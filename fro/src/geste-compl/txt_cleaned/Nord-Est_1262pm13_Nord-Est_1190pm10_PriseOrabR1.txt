
                  
             I  Oëz seignor que Dex uos
            beneïe $* (41d) Li glorïeus li filz sainte Marie Bone
            chançon que ge uos uorrai dire * Ceste n  est mie d  orgueill
            ne de folie * Ne de mençonge estrete ne emprise * Mes de
            preudomes qui Espaigne conquistrent. * Icil le seuent qui en
            uont a Saint Gile Qui les ensaignes en ont ueü a Bride *
            L  escu Guillelme et la targe florie Et le Bertran son neueu
            le nobile. Ge ne cuit mie que ia clers m  en desdie Ne
            escripture qu  en ait troué en liure. Tuit ont chanté de la
            cité de Nyme Guillelmes l  a en la seue baillie Les murs
            hautains et les sales perrines Et le palés et les chasteleries
            Et Dex Orenge nen ot encore mie. * Pou est des homes qui
            uerité en die Mes g  en dirai que de loing l  ai aprise
            Si com Orenge fu brisiee et malmise Ce fist Guillelmes a la
            chiere hardie Qui en gita les paiens d  Aumarie
          
             Et ceus d  Eüsce et celz de Pincernie Ceus de Baudas et
            ceus de Tabarie Prist a moillier Orable la roïne Cele fu
            nee de la gent paienie Et si fu feme le roi Tiebaut d 
            Aufrique Puis crut en Deu le filz sainte Marie Et
            estora moustiers et abaïes. De ceus est poi qui ceste uos
            deïssent. * II  Oëz seignor
            franc cheualier honeste Plest uos oïr chançon de bone geste
            (42a) Si comme Orenge brisa li cuens+ Guillelmes Prist a
            moillier dame Orable la saige Cele fu feme le roi Tiebaut de
            Perse Ainz qu  il l  eüst a ses amors atrete En ot por
            uoir mainte paine sofferte Maint ior ieuné et ueillié mainte
            uespre. * III  Ce fu en mai el
            nouel tens d  esté Florissent bois et uerdissent cil pré
            Ces douces eues retraient en canel Cil oisel chantent
            doucement et soëf. Li cuens Guillelmes s  est par matin leuez
            Au moustier uet le seruise escouter
          
             Puis s  en issi quant il fu definez Et monta el palés
            Otran le deffaé Qu  il ot conquis par sa ruiste fierté. A
            granz fenestres s  est alez acouter Il regarda contreual le
            regné * uoit l  erbe fresche et les rosiers plantez La
            mauuiz ot et le melle chanter. * Lors li remembre de grant
            ioliueté Que il soloit en France demener Bertran apele
            Sire niés ça uenez. De France issimes par mout grant poureté
            N  en amenames harpeor ne iugler Ne damoisele por noz cors
            deporter. Assez auons bons destriers seiornez Et buens
            hauberz et bons elmes dorez Tranchanz espees et bons escuz
            boclez Et buens espiez dont li fer sont quarrez Et pain et
            uin et char salee et blez * Et Dex confonde Sarrazins et
            Esclers Qui tant nos lessent dormir et reposer Quant par
            efforz n  ont passee la mer * Si que chascuns s  i peüst
            esprouer Que trop m  enuist ici a seiorner * Ensement
            somes ça dedenz enserré Comme li hom qui est enprisonné.
            De grant folie s  est ore dementez Ia ainz n  iert uespre ne
            soleill esconsez * Que il orra une nouele tel * (42b) Dont
            il iert mout corrocié et iré.
          
             Iu  Or fu Guillelmes as
            fenestres au uent Et de François tiex .lx. en estant * N 
            i a celui n  ait fres hermine blanc Chauces de soie sollers
            de cordoan Li plusor tienent lor fauconceaus au uent. Li
            cuens Guillelmes ot mout le cuer ioiant * Regarde aual par mi
            un desrubant uoit l  erbe uert le rosier florissant Et
            l  orïol et le melle chantant. Il en apele Guïelin et Bertran
            Ses .ii. neueus que il pot amer tant * Entendez moi franc
            cheualier uaillant. De France issimes il n  a mie lonc tens
            S  eüssons ore .m. puceles ceanz * De ceus de France as genz
            cors auenanz ** Si s  i alassent cist baron deportant *
            Et ge meïsmes alasse donoiant * Icele chose me uenist a
            talant. * Assez auons beaus destriers auferranz Et bons
            hauberz et bons elmes luisanz Tranchanz espiez et bons escuz
            pesanz Bones espees dont li heut sont d  argent Et pain
            et uin char salee et froment Et Dex confonde Sarrazins et
            Persant Quant mer ne passent par lor efforcement Des or
            m  anuie le seiorner ceanz Quant ge ne puis prouer mon
            hardement. De grant folie se uet or dementant
          
             Ia ainz n  iert uespre ne le soleil cochant Que il orra
            une nouele grant Dont mout sera corrocié et dolant. u  Or fu Guillelmes as fenestres del mur
            Et des François ot o lui .c. et plus N  i a celui n  ait
            hermine uestu. Regarde aual si com li Rones bruit * uers
            orïent si com le chemin fu uit un chetif qui est de l  eue
            issu C  est Gillebert de la cit de Lenu. Pris fu el Rosne
            sor un pont a un hu * (42c) Dedenz Orenge l  en menerent li
            Tur. .iii. anz l  i ont et gardé et tenu Trusqu  a un
            main que ior fu aparu Qu  a Deu plot bien que il en fu issu.
            Uns Sarrazins le deslia par lui Puis l  a forment ledengié et
            batu. Au ber en poise que tant i ot geü Par le toupet l 
            a sesi sel tret ius * De son gros poing l  a si el col feru
            Que il li brise et l  eschine et le bu Que a ses piez l  a ius
            mort abatu. Par la fenestre s  en auale ça ius *
          
             Puis ne pot estre ne bailliez ne tenuz Desi a Nymes ne
            s  est aresteüz. Icil dira tiex noueles encui A noz barons
            qui parolent de bruit * Que plus+ torra Guillelmë a anui
            Que a deduit de dames nu a nu. uI
             Or fu Guillelmes as fenestres le ber Et li chetis ot le
            Rosne passé Monte les tertres s  a les uaux aualé Desi
            a Nymes ne s  i est aresté. * Par la porte entre en la bone
            cité Trueue Guillelme desoz le pin ramé En sa compaigne
            maint cheualier menbré. Desoz le pin lor chantoit uns iugler
            uielle chançon de grant antiquité Mout par fu bone au conte
            uint a gré. Et Gillebert en monte le degré uoit le
            Guillelmes sel prist a regarder Il le uit noir taint et
            descoloré Et megre et pale uelu et descharné Cuida que
            fust Sarrazin ou Escler Qui par efforz eüst passee mer Por
            ses noueles noncier et escouter * Quant li chetis le prent a
            salüer * Cil Damedex qui fist et uin et blé Del ciel
            nos done et lumiere et clarté
          
             Et home et feme fet aler et parler Il saut Guillelme le
            marchis au cort nes (42d) La flor de France et le noble barné
            Les poingneors que ci uoi assenblé � Amis beau frere toi
            beneïe Dé Mes or nos dites gardez nel me celez Icest
            Guillelme qui t  aprist a nommer � Sire dist il ia orroiz
            uerité Dedenz Orenge ou ai grant piece esté Ainz ne lor
            poi par efforz eschaper Trusqu  a un main que il fu aiorné
            Qu  a Ihesu plot que ie fui deliuré. Et dist Guillelmes Dex
            en soit aoré Mes or me di garde ne me celer Comment as
            non et de quel terre es nez � Sire dist il ia orroiz
            uerité+ * Mes ie sui mout traueilliez et penez De nuiz
            ueillier et de iorz ieüner Ge ne meniai .iiii. iorz a passez.
            Et dist Guillelmes Tu en auras assez. Son chambellenc a li
            cuens apelé Aporte li a mengier a planté Et pain et uin
            et piment et claré Grües et iantes et poons en peuré. *
            Et cil si fist quant i l  ot commandé. Quant il se fu
            richement conraé
          
             As piez le conte s  asist tot de son gré Si li commence
            noueles a conter. uII 
            Guillelmes uit le mesagier estrange Il l  en apele et puis si
            li demande Dom es tu nez amis et de quel regne
            Comment as non et ou estas en France * Dist Gilleberz qui fu
            de grant uaillance Filz sui Guion le duc qui tint Ardane
            Artois et uermendois ot il en sa poissance. Par la Borgoigne
            uenoie d  Alemaigne Si m  en alai par l  eue de Losanne.
            Uns uenz me prist et une grant tormente Si me mena au port par
            deuant Gene Paiens me pristrent a Lïons sor le Rosne *
            Si m  en menerent au port desoz Orenge. $ Tel forteresce n  a
            trusqu  au flun Iordane (43a) Hauz sont les murs et la tor
            grant et ample Et le palés et les reconoissances. * La
            dedenz a .xx.m. paiens a lances $ Et .uii.xx. Turs qui ont
            chieres ensaignes $ Qui mout bien gardent cele cité d  Orenge
            Que mout redoutent Looÿs ne la praigne Et uos beau sire et
            les barons de France
          
             Et Arragons uns riches rois aufaigne Filz est Tiebaut
            de la terre d  Espaigne Et dame Orable une roïne gente
            Il n  a si bele desi en Orïente Bel a le cors escheuie est et
            gente Blanche la char comme la flor en l  ente. Dex mar
            i fu ses cors et sa iouente Quant Dex ne croit le pere
            omnipotente * � uoir dit Guillelmes mout est de grant
            poissance Mes par celui en cui i  ai ma fiance Or ne
            quier mes porter escu ne lance Se ge par tens n  i port ma
            connoissance. uIII  Li cuens
            Guillelmes entendi le baron Deioste lui s  asist sor un
            perron Il l  en apele si li dist par amor * Amis
            beaus frere mout as bone reson Te tindrent onques Sarrazin en
            prison � Oïl uoir sire .iii. anz et .xu. iorz Que ne
            m  en poi eschaper par estor Trusqu  a un main que Dex dona le
            ior * C  uns Sarrazins felon et orgueillox Me uoloit batre
            com fesoit chascun+ ior Et gel sesi par le toupet del front *
            Tel li donai sor le col de mon poing
          
             L  os de la gueule li esmiai trestot. Par la fenestre m 
            en eschapai tot sol C  onques ne fu perceüz de nul d  ous.
            uing a Beaucaire au port soz Oriflor� $ [�] Tur et
            Persant et li rois d  Arragon * Li ainznez filz a Tiebaut l 
            Esclauon * Granz est et gros et parcreüz et lons * Lee
            la teste et enbarré le front * Et granz les ongles et agües en
            son ** (43b) N  a tel tirant soz la chape del mont * Noz
            crestïens nos ocit et confont. * Qui auroit ia la cité et la
            tor * Et auroit mort cel felon traïtor * Mout auroit bien
            enploié son labor. * IX  Amis
            beau frere dit Guillelmes le ber Est tele Orenge comme tu as
            conté Dist Gillebert Ainz est meillor assez. Se uoiez
            ore le palés principel Comme il est hauz et tot entor fermé
            Encontremont a il que regarder.
          
             S  i estïez le premier ior d  esté Lors orrïez les
            oseillons chanter Crïer faucons et cez ostoirs müez
            Cheuaus hennir et cez muls rechaner Ces Sarrazins deduire et
            deporter Ces douces herbes i flerent mout soëf Pitre et
            quanele dom il i a planté. La porrïez dame Orable auiser
            Ce est la feme a dant Tiebaut l  Escler Il n  a si bele en la
            crestïenté N  en paienie qu  en i sache trouer Bel a le
            cors escheui et mollé Et uairs les eulz comme faucon müé.
            Tant mar i fu la seue grant beauté Quant Deu ne croit et la
            seue bonté Uns gentils hom s  en peüst deporter Bien i
            fust sauue sel uosist creanter. * Et dist Guillelmes Foi que
            doi saint Omer Amis beau frere bien la sauez loër Mes
            par celui qui tot a a sauuer Ia ne quier mes lance n  escu
            porter Se ge nen ai la dame et la cité. X
             Amis beau frere est Orenge si riche Dist li chetis
            Si m  aïst Dex beau sire Se ueïez le palés de la uile
            Qui toz est fez a uoltes et a lices *
          
             Si l  estora Grifonnez d  Aumarice Uns Sarrazins de mout
            merueillex uice Il ne croist fleur desi que en Pauie $ (43c)
            Qui n  i soit painte a or et par mestrie. La dedenz est Orable
            la roïne Ce est la feme au roi Tiebaut d  Aufrique Il n 
            a si bele en tote paienie Bel a le col s  est gresle et
            escheuie Blanche a la char comme est la flor d  espine
            uairs eulz et clers qui tot adés li rïent. Tant mar i fu la
            seue gaillardie Quant Deu ne croit le filz sainte Marie
            � uoir dit Guillelmes en grant pris l  as or mise Mes par
            la foi que ie doi a m  amie Ne mengerai de pain fet de ferine
            Ne char salee ne beurai uin sor lie S  aurai ueü com Orenge
            est assise Et si uerrai icele tor marbrine Et dame
            Orable la cortoise roïne. La seue amor me destreint et iustise
            Que nel porroie ne penser ne descrire Se ge ne l  ai par tens
            perdrai la uie. Dist li chetis uos pensez grant folie.
            S  estïez ore el palés de la uile * Et ueïssiez cele gent
            sarrazine *
          
             Dex me confonde se cuidïez+ tant uiure * Que ça dehors
            uenissiez+ a complie * Lessiez ester pensé auez folie.
            XI  Guillelmes ot la parole effraee *
            Que li chetis li a dite et contee Il en apele la gent de sa
            contree Conseilliez moi franche gent hennoree. Cil
            chetis m  a cele cité loee Ge n  i fui onques ne ne sai la
            contree Ci cort le Rosne une eue desrubee Se ce ne
            fust ge l  eüsse effraee. Dist li chetis Folie+ auez
            pensee. S  estïez ore .c.m. as espees $ A beles armes et
            a targes dorees Et uosissiez commencier la mellee N  i
            eüst eue ne nulle destornee * Ainz qu  eüssiez es granz portes
            l  entree I auroit il feru .m. cops d  espee (43d) Tant
            cengles routes tantes targes troees Et tant baron abatu par
            l  estree Lessiez ester folie auez pensee.
          
             XII  uoir dit Guillelmes tu
            m  as mis en effrois De la cité me contes orendroit Que
            tele n  a nule ne cuens ne rois Et tu me blasmes que ne l 
            aille ueoir Par saint Morise qu  en quiert en Aminois Ge
            te semoing tu uenras auec moi Mes n  i merron cheual ne
            palefroi Ne blanc hauberc ne heaume d  Aminois N  escu ne
            lance n  espié poiteuinois Mes esclauines com chetis
            tapinois+ * Tu as el regne assez parlé turquois * Et
            aufriquant bedoïn et basclois. Li chetis l  ot cuidiez que
            ne li poist Lors uosist estre a Chartres ou a Blois Ou a
            Paris en la terre le roi Quar or ne set de lui prendre
            conroi. XIII  Or fu Guillelmes
            corrociez et plains d  ire Ses niés Bertran li commença a
            dire Oncle fet il lessiez uostre folie. S  estïez ore
            el palés de la uile Et ueïssiez cele gent sarrazine
            Connoistront uos a la boce et au rire Si sauront bien que uos
            estes espie. Et lors espoir uos menront en Persie
          
             Mengeront uos sanz pain et sanz farine * Ne targeront
            que il ne uos ocïent Giteront uos en lor chartre perrine *
            N  en istroiz mes a nul ior de uo uie Tant que uenra le roi
            Tiebauz d  Aufrique Et Desramez et Gollïas de Bile A lor
            talant feront de uos iustise. Se por amors estes mis a ioïse
            Dont porra dire la gent de uostre empire Que mar ueïstes Orable
            la roïne. � uoir dit Guillelmes ce ne redot ge mie Que
            par l  apostre qu  en requiert en Galice Mielz uoil morir et a
            perdre la uie * (44a) Que ie meniuce de pain fet de farine
            De char salee ne de uin uiez sor lie Einçois uerrai comme
            Orenge est asise * Et Glorïete cele tor marberine Et
            dame Orable la cortoise roïne. La seue amor me destraint et
            iostise Home qui aime est plains de desuerie. * XIu  Or fu Guillelmes por Orenge esmaiez
            Ses niés Bertran l  en prist a chastoier Oncle dist il tu
            te ueus uergoignier Et toi honnir et les membres tranchier.
            � uoir dit li cuens ce ne dote ge rien Hom qui bien aime est
            trestoz enragiez. Ge ne leroie por les membres tranchier
          
             Ne por nul home qui m  en seüst proier N  aille ueoir
            comment Orenge siet Et dame Orable qui tant fet a proisier.
            La seue amor m  a si fort iostisié * Ne puis dormir par nuit ne
            someillier * Ne si ne puis ne boiure ne mengier * Ne
            porter armes ne monter sor destrier * N  aler a messe ne entrer
            en moustier. * Arrement fist tribler en un mortier Et
            autres herbes que connoissoit li ber Et Gillebert qui ne l 
            ose lessier * Lor cors en taignent et deuant et derrier
            Et les uisaiges la poitrine et les piez Tres bien resemblent
            deable et auersier. Dist Guïelin  Par le cors saint Richier
            A grant merueille estes andui changié Or poëz bien tot le
            monde cerchier Ne seroiz ia par nul home entercié. Mes
            par l  apostre qu  en a Rome requiert Ge ne leroie por les
            membres tranchier N  aille auec uos si uerrai comment iert.
            De l  oignement s  est et taint et torchié. Ez les mout bien
            toz trois apareilliez
          
             De la uile issent si ont pris le congié. Dex dist
            Bertran beau pere droiturier Com somes ore traï et engignié
            (44b) Par quel folie est cest plet commencié Dont nos
            serons honi et uergoignié Se Dex n  en pense qui tot a a
            iugier Xu  uet s  en
            Guillelmes le marchis au uis fier Et Gillebert et Guïelin le
            fier. Li cuens Bertrans est retornez arrier Et cil s  en
            tornent n  i ont plus delaié. Desoz Beaucaire ont le Rosne
            troué Et a doutance l  ont il outre passé A l  auiron se
            nagierent soëf Puis passent Sorge sanz chalant et sanz nef
            Par Arragon+ s  en sont outre passé $* Droit uers Orenge les
            murs et les fossez * Les hautes sales et le palés listé
            Et les pomeaus et les aigles dorez. La dedenz oënt les
            oiseillons chanter Crïer faucons et cez ostoirs müez
            Destriers henir et cez muls recaner Cez Sarrazins en la tor
            deporter
          
             Pitre et quanele qui fleroient soëf * Ces+ douces herbes
            dont orent a planté. Dex dist Guillelmes qui me feïstes né
            Mout a or ci tres mirable cité Tant par est riches qui l  a a
            gouuerner Trusqu  a la porte ne se sont aresté. Gilebert
            a le portier apelé En son langaige l  a cortois aparlé
            Oeure portier lai nos leanz entrer Drugement somes d 
            Aufrique et d  outre mer Si somes home le roi Tiebaut l 
            Escler. Dist le portier Onques mes n  oï tel uos quel
            gent estes qui la hors m  apelez Encor n  est mie rois
            Arragons leuez Ne ge n  os pas la porte deffermer Tant
            redoutons Guillelmë au cort nes Qui a pris Nymes par sa ruiste
            fierté. Estez iluec au roi irai conter S  il le
            commande enz uos lerai entrer. � Alez dont tost dist
            Guillelmes le ber Isnelement gardez ne demorez. (44c)
            Et cil s  en torne sanz plus de l  arester Del palés monte les
            marberins degrez Arragon trueue seant+ lez un piler
          
             Enuiron lui Sarrazins et Esclers. * Cortoisement l  en a
            araisoné Sire dist il enuers moi entendez. A cele
            porte a trois Turs hennorez Dïent qu  ils uienent d  Aufrique
            et d  outre mer. � ua donc beau frere lai les ceanz entrer
            Ge lor uorroie noueles demander Que fet mes sires mout aura
            demoré. * Et cil lor cort la porte deffermer. Or est
            Guillelmes dedenz Orenge entrez Et Gillebert et Guïelin le ber
            Mes n  en istront si l  auront desirré *448 Ainz auront il
            paine et ahan assez. * XuI  Or
            fu Guillelmes en Orenge leanz Et Guïelin et Gilleberz li frans.
            Fardoillié furent d  alun et d  arrement * Tres bien
            resenblent Sarrazin ou tirant. El palés trueuent .ii. Sarrazins
            estant * Et s  entrapelent et dïent lor romant Dist l 
            un a l  autre Cist uienent d  Aufriquant Encui orrons
            noueles auenanz. * Li cuens Guillelmes uet tote uoie auant
            Trusqu  au palés roi Tiebaut le Persant. * De marbre sont li
            piler et li pan Et les fenestres entaillies d  argent Et
            l  aigle d  or qui reluist et resplent * Soleil n  i luist n 
            i cort goute de uent. Dex dist Guillelmes beau pere roi
            amant *
          
             Qui ainz mes uit palés si bien seant Tant par est riches
            li sires de ceanz Que pleüst Deu qui forma tote gent *
            Que ci+ fust ore le palazin Bertran O tot .x.m. de François
            combatant Hui enterroient Sarrazin en mal an G  en
            ocirroie ainz midi plus de .c. Arragon trueue lez un piler
            seant Entor lui ot .xu.m. Persanz. (44d) Morz est
            Guillelmes se de tot ne lor ment Or orroiz ia com il lor uet
            disant Amirauz sire franc cheualier uaillant Mahom te
            saut et le deu Teruagant Dist l  amirauz Baron uenez
            auant. Dont uenez uos � Del regné Aufriquant De uostre
            pere le roi Tiebaut poissant. Hier matinet endroit prime+
            sonant Fumes a Nymes la fort cité uaillant. Trouer
            cuidames le riche roi Otran Et Synagon et Harpin le tirant
            Mort l  a Guillelmes au barnage des Frans Ocis noz homes
            detranchiez et sanglanz. * Nos trois ot il en sa prison leanz
          
             Mes tant est riches d  amis et de parenz Que nos lessa
            eschaper par itant Ne sai comment a maufé le comment
            Dist Arragon Tant sui ge plus dolant. * Par Mahomet en cui
            ie sui creant Se ge tenoie Guillelme ci dedenz Tost+
            seroit morz et liurez a torment L  os et la poldre en
            uenteroie au uent. Guillelmes l  ot si se uet enbronchant
            Mielz uosist estre a Paris ou a Sanz Dex reclama le pere
            escordement Glorïeus Sire qui formas tote gent Et de la
            uirge fus nez en Belleant Quant li troi roi uos aloient
            querant Et en la croiz uos penerent tirant Et de la
            lance fus feruz enz el flanc Ce fist Longis qui estoit non
            uoiant Que sanc et eue l  en uint as poinz corant Tert a
            ses eulz si ot alumement Si com c  est uoirs que ge uois
            deuisant Gardez noz cors de mort et de torment Ne nos
            ocïent Sarrazin et Persant. XuII
             Or fu Guillelmes el palés sor la tor * Il en apele ses
            autres compaignons Bassetement por la gent paienor
          
             Seignor dist il nos somes en prison (45a) Se Dex n 
            en pense par son saintisme non. � Oncle Guillelmes Guïelin li
            respont Gentix hom sire uos querïez amor uez Glorïete
            le palés et la tor Quar demandez ou les dames en sont
            Bien uos poëz engaigier por bricon. Et dist li cuens Tu dis
            uoir ualleton. Rois Arragon l  en a mis a reson Dedenz
            Aufrique quant fustes uos baron � Beau sire chiers .ii. mois
            a et plus non. � uoïstes uos roi Tiebaut l  Arragon �
            Oïl beau sire a la cit de uaudon. Il nos besa si uos mande
            par nos Que uos gardez sa cité et s  onor. Ou est sa feme
            la nos mosterez uos � Oïl seignor dist li rois Arragon
            Il n  a plus bele trusqu  as nues d  amont. Baron dist il de
            mon pere ai besoing François nos tolent noz palés et noz tors
            Ç  a fet Guillelmes il et si dui neuou Mes foi que doi
            Teruagan et Mahom Se ge tenoie Guillelme en ma prison
          
             Tost seroit ars en feu et en charbon L  os et la poldre
            uentee par enson. Guillelmes l  ot si tint le chief enbron *
            Lors uosist estre a Rains ou a Loon Deu reclama et son
            glorïeus non Glorïeus peres qui formas Lazaron Et en la
            uirge preïs anoncïon Garis mon cors de mort et de prison
            Ne nos ocïent cist Sarrazin felon. XuIII
             Or fu Guillelmes el palés seignori. L  eue demandent
            paien et Sarrazin Metent les tables au mengier sont assis.
            Guillelme i sist et ses niés Guïelin Parolent bas tienent lor
            chiés enclin Forment redoutent que il ne soient pris.
            Rois Arragon les fist mout bien seruir A mengier orent assez
            et pain et uin Grues et gentes et bons poons rostiz (45b)
            Des autres mes ne sai que uos deuis Tant en i ot com lor uint
            a plesir. Quant ont mengié et beü a loisir Cil eschançon
            uont les napes tolir. As eschés ieuent paien et Sarrazin
            Guillelmes ot le palés retentir * Qu  est entailliez de uert
            marbre et de bis uit les oiseaus et les lïons escris.
            Dex dist li cuens qui en la croiz fus mis Qui onques uit
            palés si bien seïr
          
             Quar pleüst Deu qui onques ne menti * Que or fust ci
            Bertran le palazin O tot .xx.m. de François feruesti
            Encui trairoient paien mout male fin G  en ocirroie par mon
            chief .iiii.xx. XIX  Rois
            Arragon a Guillelme apelé Deioste lui l  assiet lez un piler
            Enz en l  oreille li conseilla soëf Frans Turs dist il or
            m  en di uerité Quieus hom est dont Guillelmes au cort nes
            Qui a pris Nymes par sa ruiste fierté Le roi Harpin et son
            frere a tüé Ia uos ot il en sa prison rüé Et dit
            Guillelmes Ia orroiz uerité. Tant par est riche menanz et
            assazé Que il n  a cure d  or fin ne d  argent cler Ainz
            nos lessa por neant eschaper Mes+ sor noz lois nos fist il
            afïer * Il le te mande nel te deuon celer Que tu t  en
            fuies en Aufrique outre mer.
          
             Ia ne uerras le mois de moi passer Qu  il te siura a
            .xx.m. ferarmez $* Ne te garront les tors ne li piler
            Les amples sales ne li parfont fossé A maus de fer te seront
            estroé. S  il te puet prendre a martire es liuré Penduz
            as forches et au uent encroé. Dist Arragon De folie parlez.
            Or manderai en Aufrique outre mer uenra mon pere et ses riches
            barnez (45c) Et Golïas et li rois Desramez Corsolt de
            Mables et son frere Aceré Et Clarïaus et li rois Atriblez
            Et Quinzepaumes et li rois Sorgalez Li rois d  Egyte et li
            rois Codroëz Et rois Moranz et li rois Anublez Et l 
            aufarains de Sorgremont sor mer Borreaus mes oncles et ses
            filz toz armez Li .xxx. roi qui d  Espaigne sont né
            Chascuns menra .xx.m. d  adobez Ses assaudrons as murs et as
            fossez. Morz iert Guillelmes et a sa fin alez Et ses
            neueuz a forches encroëz. Guillelmes l  ot le sens cuide
            desuer
          
             Entre ses denz a respondu soëf Par Deu fet il danz
            gloz uos i mentez Einz en seront troi .m. Turs tüez *
            Soiez de Nymes ne princes ne chasez. * S  il eüst armes por
            son cors conraer Ia fussent tuit el palés effraez Que ia
            son sens nel peüst atemprer. * XX
             Or fu Guillelmes en la sale perrine. Rois Arragon li
            commença a dire * Sire dist il monstrez moi la roïne
            Que si par aime l  emperere d  Aufrique. Dist Arragon Il fet
            mout grant folie Quar il est uielz s  a la barbe florie
            Et ceste est bele et iuenete meschine Il n  a tant bele en
            tote paiennie. En Glorïete mainne ses drüeries Mielz
            ameroit� Sorbant de uenice $* Un bacheler iuene de barbe
            prime Qui de deport et d  armes set bien uiure * Qu  el
            ne feroit Tiebaut d  Esclauonie.
          
             Trop par est fox uielz hom qu  aime meschine Tost en est
            cous et tornez a folie. * Ot le Guillelmes si commença a
            rire uoir dit Guillelmes or ne l  amez uos mie � Ge
            non por uoir Damedex la maudie * Ge uorroie ore qu  ele fust
            en Aufrique (45d) Ou a Baudas el regne d  Aumarie. XXI  El palés est dans Guillelmes li frans
            * Et Gillebert Guïelin li poissanz. Par mi la sale s  en
            uont outre passant Si les conduit uns paiens Malcuidant
            A la roïne que li rois aime tant. Mielz lor uenist qu  arriers
            retornissant * Outre le Rosne enuers Nymes la grant Ia
            ainz n  iert uespre ne le soleil cochant Se Dex n  en pense
            par son digne commant Que il orront dont il seront dolant.
            En Glorïete en sont uenu a tant. De marbre sont li piler et li
            pan Et les fenestres entaillies d  argent Et l  aigle d 
            or si reluist et resplent Soleil n  i luist ne n  i cort point
            de uent Bien fu paree mout par fu auenant.
          
             A une part de la chambre leanz Auoit un pin par tel
            esperiment Com uos orroiz se uos uient a talent Longue
            est la branche et la fueille en est grant La flor qu  en ist
            par est si auenant Blanche est et inde et si est uermeillant.
            (Ilueques est li carroiges souent.) * Pitre et canele garingal
            et encens Flere soëf et ysope et piment. La sist Orable
            la dame d  Aufriquant Ele ot uestu un paile escarinant *
            Estroit lacié par le cors qu  ele ot gent De riche soie cousue
            par les pans Et Rosiane la niece Rubiant Le uent li
            fist a un platel d  argent. Ele est plus blanche que la noif
            qui resplent Et plus uermeille que la rose flerant. uoit
            la Guillelmes tot li mua le sanc. Il la salüe bel et
            cortoisement Cil Dex uos saut en cui somes creant
            Dist la roïne Baron uenez auant. Mahom uos saut a cui le
            mont apent. Deioste lui les assist sor un banc * (46a)
            Qu  iert entailliez a or et a argent Or pueent dire auques de
            lor talent.
          
             Dex dist Guillelmes Paradis est ceanz Dist Guïelin
            Onques ne ui tant gent. Ge uorroie estre ici tot mon uiuant
            Ne m  en querroie mouoir ne tant ne quant. XXII
             Or fu Guillelmes en Glorïete assis Et Gillebert et li
            preuz Guïelins Lez les puceles desoz l  ombre del pin. La
            sist Orable la dame o le cler uis Ele est uestue d  un
            peliçon hermin * Et par desoz d  un bliaut de samit *
            Estroit a laz par le cors qui bien sist. * uoit la Guillelmes
            tot le cors li fremist. Dex dist Guillelmes ceanz est
            Paradis � Se Dex m  aïst ce respont Guïelins Ge
            esseroie toz iorz uolentiers ci Ia n  i querroie ne mengier ne
            dormir. La gentil dame les a a reson mis Dont estes
            uos franc cheualier gentill � Dame nos somes del regne de
            Persis De cele terre Tiebaut uostre mari. Hier matinet
            quand ior fu esclarci Fumes a Nymes cele mirable cit.
          
             Trouer cuidames la gent de nostre lin Roi Synagon et
            Otran et Harpin Mes Fierebrace les a toz trois ocis.
            François nos pristrent as portes de la cit Si nos menerent
            deuant le palasin. Mes tant est riches et enforciez d  amis
            Que il n  a cure ne d  argent ne d  or fin Ainz nos lessa
            eschaper par einsi Desor noz lois nos conuint a pleuir *
            Il le uos mande ge sui qui le uos di Que tu t  en fuies el
            regne de Persis Qu  ainz ne uerras passer le mois d  aurill
            Que te siura a .xx.m. feruestiz $ Ne te tendront li mur ne li
            paliz Les amples sales ne li forz roilleïz A maus de fer
            uos seront desconfit. (46b) Se il puet prendre Arragon l 
            Arrabi uostre fillastre que uos amez einsi Il le fera de
            male mort morir Pendre ou ardoir et+ en flambe broïr. La
            dame l  ot si gita un soupir. XXIII
             La dame entent les estranges mesaiges Lors les apele de
            noiant ne se targe Seignor baron bien sai uostre langaige. *
          
             Quiex hom est dont Guillelmes Fierebrace Qui a pris
            Nymes le palés et les sales Et mort mes homes et encor me
            menace � uoir dit li cuens mout a fier le corage Et
            gros les poinz et merueilleuse brace. N  a si grant home desi
            que en Arabe Se il le fiert de l  espee qui taille Que
            ne li tranche tot le cors et les armes Desi en terre cort l 
            espee qui taille. � uoir dist la dame ce est mout grant
            damaige Par Mahomet il doit bien tenir marche $ Liee
            est la dame en cui est son coraige. Felon paien uienent iluec
            a masse Encui orra Guillelmes tel contraire Qu  ainz n 
            oï tel en trestot son aage. Dex le deffende de perte et de
            damage XXIu  Or est Guillelmes
            dedenz la tor monté Et Gillebert et Guïelin le ber Lez
            les puceles desoz le pin ramé A la roïne se desresna soëf.
            Felon paien i furent amassé Por les barons ueoir et esgarder
          
             Se Dex n  en pense qui en croiz fu pené Encui sera
            Guillelmes mal mené. A tant ez uos un paien Salatré Cil
            le confonde qui tot a a sauuer Li cuens l  ot pris a Nymes la
            cité Une uespree fu li gloz eschapé Si s  en torna
            fuiant tot un fossé Qu  il ne pot estre ne baillié ne troué. *
            Cil a Guillelme si mauués plet mené Com uos orroiz ici auant
            conter. (46c) Lez Arragon s  en est uenuz ester * Enz en
            l  oreille li conseilla assez Par Mahom sire barnaiges uos
            apert Ia iert uendue la fiere cruiauté Qu  en me uolt
            fere a Nymes la cité. ueez uos ore cel parcreü monté Ce
            est Guillelmes le marchis au cort nes Et cil ses niés cel
            autre bacheler Et cil aprés qui tient cel fust quarré C 
            est li marchis qui de ci fu torné. Por uos traïr se sont
            atapiné Qu  il cuident prendre ceste bone cité. Dist
            Arragons Diz me tu uerité � Sire dist il ia mar le
            mescreez. * uez la Guillelme qui m  ot enprisonné Si me
            uolt pendre+ et au uent encroër
          
             Se Mahomez ne m  en eüst tensé. Hui est le ior qu  il
            iert guerredoné. Or oëz ore franc baron naturé * Por l 
            amor Deu qui en croiz fu pené Del pautonnier comment il a
            ouré. Prist une cote Guillelme en a hurté * Qui tote
            estoit de fin or esmeré Fiert en Guillelme el front desus le
            nes Lors se descueure et la color li pert $* Blanche ot
            la char comme flor en esté. uoit le Guillelmes le sens cuide
            desuer Trestot le sanc del cors li est müé Deu reclama
            le roi de maiesté Glorïeus peres qui tot as a sauuer Et
            en la uirge te deignas aonbrer Tot por le pueple que tu uosis
            sauuer Lessas ton cors traueillier et pener Et en la
            croiz et ferir et naurer Si com c  est uoirs par la teue
            bonté Garis mon cors de mort et d  afoler Ne nos ocïent
            Sarrazin et Escler. XXu  Quant
            Arragon entendi l  Esclauon * Que il connut toz trois les
            compaignons En piez se dresce ses a mis a reson (46d)
          
             Sire Guillelmes l  en set bien uostre non. Mar i
            passastes le Rosne par Mahom Tuit seroiz mort a grant
            destructïon L  os et la poldre uenterons par le mont Ge+
            n  en prendroie d  or fin plain cest donion Ne soiez mort et
            ars tot en charbon. Guillelmes l  ot si taint comme charbon
            Dont uosist estre a Rains ou a Loon. Guïelins uoit que ne se
            celeront Detort ses poinz et ses cheueus deront. Dex
            dist Guillelmes par ton saintisme non $* Glorïeus pere qui
            formas Lazaron Et en la uirge preïs anoncïon Ionas garis
            el uentre del poisson Et Danïel en la fosse au lïon La
            Madaleine feïstes le pardon Le cors saint Pere meïs en Pré
            Noiron Et conuertis saint Pol son compaignon Qui en cel
            tens estoit mout cruiex hom Puis refu il des creanz
            compaignons Ensemble o els siui processïon * Si com c 
            est uoir Sirë et le creon Deffendez nos de mort et de
            prison Ne nos occïent cist Sarrazin felon. Un bordon ot
            grant et forni et lonc A ses .ii. mains le leua contremont
          
             Et si en fiert Salatré le gloton Qui l  encusa uers le
            roi Arragon Par mi le chief mout grant cop del baston
            Que la ceruele en uola contremont. Monioie escrie ferez
            auant baron * XXuI 
            Guillelmes a le palés effraé $* Deuant le roi a le paien tüé.
            Li cuens Guillelmes ra choisi un tinel Qui por feu fere i
            estoit aporté Cele part uient poignant et tressüé * As
            poinz le prent+ contremont l  a leué Baitaime uet ferir le
            desreé Par mi le chief ruiste cop del tinel Que le
            ceruel li fet del chief uoler (47a) Deuant le+ roi l  a mort
            acrauanté. Et Gilebert rala ferir Quarré De son baston l 
            a el uentre bouté C  une grant piece l  a fet outre passer
            Mort le trestorne deuant lui au piler. Monioie escrie baron
            auant uenez Puis qu  ainsi est qu  a mort somes liurez
            uendons nos bien tant com porrons durer
          
             Ot l  Arragon le sens cuide desuer A uoiz s  escrie
            Baron quar les prenez Par Mahomet ia seront afolé Et
            enz el Rosne balancié et gité Ou ars en feu et la poldre
            uenté. * Dist Guïelin Baron ensus estez Que par l 
            apostre qu  en quiert en Noiron Prez Ainz que m  aiez sera
            chier comparé. Par maltalent en a son fust crollé Li
            cuens Guillelmes i fiert de son tinel Et Gillebert de son
            bordon ferré. Granz cops i donent li baron naturel
            .xiiii. Turs lor i ont mort gitez * Et toz les autres i ont si
            effraez Par mi les huis les ont ferant menez Font les
            torouz uerroillier et fermer * A granz chaienes ont le pont
            sus leué. Or en penst Dex qui en croiz fu pené Qu  or
            est Guillelmes en perilleus hostel Et Gillebert et Guïelin le
            ber En Glorïete ou il sont enserré Et Sarrazin li
            cuuert forsené Bien les assaillent qu  il n  i ont demoré.
            XXuII  Li Sarrazin sont orgueilleus
            et fier Bien les assaillent a .c. et a milliers Lancent
            lor lances et dars tranchanz d  acier.
          
             Cil se deffendent com gentill cheualier * Ces gloutons
            uersent es fossez et es biez Plus de .xiiii. en i ont
            trebuchié Li plus halegres ot le col peçoié. uoit l 
            Arragon a pou n  est enragié De duel et d  ire a pou n  est
            foruoié (47b) A sa uoiz clere commença a huichier Es tu
            lassus Guillelmes au uis fier Et dist li cuens uoirement i
            sui gié Par ma proesce [l. proësce] i sui ge herbergié
            Dex m  en aïst qui en croiz fu drecié XXuIII
             Or fu Guillelmes en Glorïete entré As Sarrazins commença
            a parler Mal dahé ait por uos se quiert celer * En
            ceste uile entrai por espïer Or uos ai tant mené et losangié
            De Glorïete uos ai ge fors chacié. Des or seroiz de ceste tor
            bergier Gardez la bien s  en auroiz bon loier. Arragons
            l  ot le sens cuide changier Il en apele Sarrazins et paiens
            Or tost as armes nobile cheualier
          
             Par force soit li assauz commenciez Qui me prendra
            Guillelme le guerrier De mon rëaume sera confanonnier Toz
            mes tresorz li ert apareilliez. Quant cil l  entendent si
            sont ioiant et lié As armes corent li cuuert losangier
            Guillelme assaillent et deuant et derrier. uoit le li cuens le
            sens cuide changier Deu reclama le uerai iustisier.
            XXIX  Or fu Guillelmes corrocié et
            dolant Et Guïelin et Gillebert le franc En Glorïete ou il
            sont la dedenz. Bien les requistrent cele paiene gent
            Lancent lor lances et dars d  acier tranchanz. uoit le
            Guillelmes a pou ne pert le sens. Niés Guïelin qu  alons nos
            atendant Iamés en France ne serons reperant Se Dex n  en
            pense par son commandement Ne reuerrons ne cosin ne parent.
            Dist Guïelin o le cors auenant Oncle Guillelmes uos parlez
            de neant. Par amistiez entrastes uos ceanz uez la Orable
            la dame d  Aufriquant Il n  a si bele en cest siecle uiuant
            (47c)
          
             Alez seoir delez li sor cel banc Endeus uos braz li
            lanciez par les flans * Ne de besier ne soiez mie lenz
            Que par l  apostre que quierent peneant Ia n  en aurons del
            besier le uaillant * Qui ne nos cost .xx.m. mars d  argent
            A grant martire a trestoz noz parenz. * � Dex dist Guillelmes
            tu m  auras gabé tant * Que par un pou que ge ne pert le sen.
            * XXX  Or fu Guillelmes
            correciez et irez Et Gillebert et Guïelin le ber En
            Glorïete ou il sont enserré+. Bien les requierent Sarrazin
            deffaé Cil se deffendent com cheualier membré Gietent
            lor perches et les granz fuz quarré. Et la roïne les en a
            apelez Baron dist ele François quar uos rendez Felon
            paien uos ont cueilli en hez Ia les uerroiz par les degrez
            monter Tuit seroiz mort ocis et desmenbrez. Ot le
            Guillelmes le sens cuide desuer Cort en la chambre desoz le
            pin ramé A la roïne se prist a dementer
          
             Dame dist il garnemenz me donez Por l  amor Deu qui
            en croiz fu penez Que par saint Pere se ge uif par aé
            Mout richement uos iert guerredoné. La dame l  ot s  a de
            pitié ploré Cort en sa chambre n  i a plus demoré A un
            escrin que ele a deffermé En a tret hors un bon hauberc saffré
            Et un uert heaume qui est a or gemé * Guillelme encontre le
            corut aporter. Et cil le prist qui tant l  ot desirré Il
            uest l  auberc si a l  eaume lacié Et dame Orable li ceint l 
            espee au lé Qui fu Tiebaut son seignor a l  Escler. *
            Ainz ne la+ uolt a nul home doner * Nes Arragon qui tant l 
            ot desirré Qui ert ses filz de moillier espousé. * (47d)
            Au col li pent un fort escu listé A un lïon qui d  or fu
            coroné. El poing li baille un fort espié quarré A .u.
            clos d  or le confanon fermé. Dex dist Guillelmes comme or
            sui bien armé Por Deu uos pri que des autres pensez.
          
             XXXI  Quant Guïelin uit adoubé
            son oncle Cort en la chanbre a+ la dame seconde * I l 
            en apele doucement l  aresonne Dame dist il por saint Pere
            de Rome Donez moi armes por le besoing qu  abonde. �
            Enfes dist ele mout es iuene personne Se tu uesquisses tu
            fusses mout preudome. De mort te heent li uauar et li Hongre.
            uint en la chambre s  en a tret une broigne * Cele foria Ysac
            de Barceloigne Onques espee n  en pot maille derompre El
            dos li uest mout en fu liez li oncles. L  eaume li lace Aufar
            de Babiloine Au premier roi qui la cité fu onques * Onc
            nule espee nel pot gaires confondre Abatre pierre ne flor de
            l  escharbocle. Ceint li l  espee Tornemont de ualsone
            Que li embla li lierres de ualdonne Puis la uendi Tiebaut a
            uoireconbe Si l  en dona .m. besanz et .m. onces Qu  il
            en cuida son fill liurer coronne *
          
             Au flanc li ceint dont les renges sont longues. Au col
            li met une targe roonde. L  espié li baille Madame de ualronne
            * Grosse est la hante et l  alemele longue. Bien fu armez
            et Gilleberz adonques. Huimés aura Glorïete chalonge.
            XXXII  Bien fu armez Guillelmes et
            ses niés Et Gillebert dont sont ioiant et lié. El dos li
            uestent un fort hauberc doublier El chief li lacent un uert
            heaume uergié Puis li ont ceint une espee d  acier Au
            col li pendent un escu de quartier. Ainz qu  il eüst le bon
            tranchant espié (48a) Felon paien orent tant esploitié
            Que les degrez en monterent a pié. Li cuens Guillelmes uet
            ferir Haucebier Et Gillebert Maretant le portier Et
            Guïelin reuet ferir Turfier Cil troi ne furent de la mort
            espargnié. Brisent+ les lances des noielez espiez Que les
            esclices en uolent uers le ciel A lor espees lor conuint
            repairier Ia se uorront prouer et essaier.
          
             Li cuens Guillelmes tret l  espee d  acier Fiert un
            paien en trauers par derrier Ausi le cope comme un rain d 
            oliuier Sus el palés en chieent les moitiez. Et Gillebert
            reuet ferir Gaifier Sus el palés en fist uoler le chief.
            Et Guïelin ne fu pas esmaié Il tint l  espee s  a l  escu
            enbracié Cui il consuit tot est a mort iugié. Paien le
            uoient si se sont tret arrier En fuie tornent li cuuert
            losangier Franc les enchaucent li nobile guerrier Plus
            de .xiiii. en i ont detranchiez Que toz les autres en ont si
            esmaiez Par mi les huis les en ont hors gitiez. François
            les corent fremer et uerroillier As granz chaennes ont le pont
            sus saichié A la tor furent fermé et atachié. * Or en
            penst Dex qui tot a a iugier uoit l  Arragon le sens cuide
            changier. XXXIII  Or fu
            Guillelmes dolant et correços Et Gillebert et Guïelin li proz
            Mout les destraignent cele gent paiennor
          
             Lancent lor lances et dars ourez a tor A maux de fer toz
            les murs lor deffont. uoit le Guillelmes a pou d  ire ne font.
            Niés Guïelin dist il quel la ferons * Iamés en France ce
            cuit ne reuenrons Ne ia neueu parent ne beserons. �
            Oncle Guillelmes uos parlez en pardon (48b) Que par l 
            apostre qu  en quiert en Pré Noiron Ge me cuit uendre ainz que
            nos descendon. Il aualerent les degrez de la tor * Cez
            paiens fierent sor cez heaumes reonz Toz lor detranchent les
            piz et les mentons Tel .xuii. en gisent el sablon $ Li
            plus halegres ot copé le pomon. Paien le uoient s  en ont au
            cuer friçon A uoiz escrïent le fort roi Arragon Quar
            prenez triues que ia n  i enterron+ Arragon l  ot a pou d 
            ire ne font Mahomet iure que il le comparront. XXXIu  Arragons uoit les paiens qui se
            targent Il les apele belement et aresne Fill a putain
            gloton mar i entrastes *
          
             Iamés de moi ne tendrez fié ne marches Requerez les as
            plus fieres batailles Et il si firent li gloton mescreable
            Gietent lor dars et lances miserables * A maus de fer toz les
            murs lor deffacent. uoit le Guillelmes a pou d  ire n 
            enraige. Niés Guïelin comment le porrons fere Tuit
            somes mort et liuré a damaige. � Oncle Guillelmes uos parlez
            de folaige Que par l  apostre que l  en requiert en l  arche
            * Chier me uendrai ainz que paien me baillent. De lor
            espiez furent les pointes fraites Chascuns d  els trois
            recoura une haiche Que lor bailla la gentil dame Orable.
            Fors s  en issirent+ adoubé de lor armes * Cez paiens fierent
            sor ces uermeilles targes Toz lor detranchent les piz et les
            uisaiges Plus de .xiiii. en gisent sor le marbre Qui
            furent mort et li autre se pasment Ainz par trois homes ne fu
            fet tel domage. uoit l  Arragon a pou d  ire n  enrage.
            XXXu  Quant Arragon uoit tormenter sa
            gent Lors a tel duel a pou d  ire ne fent.
          
             A clere uoiz s  escria hautement Es tu lassus
            Guillelmes au cors gent (48c) Filz Aymeri de Nerbone la grant
            Fai une chose qui me uient a talant Lai Glorïete le palés en
            estant Et si t  en ua et sain et sauf uiuant Ainz que
            tu perdes tes membres et ton sanc. S  einsi nel fez mout t 
            iert mal couenant Par Mahomet en cui ie sui creant En
            ceste place feron un ré si grant Tuit seroiz ars et graïllié
            leanz. Et dist Guillelmes uos parlez de neant. Assez
            aurons pain et uin et froment Et char salee et claré et piment
            Et blans hauberz et uers heaumes luisanz Bones espees dont li
            pont sont d  argent Tranchanz espiez et bons escuz pesanz
            Et beles dames por esbanoiement. N  en partirai nul ior de mon
            uiuant Ainz le saura rois Looÿs li frans Bernarz mes
            freres li chenuz et li blans Et d  Anseüne Garin le
            combatant De Commarchis dux Bueues le poissant Bertran
            mes niés qui est preuz et uaillant Que nos lessames a Nymes
            ça deuant. Chascuns de cels quant il en a talant Puet
            bien mander .xx.m. combatant. Quant les noueles en sauront
            uoirement Que assis somes ceanz si faitement
          
             Secorront nos bel et cortoisement A tant comme il
            porront auoir de gent. Ia uoir cez murs ne uos auront garant
            Ne cest palés ou l  or luist et resplant Tot le uerroiz
            depecier en mil sens. Se il te prennent mout t  iert mal
            conuenant Penduz seras et encroëz au uent. Dist
            Arragons Tant serons plus dolant. * Dist Pharaons li rois
            de Boniuent Amirauz sire tu ne uaus pas un gant. Par
            Mahomet mout as poure escïent Tes peres fu mout preuz et mout
            uaillant * Qui te lessa ceste uile gardant ** (48d) Et
            Glorïete le palés ensement * Cil troi gloton le te uont
            chaleniant Si ont occis tes homes et ta gent Par
            Mahomet ne uaus ne tant ne quant Quant tu nes ars en feu
            grezois puant. XXXuI  Faraon
            sire dist li rois Arragon Car me donez bon conseil por
            Mahom. uez Glorïete le palés et la tor Le fondement en
            est fet trusqu  en son Trestuit li home deci a Moncontor
            Pas n  i feroient un pertuis contremont.
          
             Ou uis deables se prendroit le charbon Il n  i a
            broche de fust ne de baston. Par lor orgueill i sont cil+ troi
            gloton Deuant .uii. anz n  en istront il par nos. XXXuII  Faraon+ sire dit Arragon li
            rois Por Mahomet de qui tenons noz lois * Car me donez
            bon conseil orendroit. uez Glorïete le palés maiorois Li
            fondemenz en est fez a rochois Trestuit li home trusqu  as
            porz de uanquois Si n  i feroient un pertuis en un mois. A
            quex deables li charbons se prendroit Quant n  i a broche de
            fust ne de lorois Par lor orgueill i sont entré cil troi
            Deuant .uii. anz n  en istront il par moi. A tant ez uos un
            paien Orquanois Noire ot la barbe si ot chanu le poil
            Et blans sorcils si lor iuge lor droiz. A sa uoiz clere s  est
            escrïez .iii. foiz Amirauz sire entendez enuers moi.
            Car me di ore se de mielz m  en seroit Se te rendoie Guillelme
            le François
          
             Qu  en ta prison le peüsses auoir. Dist Arragon Oïl
            en moie foi. .x. muls chargiez de fin or espanois En
            liuerroie+ mes qu  en me deïst uoir. Dist Orquanois
            Entendez enuers moi Se la promesse me rendez orendroit *
            G  en penserai moi ne chaut que en soit. (49a) Dist Arragon
            Einsi le uos otroi Et uos affi loiaument orendroit Qu  a
            uo plesir uos bailleroi l  auoir. Dist li paiens Et ge le
            uos otroi. XXXuIII  Dist
            Orquanois+ Par Mahomet beau sire Or uos dirai comment l 
            auroiz par guile. uez Glorïete icele tor mabrine Le
            fondement est assis en principle Si l  estora Grifaigne d 
            Aumarie Uns Sarrazins de mout tres grant uoidie. Ne sauez
            mie quel enging il i firent Par desoz terre une uolte soltiue
            En ton palés est porte coleïce. Prenez .m. Turs s  i alez uos
            meïsmes Par de deuant lor fetes assaillie Et par derriers
            merueilleuse enuaïe. Morz iert Guillelmes et liurez a martire.
          
             Dit Arragon Par Mahomet uoir dites Preu i auroiz par
            Apolin mon sire. * XXXIX  Quant
            Arragon entendi la nouele Que la boue est desoz lui en la
            terre Lors a tel ioie que le cuer li sautele. Il prent
            .m. Turs qui ont lacié les elmes Et mil en lesse par deuant
            en la place Qui assaillirent Guïelin et Guillelme. Cil s 
            en tornerent ne finent ne arrestent * Trusqu  a la croute ne
            s  aresterent gaires Auec els portent et cierges et lanternes
            Enz s  en entrerent la pute gent auerse. N  en sorent mot li
            cheualier honeste Desi qu  il furent enz el palés as estres
            Premierement les aperçut Guillelmes. Dex dist li cuens beaus
            glorïeus celestre Tuit somes mort et liuré a maltrere
            Dist Guïelin Par le cors saint Hylaire Se Dex m  aïst traï
            nos a Orable Et Dex confonde la sarrazine geste XL  Li cuens Guillelmes uit le palés emplir
            De Sarrazins qui uienent par aïr
          
             uit les hauberz et les heaumes luisir. (49b) Dex dist
            li cuens qui onques ne menti * Com somes mort et liuré a
            essill � Par foi beau sire ce respont Guïelin Traï nos
            a Orablë au cler uis Et Dex confonde paiens et Sarrazins
            Hui est li iorz qu  il nos conuient fenir Aidons nos bien tant
            comme auons loisir Nos n  i auons ne parenz ne amis. Li
            cuens Guillelmes tint le brant acerin Par mautalent uet un
            paien ferir Arriere main qu  il le cope par mi. * De celui
            cop sont paien esbahi Seure li corent irié et engrami. Il
            se deffendent com cheualier hardi Granz cops i donent+ li+
            conte palazin. Grant fu l  assaut et grant le chapleïz
            Ainz ne fina si furent desconfit * Onc nul estor ne fu si bien
            feni * Sus els deffendre ont .xxx. Turs ocis. Cui chaut
            de ce que ia n  i metront fin As mains les+ prennent paien et
            Sarrazin Tur et Persant et li Amoraui Et Acopart
            Esclamor Bedouin. Mahomet iurent que ueniance en iert pris *
            Hui uengeront la mort de lor amis.
          
             XLI  Pris fu Guillelmes par
            mortel traïson Et Gillebert et Guïelin li proz. As poinz
            les tienent li Sarrazin felon Mahomet iurent que ueniance en
            prendront. En la cité manderent .xx. garçons Un grant
            fossé font croser en parfont Assez i metent asteles et
            bastons Qu  il i uoloient graïllier noz barons. Orable
            uint a la clere façon Elle en apele son fillastre Arragon
            Amis dist ele rendez moi ces prisons Si les metrai en ma
            chartre en parfont Boz i a et colueures qui toz les mengeront
            Et serpentines qui les deuoreront. * � Dame roïne dist li rois
            Arragon (49c) Tot cest contrere nos est uenu par uos Que
            la deseure armastes ces glotons. Ques uos rendra Mahomez mal
            li dont La dame l  ot a pou d  ire ne font. * Mal le
            pensastes filz a putain gloton * Par Mahomet qui ge pri et
            aor Ne m  estoit ore por cez autres barons * Ge uos
            dorroie sor le nes de mon poing.
          
             Isnelement issez hors de la tor * Ia plus ceanz mar
            seroiz a seior. Ele en apele le feilon traïtor Lerres
            dist ele mes les en ta prison Tant que Tiebauz reuieigne de
            ualdon Et Desramez et Golïas li blonz A lor talent en
            prendront uenioison. � Ge l  otroi dame. dist le roi Arragon.
            Guillelme gietent en la chartre parfont Et Guïelin et Gillebert
            le prou. Or uos lerons ester de noz barons Quant leux en
            iert assez i reuenrons Si chanterons de la gent paiennor.
            XLII  Rois Arragons ne s  aseüra mie
            I prent ses mes outre mer les enuie. Et cil s  en tornent+ ne
            cessent+ ne ne finent+ Desi au Rosne ne s+  aresterent+ mie+
            D  iluec auant entrent en lor galie Dedenz la nef Maudoine de
            Nubie. Couuerte fu de soie par mestrie Ele ne dote ne
            orage ne bise. Traient lor ancre si drecierent lor sigle
            En mer s  empaignent s  ont la uile esloignie
          
             Nagent et traient et gouuernent et siglent * Bon oré
            orent qui droitement les guie. Il ariuerent au port soz
            Amurdrie * Gietent lor ancre s  ont lor uoile beisie+.
            Es cheuaus montent ne s  aresterent mie De cheuauchier ne
            cessent ne ne finent Tant que il uinrent en la cité d 
            Aufrique. Il descendirent en l  ombre soz l  oliue Et en
            monterent en la sale perrine. (49d) Tiebaut trouerent et sa
            gent paiennime Il le salüent en la loi sarrazine Cil
            Mahomez qui tot a en baillie Il saut le roi Tiebaut d 
            Esclauonie Tes filz te mande a la chierre hardie+ Que
            le secores o ta cheualerie. Pris a Guillelme ne tel celerai
            mie * Filz Aymeri de Nerbone la riche Dedenz Orenge
            cele cité garnie. Par tapinaige fu entrez en la uile
            Cuida la prendre si comme il ot fet Nymes Et dame Orable uolt
            auoir a amie Mes il ne porent tant fere deablie. De
            Glorïete nos fist male partie Que o lui l  ot .uii. iorz en sa
            baillie * Ne fust la boue qui soz terre est bastie Dont
            la pierre est sus el palés assise Iamés Orable n  eüssiez en
            baillie
          
             uostre moillier qui tant est seignorie. Mes Mahomez uos
            en fu en aïe Que nos l  auons en la chartre enhermie Dont
            il n  istra iamés ior de sa uie A uo talant en iert ueniance
            prise. Ot le Tiebauz si commença a rire Il en apele la
            gent de son enpire Or tost as armes franc cheualier nobile
            Et il si font que il ne targent mie Es cheuaus montent de
            Puille et de Rossie. Quant Tiebauz ist de la cité d  Aufrique
            O lui en mainne les paiens d  Aumarie Et cels de Suite et ceus
            d  Esclauonie El chief deuant furent .lx. mile. Trusqu  a
            la mer ne cessent ne ne finent En petit d  eure furent les nes
            garnies De uin de char de bescuit de ferine. Enz s  en
            entrerent cele gent sarrazine Traient lor ancres si
            drecierent lor sigle Li uenz s  i fiert qui droitement les
            guie Entrent en mer s  ont lor uoie acueillie. $ Lors
            oïsiez tant cor tante buisine (50a) Braient cil ors et cil
            uiautre glatissent Cil mul rechanent et cil destrier
            rechinent Cil esperuier desus cez perches crïent
          
             Bien les puet l  en oïr d  une grant liue. .uiii. iorz
            nagierent tant qu  au nueuieme uinrent. Mes ainz qu  il
            uiegnent a Orenge la riche Aura Tiebauz tel duel et si grant
            ire C  onques n  ot tel a nul ior de sa uie Quar il
            perdra sa fort cité garnie Et sa moillier Orable l  escheuie.
            XLIII  Guillelmes fu en la chartre
            leanz Et Gilleberz et Guïelins li frans. Dex dist li
            cuens beau pere roi amans Com somes mort et liuré a torment
            Dex qu  or nel set rois Looÿs le franc * Bernart mon frere
            le chanu et le blanc Et d  Anseüne dan Garin le poissant
            De Commarchis Bueues le combatant Bertran mes niez le preu et
            le uaillant Que nos lessasmes a Nymes ça deuant A tot
            .xx.m. de François combatant. De lor secors aurïons mestier
            grant. Dist Guïelin au gent cors auenant Oncle
            Guillelmes uos parlez de neant. Mandez Orable la dame d 
            Aufriquant Qu  ele secore par amors son amant. � Dex
            dist Guillelmes tu m  auras gabé tant Par un petit que le cuer
            ne me fent.
          
             XLIu  Or fu Guillelmes
            correciez et marriz Et Gillebert et li preuz Guïelins
            Dedenz la chartre ou il font male fin. * Endementieres qu  il
            se dementent si Ez uos Orable qui a la chartre uint Ou
            uoit les contes ses a a reson mis Entendez moi franc
            cheualier gentil. De mort uos heent paien et Sarrazin Il
            uos pendront+ anuit ou le matin. � N  en poons mes dame dist
            Guïelin. Quar en pensez franche dame gentill (50b) De
            ceste chartre que en fusson hors mis uostre hom seroie et
            iurez et pleuiz Mout uolentiers en rendrai le seruis
            Quant uos plera gentill dame merci � uoir dist Guillelmes
            ele nos a traï Que par lui somes en ceste chartre mis.
            La dame l  ot si gita un soupir. XLu
             Seignor baron dist la cortoise Orable Par Mahomet a
            tort me metez blame En cele tor uos donai ge les armes.
            S  en cel palés uos peüssiez combatre
          
             Tant quel seüst Looÿs li filz Challe * Et danz Bernarz de
            Breban et li autre * Et Aymeris et uo riche lignage * Ne
            le seüssent li glouton mescreable * Tant que il fussent en
            ceste tor mirable Einsi peüssent aquiter ceste marche Et
            les destroiz les guez et les passaiges. Dist Guïelin Dame
            bien en parlastes Se estïons mis hors de ceste chartre
            uostre hom seroie a trestot mon aaige. � En moie foi dist la
            roïne Orable Se ge cuidoie que ma paine i fust sauue Que
            me preïst Guillelmes Fierebrace Ge uos metroie toz trois hors
            de la chartre Si me feroie crestïenner a haste. Ot le
            Guillelmes tot le cuer li esclaire. Dame dist il ge uos en
            doing mon gaige Ge uos pleuis sor Deu et sor saint Iaque
            Et sor l  apostre que l  en requiert en l  arche. � uoir dist
            la dame ge n  en quier autre gaige. Ele defferme toz les huis
            de la chartre Et cil s  en issent qui tant ont uasselaige
            Mout par fu liez chascun en son corage.
          
             XLuI  Or ot la dame les contes
            afïez Ele les a de la chartre gitez En Glorïete et
            conduiz et guïez. Sus el palés sont assis au digner Quant
            il se furent richement conraé La gentill dame les en a apelez
            (50c) Seignor baron enuers moi entendez. Or uos ai ge de
            la prison gitez Sus el palés conduiz et amenez Or ne sai
            ge comment ert d  eschaper Ce que ge pens uos doi ge bien
            conter Par desoz nos a une boue tel Nel set nus hom qui
            de mere soit nez Fors mes aieus qui la fist enz cheuer *
            Desi qu  au Rosne fist la boue percier. S  eüssiez or un
            messaige enuoié * Bertran le conte et a l  autre barné *
            Par desoz terre uenist a uos parler ** Ne le seüssent li paien
            deffaé * Tant que il fussent sus el palés paué * Et il
            ferissent des espees des lez * Einsi porroient la cité aquiter
            * Et les destroiz et les porz et les guez. Et dit
            Guillelmes Dame c  est ueritez Mes ge ne sai ou le mes soit
            trouez.
          
             XLuII  Niés Guïelin ce dit li
            cuens Guillelmes * Desi a Nymes ne fines ne ne cesses *
            Bertran ton frere me diras cez noueles Qu  il me secore o la
            gent de sa terre. � Oncle Guillelmes dist Guïelins chaeles
            Si m  aïst Dex uos parlés de granz beffes Que par la foi que
            doi a saint Estiene Mielz uoil morir en iceste tor bele
            Qu  en douce France ne a Es la Chapele. XLuIII
             Niés Guïelin dist Guillelmes li frans Tu enterras en
            la boue leanz Desi a Nymes ne t  iras arestant Si me
            diras le palazin Bertran Qu  il me secore tost et isnelement.
            � Oncle Guillelmes uos parlez de neant. Ne uos leroie por les
            membres perdant Mielz uueill morir en ceste tor ceanz Qu 
            en douce France ne entor mes parenz. Enuoiez i Gillebert le
            Flamenc. � Iras i frere dit Guillelmes le franc Et
            dist li bers Ge irai uoirement (50d) Et le mesaige uos ferai
            lealment. � ua dont beau frere a Ihesu te commant
          
             Si me diras le palasin Bertran Qu  il me secore ne uoist
            ia atardant Ou se ce non par Deu le roi amant Ne uerra
            mes Guillelme son parent. XLIX 
            Quant li mes ot qu  il li conuient aler Adont se prent forment
            a dementer Comment il puisse de leanz eschaper Quar n  i
            fui onques ne ne sai ou torner. Et dit la dame Ge te cuit
            bien guïer Ne douteras home de mere né Fors seulement
            Ihesu de maiesté. Lez un piler fist un carrel bouter Une
            grant toise ot de lonc et de lé. Frere dist ele par ci poëz
            entrer El chief de la troueras .iii. pilers A ars uoluz
            furent fet et ouré. * Et cil s  en torne si commence a errer
            Il ne sout ou par desoz la cité. Li cuens Guillelmes le
            conuoia assez Et dame Orable et Guïelin le ber Onc ne
            finerent desi as .iii. pilers. Par le moien s  en est outre
            passez * Et uient au Rosne s  a un batel troué A l 
            auiron se naige outre soëf. Li cuens Guillelmes est arriers
            retorné * Et Guïelin et Orable au uis cler *
          
             En Glorïete en sont tuit troi entré. Mielz lor uenist qu 
            il s  en fussent torné Enz en la chartre descendu aualé
            Qu  il n  ont fet chose ne dit ne deuisé C  uns Sarrazins n 
            ait trestot escouté Roi Arragon le uet dire et conter.
            L  Li Sarrazins fut mout mal uezïez
            Roi+ Arragon le uet dire et noncier. Quant il le uit si l  en
            a aresnié Amirauz sire fetes pes si oiez De uo
            marrastre comment a esploitié $ uers les chetis qu  en prison
            auïez (51a) Ele les a de la chartre gitiez Sus el palés
            et conduiz et guïez En Glorïete sont assis au mengier.
            Dist Arragon Dis tu uoir mesaigier � Sire dist il ne sui
            pas mençongier. Ge les i ui a estrait conseillier * Et un
            et un acoler et besier. Plus les aime ele et Guillelme au
            couchier Que uostre pere ne le roi Haucebier. Arragons
            l  ot le sens cuide changier Il en apele Sarrazins et Escler
          
             Baron dist il sor ce me conseilliez Com faitement ge
            porrai esploitier De ma marrastre qui tant m  a auillié
            Moi a honni mon pere uergoignié. LI
             Dist Arragon Franc cheualier membré Por Mahomet uos
            armes tost+ prenez Qui sera ore as garnemenz liurer *
            Ainz ques aions sera chier comparé. * Et cil responent Si
            com uos commandez. .xu.m. home s  en corent adouber. Dex
            quel damage quant Guillelmes nel set Et dame Orable et Guïelin
            le ber En Glorïete ou furent a celé As eschés ieuent
            tuit sont asseüré N  en sorent mot li conte naturel Quant
            sor els uinrent Sarrazin et Escler. LII
             Arragon trueue Guillelme soz le pin Et dame Orable et le
            preu Guïelin N  en sorent mot li conte palasin Qu  as
            poinz les prennent paien et Sarrazin Tur et Persant et felon
            Bedoïn. Mahomet iurent ueniance en sera pris
          
             Dist Faraons qui se fet li plus fins * Enmirauz sire
            entendez enuers mi. Tiebauz tes peres si est preuz et gentis
            Qui te lessa ceste uile a tenir Et Glorïete le palés seignori
            Icist glouton i ont chalonge mis Morz ont tes homes
            detranchiez et ocis (51b) Par Mahomet ne uaus un romoisin
            Se ne lor fez toz les menbres tolir Et ta marrastre qui si
            nos a honi Refai ardoir et en un feu broïr. Dist
            Esquanors li uelz chenuz floriz Rois Faraon n  auez mie
            bien dit. LIII  Dist Esquanor
            li chenuz et li uielz Roi Faraon n  auez pas bien iugié.
            Ne deuez mie folie commencier Tiex la commence ne la puet
            abessier. Amirauz sire fetes pes si m  oiez. Tiebauz
            tes peres est mout bien afetiez Qui te lessa ceste uile a
            garder Et Glorïete le palés et le fié S  einsi estoit
            qu  ardissiez sa moillier Tost s  en seroit enuers uos
            correciez. Mes fai cez contes en ta prison gitier Et dame
            Orable auec els trebuchier Prenez uo mes outre mer l 
            enuoiez.
          
             uenra tes peres et li rois Haucebier A lor talent se
            seront tost uengié. Dist Arragon Mout auez bien iugié
            Preu i auroiz que de riens n  i faudrez. Mes le mesaige ai ge
            ia enuoié Au roi mon pere qu  Aufrique a a baillier
            Trusqu  a .uiii. iorz resera ci arrier. Guillelme font en la
            chartre gitier Et Guïelin qui preuz fu et legier Et dame
            Orable auec els trebuchier. Or en penst Deu qui tot a a iugier
            LIu  Or fu Guillelmes trebuchiez en
            la chartre Et Guïelin et la cortoise Orable Souent se
            claime maleüreuse lasse Dex dist la dame beau pere
            esperitable Que n  a baptesme receü ceste lasse Gel
            cuidai prendre et estre en Deu creable. Sire Guillelmes mar ui
            uostre barnage uostre gent cors et uostre uasselaige
            Quant por uos sui gitee en ceste chartre A tele angoisse comme
            fust par putage. (51c) Dist Guïelins uos parlez par folage.
            uos et mes oncles estes ore en grant ese Par grant amor deuez
            or cest mal trere. Ot le Guillelmes a pou d  ire n  enrage
            Par maltalent en a iuré saint Iaque.
          
             Se n  estoit or por honte et por uiltage Ge te dorroie
            une colee large. Dist Guïelins uos ferïez folage.
            Huimés dirai ne me chaut qui le sache L  en soloit dire
            Guillelme Fierebrace Or dira l  en Guillelme l  Amïable
            En ceste uile par amistié entrastes. Ot le li cuens s 
            enbronche le uisage. Lu  Or fu
            Guillelmes dolanz et correciez Et dame Orable et Guïelin ses
            niés Dedenz la chartre ou il sont trebuchié. Dex dist
            li+ cuens+ glorïeus rois del ciel Com somes mort traï et
            engignié Par quel folie fu cist plez commenciez De quoi
            nos somes honi et uergoignié Se cil n  en pense qui tot a a
            iugier Las qu  or nel set rois Looÿs le fier Bernarz
            mes freres li chanuz et li uelz Et d  Anseüne dans Garins li
            proisiez Et dedenz Nymes Bertran li enforciez De lor
            secors aurïons nos mestier. � Oncle Guillelmes dist Guïelin le
            fier Lessiez ester que ice n  a mestier. uez ci Orable
            la cortoise moillier
          
             Bien la poëz acoler et besier Plus bele dame ne demant
            ne ne quier. � Dex dist li cuens ia serai enragiez
            Paien les oënt en la chartre tancier Plus de .xl. s  en i sont
            eslessié * Qui les .ii. ont de la chartre gitié Orable i
            lessent la cortoisse moillier. El palés mainent et l  onclë et
            le niés. Dist Pharaons+ qui se fesoit plus fier
            Amirauz sire faites pes si m  oiez. Tiebauz tes peres si
            fet mout a proisier (51d) Qui te lessa ceste uile a baillier
            Et Glorïete le palés et le fié uez cel glouton cel iuesne
            bacheler Riens que tu dies ne prise un seul denier. Par
            Mahomet ne uaus pas un berchier Se ne li fez toz les menbres
            tranchier Lui et Guillelme son oncle le guerrier.
            Guïelins l  ot le sens cuide changier Les denz rechine s  a
            les eulz reoillié $ Et passe auant quant se fu rebracié
            Le poing senestre li a mellé el chief Hauce le destre enz el
            col li asiet L  os de la gueule li a par mi brisié Mort
            le trebuche deuant lui a ses piez. uoit le Guillelmes s  en
            est ioianz et liez. Dex dist li cuens qui tot as a iugier
            Com somes mort et a essil baillié
          
             LuI  Guillelmes uit Pharaon qui
            chaï. Dex dist li cuens beaus rois de Paradis Com
            somes mort et liuré a essill � Ne t  esmaier oncles dist
            Guïelin En cest palés n  estes pas sanz amis. � uoir
            dist Guillelmes il en i a petit. Dont se regarde li enfes
            Guïelin Une grant hache lez un piler choisi Il passe
            auant a .ii. mains la sesi Et uet ferir un paien barbarin
            Tot le porfent entresi que el piz. uoit l  Arragon le sens
            cuide marrir A uoiz s  escrie Prenez les+ Sarrazin
            Par Mahomet il seront malbailli Et enz el Rosne et balancié
            et mis. Dist Guïelin Glouton tornez de ci uos nos
            auez hors de la chartre mis Sus el palés aconduis et aquis
            Mes par l  apostre qu  a Rome est beneïz Tiex compaignons i
            auez acueilliz Qui uos feront correciez et marriz. A ces
            paroles ez uos .ii. Sarrazins Une portee aportoient de uin
            (52a) Sus el palés en uoloient seruir Mes quant il uirent
            les ruistes cops ferir En fuie tornent si lessent tot chaïr.
            Li cuens Guillelmes uet le tinel sesir
          
             Isnelement o les .ii. mains le prist Granz cops en done
            paien et Sarrazins Cui il consuit ne puet de lui ioïr. *
            LuII  Or fu Guillelmes enz el palés
            paué Et Guïelin ses niés li alosez. L  un tint la hache
            l  autre tint le tinel Granz cops en donent li uassal naturel.
            .xiiii. Turs lor i ont morz gité $ Et toz les autres lor ont si
            effraé Par mi les huis les en ont hors gité Puis les
            corurent uerroillier et serrer A granz chaenes ont le pont sus
            leué. uoit l  Arragon le sens cuide desuer Il en apele
            Sarrazins et Escler Conseilliez moi por Mahomet mon dé
            Icil Guillelmes malement m  a mené Qui m  a tolu mon palés
            principé. Or ne uoi ge mes neant de l  entrer Ci uos
            lerons des Sarrazins ester De Guillebert deuons huimés
            chanter Le mesagier qui le Rosne a passé. Monte les
            tertres s  a les uaux aualé Desi a Nymes ne s  est mie
            arresté.
          
             Li cuens Bertran s  est par matin leué Monte el palés
            Otran le deffaé Qu  il ot conquis par sa ruiste fierté. As
            granz fenestres s  est li cuens acoté Il regarda contreual le
            regné uit l  erbe uert et le rosier planté Et l  orïol
            et le melle chanter. Lors li remenbre de Guillelme au cort nes
            De Guïelin son frere l  alosé Mout tendrement commença a
            plorer Or les+ regrete+ com ia oïr porrez Oncle
            Guillelmes tant feïs foletez Quant en Orenge alas por
            regarder (52b) Com pautonnier einsi atapiné Guïelin
            frere com uos estïez ber Or uos ont mort Sarrazin et Escler.
            Ge sui toz seus en cest païs remés Si n  i uoi home+ de mon
            grant parenté A cui ie puisse bon conseill demander. Or
            reuenront ceste part li Escler Et Goulïas et li rois Desramez
            Et Clarïaus et son frere Acerez Et Aguisanz et li rois Giboëz
            Et li aufins de Rëaumont sor mer Li rois Eubrons et Borreaus
            et Lorrez Et Quinzepaumes et ses freres Gondrez Li .xxx.
            roi qui d  Espaigne sont né.
          
             Chascuns aura .xxx.m. adoubé Si m  assaudront a Nymes la
            cité Si me prendront par uiue poësté Ge serai mort ocis
            ou afolé. Mes d  une chose me sui ge porpensé Ge ne
            leroie por l  or de .x. citez Que ie ne uoise el regne dont fui
            nez * Si remenrai auec moi mon barné Que amena Guillelmes
            au cort nes. Quant ge uenrai a Paris la cité Ge
            descendrai au perron noielé uenront encontre seriant et
            bacheler Qui de Guillelme me uorront demander De Guïelin
            mon frere qui est ber. Hé las dolent n  en saurai que
            conter Mes qu  en Orenge les ont paien tüez. .ii. foiz
            se pasme sor le mabrin degré Quant le barnage le corut
            releuer. LuIII  Li cuens
            Bertrans fu mout grains et dolanz Por Guïelin et Guillelme le
            franc Il les regrete bel et cortoisement Oncle
            Guillelmes tant feïs folement Quant en Orenge alas si
            faitement Com pautonnier en atapinement Guïelin frere
            com uos estïez franc Or uos ont mort Sarrazin et Persant.
            (52c)
          
             Ge sui toz seus el regne des paiens N  ai ouec moi ne
            cosin ne parent. Or reuenra rois Tiebauz d  Aufriquant Et
            Desramez et Goulïas le grant Li .xxx. roi o lor efforcement
            Si m  assaudront a Nymes ci deuant Ge serai morz et liurez a
            torment. Mes par l  apostre que quierent peneant Ge ne+
            leroie+ por les menbres perdant Que ge n+  en+ aille a Orenge
            la grant Si uengerai le duel et le torment Que Sarrazin
            ont fet de noz parenz. Hé las chetis que uois ge atendant
            Que ge mon cors ne lor met en present LIX
             Li cuens Bertrans fu dolanz et plains d  ire.
            Endementiers que il pleure et sopire Ez Gillebert qui entra en
            la uile Les degrez monte de la sale perrine. uoit le
            Bertrans si commença a rire A sa uoiz clere hautement li
            escrie Bien uieigniez uos franc cheualier nobile
          
             Ou est mes oncles a la chiere hardie Et Guïelin nel me
            celer tu mie. Et cil respont com cheualier nobile
            Dedenz Orenge cele cité garnie En Glorïete cele tor
            marberine Felon paien les+ tienent et iustisent Ge ne
            gart l  eure que endeus les ocïent. Guillelmes mande nel te
            celerai mie Que le secores o ta cheualerie Isnelement
            que ne te targes mie. Ot le Bertran si commença a rire
            Oiant trestoz apela son empire Or tost as armes franc
            cheualier nobile Et cil si font qu  il ne se targent mie
            Es cheuaus montent d  Espaigne et de Sulie. Quant Bertrans ist
            de la cité de Nymes O lui en maine la gent de son empire
            El chief deuant sont plus de .u.m. Desi au Rosne ne cessent ne
            ne finent (52d) Tuit s  en entrerent es nes et es galies
            Naigent François et gouernent et siglent. Desoz Orenge en la
            grant praarie La arriuerent les fieres compaignies
          
             Tendent lor tres et paueillons i fichent. Li cuens
            Bertrans ne s  i atarge mie Ou uoit le mes si li commence a
            dire * Gilebert sire ne me mentir tu mie Assaudrons
            nos Orenge ceste uile Fendrons cez murs et cez sales
            perrines Dist Gilebert uos parlez de folie Qu  ele ne
            doute de France tot l  empire Ne la prendrez a nul ior de uo
            uie. Ot le Bertran a pou n  enrage d  ire. LX  Gillebert frere ce dit li cuens
            Bertran Assaudrons nos Orenge la uaillant Fraindrons cez
            murs et cez hauz mandemenz Dist Gilebert uos parlez de
            neant Ne la prendrez a ior de uo uiuant. De cele chose
            se correça Bertran Quant le message le uet reconfortant
            Sire fet il entendez mon senblant En la cité uos metrai de
            tel sens Ia nel sauront Sarrazin ne Persant. � ua dont
            beau frere a Ihesu te commant Et cil s  en torne qui set le
            conuenant A .xiii.m. de François combatanz+ Les autres
            lessent as tres et as brehanz
          
             Trusqu  a la croute ne se uont arrestant Par les pilers
            s  en entrerent dedenz Il n  orent cierges ne chandoiles
            ardanz L  un auant l  autre l  ocurté i fu granz. $ De
            cele chose s  esmaia mout Bertran Le mes apele si li dit en
            oiant Gilebert frere nel me celer neant Morz est mes
            oncles par le mien escïent uenduz nos as a la gent
            mescreant. Dist Gileberz uos parlez folement Ge nel
            feroie por les menbres perdant. En Glorïete uenroiz ia ci
            dedenz (Ms. 368 173a) Por Dieu uos pri fetes le gentement.
            � ua dont beau frere a Dieu commandement Endementiers qu 
            il uont einsi parlant En Glorïete en sont uenu a tant. Li
            cuens Guillelmes les aperçut auant. Diex dist li cuens beau
            pere roi amant Or uoi la uoie que i  ai desirré tant
            Lor eaumes ostent li cheualier uaillant Puis s  entrebesent
            de ioie uont plorant. Li cuens Bertran l  en apelë auant
            Comment t  est oncles nel me celer neant. � Mout bien biau
            niés la merci Deu le grant Mout ai soffert grant paine et
            grant ahan Ne uos cuidai ueoir en mon uiuant
          
             Tel duel m  ont fet Sarrazin et Persant. � Oncle
            Guillelmes uengiez seroiz par tens. Sus el palés sonent un
            olifant Cil dehors s  arment as tres et as brehans. Li
            cuens Guillelmes qui fu preuz et uaillanz * Les+ ponz aualent
            si descendent a tant $ uienent as portes de la cité uaillant
            $ Si les ourirent tost et deliurement Et cil dehors uont
            par dedenz entrant Monioie escrïent et derrier et deuant. *
            De cele ioie sont paien esmaiant * As armes corent li cuuert
            souduant De lor hostieus issent de maintenant Por eaus
            deffendre garni furent errant Mes ne lor uaut la montance d 
            un gant Que trop i ot de la françoise gent Tote la uile
            a porprise Bertrans * Por gaagnier la fort cité uaillant. *
            La ueïssiez un estor si pesant Tant hante fraindre et tant
            escu croissant Et desmaillier tant haubers iazerant Tant
            Sarrazin trebuchier mort sanglant Quant Arragon uoit ocirre sa
            gent Lors a tel duel a pou ne pert le senz Saut en la
            selle del destrier auferrant Prist un escu qu  il tolli a un
            Franc
          
             Garde a la terre uoit un espié tranchant Il s  abessa
            a ses .ii. mains le prent Le cheual broche des esperons
            tranchanz Fiert s+  en la presse de la bataille grant La
            noz a mort Foucher de Meliant (173b) Et puis un autre et le
            tierz ausiment. uoit le Bertran a pou ne pert le sen Il
            tret l  espee dont bien tranche le brant Fiert Arragon nel+
            uet mie esparnant Un cop li done par si fier maltalant
            Tot le porfent desi el piz deuant Mort l  abati del destrier
            auferrant. Paien en perdent et force et hardement. Que uos
            iroie le plet plus aloignant Mal soit de cel qui en soit
            eschapant * Desus la terre en cort le ru del sanc. Li
            cuens Guillelmes ne se uet atariant uient a la chartre tost et
            isnelement S  en tret Orable la dame au cors uaillant.
            Bertran apele si li dit en oiant Beau niés dist il
            entendez mon semblant De ceste dame au gent cors auenant
            Qui m  a gari de la mort uoiremant La moie foi li pleui
            loiaument Que la prendrai a moillier uoirement. Et dit
            Bertran Qu  alez uos atariant Tenez li bien tot le suen
            conuenant
          
             Si l  espousez a ioie lïemant. � Niés dist Guillelmes
            tot+ a uostre comment. LXI  Li
            cuens Guillelmes fu mout gentiz et ber. Quant ot par force
            conquisse la cité Une grant cuue auoit fet aprester De
            l  eue clere firent+ dedenz giter+. La fu l  euesque de Nymes
            la cité Orable firent de ses dras desnüer Il la
            baptisent en l  enor Damedé Le non li otent de la paieneté
            Bertran la tint et Guïelin li ber Et Guilebert le preuz et le
            sené A nostre loi la font Guibor nomer. A un mostier qu 
            eurent fet dedïer La ou Mahom fu deuant reclamé L  ala
            li cuens Guillelmes espouser Messe lor chante li euesque
            Guimer. Aprés la messe sont del mostier torné En Glorïete
            font la dame monter Granz sont les noces sus el palés paué.
            Li cuens Bertrans les seruit au digner Et Guilebert et Guïelin
            le ber. .uiii. iorz durerent a ioie et a barné Assez i
            orent harpeor+ et iugler
          
             Et dras de soie et hermins engoulez Et muls d  Espaigne
            et destrier seiornez. LXII  Li
            cuens Guillelmes ot espousé+ la dame Puis estut il tiex .xxx.
            anz en Orenge (173c) C  onques un ior n  i estut sanz
            chalenge+.
          
                  