
                  
            Or est dolans Rainuars et marris por sa moillier la gentil Aelis de
            son enfant ki de Turs est rauis.  Hé las  dist il  com or sui
            malbaillis Ne tenrai mais castel ne plaseïs Or aït Diex Guillaume
            le marchis ke ie m  en uois en estranges paiis. Moines serai ains
            ke past li tirs dis seruirai Dieu car talens m  en est pris. Ce
            poise moi ke tant home ai ocis freres cosins et parens et amis.
            Qel ke i fuissent si les ot Diex furnis. Or aït Diex Guiborc od le
            cler uis et reconfort Guillaume le marcis ne uestirai iamais ne
            uair ne gris.  A tant s  en torne Rainuars l  Arabis de
            Porpaillart s  en ist par un postis onqes nel sot Guillaume li
            marchis. Un tinel porte ki est grans et furnis broches d  acier
            auoit ens el cief mis. Corant s  en uint contremont un larris
            desous un mont ataint un moine gris
          
            de Brie estoit dont il estoit partis. Et Rainuars l  escrië a haus
            cris   Car me dounés ces dras c  aués uestis Ie uos dourai cest
            blïaut de samis. Moines biaus sire por le cors saint Denis faites
            ce ke uos prie.  Li moines ot Renouart ki li crie tel paor ot tos
            li sans li formie. Point le ceual ki ne s  atarga mie il uausist
            estre a Bride l  abeïe. Et Rainouars fierement li escrie   Estés
            uasal uos faites grant folie Car me donés cele gone polie cel
            caperon ki sor uo cief norcie. Ie uos donrai ceste cote entaillie et
            cest blïaut de soie d  Aumarie si serai moines a Bride l  abeïe.
            Donés ça tost Nel m  escondites mie Ie uous donroie tel cop desous
            l  oïe forte ert la cars se li os n  en esmie  Li moines l  ot
            si ne set ke il die tel paor a k  il ne li respont mie en fuies
            torne toute une praërie et Rainuars le sieut par eramie. Se il l 
            ataint molt est corte sa uie anqui morra li moines a haschie se
            Diex ne li aiüe.
          
            uait s  ent li moines a coite d  esperon il uolsist estre as puis
            de Besençon car Renouars le sieut de grant randon. D  eures en
            autre palmoie le baston forment en iure le cors saint Simeon que se
            li moines ne l  atent a bandon il le sieura anchois dusc  a Dignon.
            Pus l  ocira a grant destruction puis uestira ce dist lou
            chaperon. Si enterra en la rendation seruira Dieu ce dist comme
            preudom et sa mere Marie. uait s  ent li moines a grant esperonee
            et Rainuars le sieut de randonee. Tant l  a sieui par puis et par
            ualee ke il l  ataint par deseure une pree deioste Bride en une
            grant ualee si l  abati od sa perce quarree. Puis li toli sa cote
            k  estoit lee le caperon le pelice paree si l  ot molt tost
            Rainuars endosee. Puis li uesti sa cote k  ert couee
          
            sel fait monter sans nule demoree uers Bride s  en retorne. Quant
            Rainuars ot les noirs dras uestus bien samble moine dou cloistre
            soit issus mais tant par fu et quarrés et corsus n  est hom sil
            uoit ki n  en soit esperdus. Et ciex s  en torne ki molt fu
            irascus tant a coru kë a Bride est uenus. Dont s  escrïa si est
            leués li hus dist l  un a l  autre   Cis paiis est perdus Li
            prouos soit honis et confondus ki doit garder les pors et les
            treüs. Issons la fors N  i soit plus plais tenus Si soit ciex
            pris honis et confondus ki au moine a ses garnimens tolus il est
            drois c  on li face.  Grans fu la noise et li cris est leués. Li
            moines uient poignant tos abriués a uois escrie   Signeur de chi
            tornés Uns grans deables hideus comme maufés mes dras toli que io
            eu endossés. Ne sai s  il est ou sos ou malsenés
          
            mais cest blïaut ki est engeronés me fist uestir contre mes
            uolentés. La defors siet deioste ces fossés  Cele parole ot li
            maire Ysorés   Signer borgois  dist il  et k  arestés Alés as
            armes et si uos adoubés Pris soit li leres et bien encaïnés comme
            reuberes ocis et afolés  Et cil respondent   Si com uos
            commandés.  Au grant befroi fu li apiaus sonés il s  en isirent
            quant cascuns fu armés. Anqui sera Rainuars reuidés car on le
            uaurra pendre. Grans fu la noise et fors la taborie  li borgois s 
            arment la banscloqe est bondie la ueïsiés mainte lance enpoignie
            et mainte broigne ki luist et reflanbie. Il issent fors s  ont la
            noise esforcie. Rainuart uoient en une praërie le froc ou dos et la
            gone deugie. Deables semble ne le mescreés mie. Quant il oï la
            noise et la bondie et uoit la gent de leur armes garnie il se leua
            s  a la perce haucie. Corant leur uient parmi une cauchie cuida ce
            fust bataille ou aatie k  il eussent pris entr  aus par esredie. Il
            tint sa perce contremont le paumie
          
            et cil li crient a haute uois serie   Fil a putain uostre mors
            est iugie Pendus serés au pui de Satelie au grant gibet ki uers le
            ciel ondie. Mar i aués robee l  abeïe ne le saintisme moine.  Quant
            Rainuars uoit cele gent uenir ki le menacent le sens quide marir
            tient son tinel si les uait enuaïr fait ces escus et ces lances
            croissir. Qui il ataint nel puet arme garir ne le couuient l  ame
            dou cors issir. Ki dont ueïst ces borgois esmaïr et traire arire et
            Rainuart guencir uuelent ou non se metent a fuïr et Rainuars les
            sieut de grant aïr.  Gloton  dist il  ia n  i porrés garir
            tous uous ferai de male mort morir Quidés me uos male gent
            desconfir I  ai tant paien fait a sa fin uenir.  A ces paroles les
            recort enuaïr et cil s  en fuient � paor ont de morir � en lor
            maisons por leur uies garir. Toutes ces rues ueïsiés desenplir
          
            tos les a fait Rainuars departir. Lors s  en retorne si s  est alés
            seïr a une crois a uoute. A une crois qui fu de marbre bis s  est
            Rainuars sor les degrés assis le froc uestu s  ot enbroncié le
            uis. N  i a celui ne fust tous esmaris dist l  un a l  autre  
            Dont uient cis anemis Dïable samble tant est gros et furnis. Com
            li siet ore cis fros et cis samis De quel dïable nos est or cis
            saillis C  est uns gaians del regne as Arabis.  Dist uns bourgois
            qui ot a non Tierris   C  est Rainuars au tinel li marcis. Bien
            le connois et au cors et au uis et as cheueus qu  il a noirs et
            petis. Mal soit de l  eure que cis plais fu bastis I  amaisse mieus
            cis moine fust rostis qu  il fust de nous cha dedens esuaïs. Dex l 
            amera qui s  estordera uis  Mout forment s  esbahirent. Li
            bourgois furent dolent et esmari pour Rainuart qu  il orent
            assalli es fors maisons en sont li plus foï.
          
            Et Rainuars a son oire acoilli de l  abeïe a le clocier coisi les
            murs entor en sont haut et massi. uint a la porte si cria a haut
            cri   Oueure la porte Ne me fai ester chi Ia sui iou moine s 
            en ai les dras uesti ne me faut que courone.  Dist Rainuars  
            Portier la porte ouurés. Io ai les dras moine serai rieulés saint
            Iulïen sera mes auoués et iou serai ses moines couronés seruirai
            Dieu ensi est mes pensés.  Dist li portier   uassal n  i
            enterrés. Bien samblés fol se uos estïés rés. Alés a Dieu car li
            pains est donés.  Rainuars l  ot si s  en est uergondés de loing
            s  enpaint si est a l  uis hurtés del bout deuant de son fust qu 
            est quarrés  les huis a frais et les gons desserrés li postis
            chiet quant il fu desbarrés li portiers fu desous acouuetés et
            Rainuars s  en est outre passés. Dist au portier   Amis ci m 
            atendés tant que iou soie de l  encloistre tornés. S  il uos anoie
            sour costé uos tornés.  A icest mot s  en torne.
          
            Quant Rainuars ot le portier ocis l  encloistre uoit cele part est
            guencis. Tous li couens ert al mangier assis et Rainuars est en l 
            encloistre mis. Tient son baston si uient tous ademis. En la caiere
            seoit l  abes Henris de biaus mengiers deuoit estre seruis. Et
            Rainuars qui samble malfaitis par un guicet s  est el renfroitoir
            mis. uoi le li abes si fu tous esmaris et li couens fu si
            espoueris que cascuns est de la table sallis.  Nomeni Dame  dist
            li abes Henris  li uif dïables s  est o nous chïens mis  En
            fuies tourne trestos li plus hardis de cambre en cambre fuient
            desos ces lis li autre mucent desous ces couertis. L  abes meïsmes
            est sous un huis quatis. Et Rainuars ne s  est mie esbahis ne les a
            gaires caciés ne poursieuis. uoit le mangier s  est a la table mis
            tant en meniue gros est comme roncis. Dist Rainuars   De Dieu
            soit beneïs qui cest mengier a hui a table mis. Desque i  essi de la
            court Loëys ne fui iou mais de mengier si assis comme i  ai esté
            ore. 
          
            Quant Rainuars ot beü a plenté et ot mengié le mangier dant abé
            prent son tinel n  i a plus demoré cherke les angles enuiron de
            tous lés mais il n  i trueue ne moine ne abé car tout estoient
            muchié et trestorné. Et Rainuars a tant quis et alé uient au
            moustier s  a partout regardé mais n  i troua home de mere né.
            Amont esgarde et si a tant uisé qu  il a ueü un crucefis doré par
            grant maistrie l  ot on fait et ouré. Rainuars l  a perchut et
            rauisé meruilla soit si l  a araisoné   Di ua  fait il  qui
            t  a si haut leué Descent cha ius tant qu  aie a toi parlé. Ou sont
            cil moine quant n  en ai nul troué uenés aual tant qu  aie a uous
            parlé a aus me rent par bone uolenté. Seruirai Nostre Sire.  Dist
            Rainuars   uassal qui est lassus n  aies poour descent a moi cha
            ius et si me di � se t  ame ait ia salus �
          
            ou est li couuens quë est il deuenus Si te dirai pour coi sui ci
            uenus  Rainuars sui un caitif durfeüs tant Sarrasin ai mors et
            confondus se Dex nel fait que tos serai perdus. Rendre me uoel ne
            sai qu  en die plus. Seruirai Dieu qui maint tot haut lasus car i 
            ai les dras et si les ai uestus il ne me faut que rere.  Dist
            Rainuars   uassal a moi parlés. Que fais tu la qui es si haut
            montés Descent cha ius ne soies effraés. U  st li couens et li
            abes alés  Ensi disoit Rainuars li derués. Une lieuee est illuec
            arestés   uassal  dist il  a moi ne parlerés or m  en irai et
            chïens remanrés. Tu me regardes ausi com uns derués as uis dïables
            soies tu commandés  A tant s  en ist en l  encloistre est tornés.
            Rainuars s  est .IIII. fois regardés grant poür a del crucefis
            dorés. Sour un letrin est Rainuars montés tant a les moines huciés
            et apelés que tout reuienent n  en i a nul remés. Et Rainuars les a
            araisonés   Segnor  dist il  or ne uos effraés.
          
            Iou sui uenus dolans et esgarés  mout ai eü honors et ricetés si
            oi moullier � plus bele ne uerrés � dame Aielis dont mout estoie
            amés ele estoit niece dant Guillaume au cort nés un fil en oi
            mais il me fut enblés. Encor en sui dolans et trespensés iamais mes
            cuers n  en iert liés n  asasés. Moines uoel estre beneïs et
            sacrés sains Iulïens sera mes auoués. Receués moi baron se uos
            uolés. Se tost nel faites et uous me refusés li plus hardis sera si
            mal menés de cest tinel que uous ici ueés li briserai les flans
            et les costés.  Et chil respondent   Ia mar en parlerés que nous
            ferons totes uos uolentés.  Adont li ont les noirs dras aportés si
            l  ont uestu et le chief en som rés.  Amis  dist l  abes  un
            petit m  entendés  chïens uos estes et rendus et donés. Or soiés
            sages et bien amesurés si serués Dieu de bone uolenté en la
            semaine .IIII. fois iunerés aprés uo char la haire uestirés ne
            iamais frere de char ne mangerés.  Dist Rainuars   Dans abes
            uos mentés Par cel Segneur qui en crois fu penés i  en mangerai �
            ia mar en parlerés � de cras bacons et des oisiaus peurés si
            chanterai et souent et assés et cherkerai les plains et les regnés.
          
            Se Sarrasins i trouoie ariués ne lor lairoie uaillant .II. oés
            pelés.   Sire  dist l  abes  se uous plaist non ferés. N 
            auons pas terre chastiaus ne iretés dont teus despens puist estre
            demenés tost auriens but calisses et autés crois et reliques et
            crucefis dorés.  Dist Rainuars   Or ne uos dementés.  Lors se
            departent é les uous deseurés. A mïenuit est li couuens leués
            sonent matines si ont les cans leués. Rainuars est el dortoir
            esfraés il saut en piés ne s  i est arestés   Ha las  dist il
             trop me sui oublïés De Damedieu qui fist ciel et clartés soit
            li couuens honis et uergondés  si par sui ore belement apelés 
            Dont uest son froc a tant s  en est tornés droit au moustier s  en
            est aceminés. Ia fust laiens Rainuars tost entrés quant li souuint
            del crucefis dorés quant l  aperchoit si est tost retornés il n 
            i entrast pour .M. mars d  or pesés. Lors fu dolans et maris et
            troblés quant il n  est au seruice. La nuis fu bele pres est de l 
            aiorner cantent li moine et hautement et cler.
          
            Rainuars l  ot le sens quide deruer   Ha las  dist il  com
            or puis foursener  iou deüsse ore ces cans amont leuer et or n  i
            puis ne uenir ne aler pour chel bon home qui siet lés ce piler. Mais
            par cel Dieu que iou doi aorer iou canterai � cui qu  en doie peser
            � si hautement bien le puis afïer que iou ferai le moustier
            resoner. Mais d  une cose me puis mout aïrer  onques n  apris
            encore a orghener. Iou ne sarai iou quit bien acorder. Or uoist la
            cose comment que puist aler.  Adont quida Rainuars bien canter
            adont a pris durement a crïer tout ensement com il soloit hüer en la
            bataille en Alissans sor mer. Une loee en puet li sons aler le
            grant moustier fait bondir et soner. Li couuens l  ot ne le puet
            endurer mout belement le prisent a coser   Rainuart frere
            laissiés cel cant ester le Dieu seruice ne deués destorber mais
            alés uous el dortoir reposer.  Dist Rainuars   Bien le uoel
            creanter mais mout me puis honir et uergonder s  ensi m  estuet chi
            dedens seiorner et longement seïr et reposer. Faites moi tost mon
            tinel aporter et un hauberc et un uert elme cler
          
            que iou me uoel maintenant adouber s  irai la terre et le païs
            garder et le riuage et le port a tenser. Se Sarrasins i pooie
            atraper tous les feroie morir et deuïer. Le grant auoir en feroie
            aporter rices uiandes en ferai achater.  Dient li moine   Or uos
            fist Dex parler. Bien deueriés uo uertu esprouer.  Che li disoient
            car nel porent amer car il uaudroient que il fust outremer ou
            iamais nel ueïssent. Rainuars uest l  auberc qui fu mailliés a
            double maille et serrés et forgiés puis lace l  elme qui fu a or
            tailliés. La nuis fu clere et li tans acoisiés et Rainuars s  en
            uait tous eslaissiés tout un uauchiel dalés un cemin uiés. Deiouste
            un bruel sous .II. arbres folliés s  est Rainuars lés le ior
            approchiés. De bones armes est de bien aaisiés li fros el dos n  i
            fu mie laissiés. Ot ces oisiaus chanter par ces uregiés un petit s 
            est de ioie renuoisiés lors huce et crie contreual le ramiés. Or
            escoutés com il fu esragiés  en cel bois fu Tiehars uns
            pautoniers et Amouris uns culuers renoiés
          
            en sa compaigne ot .C. larrons proisiés. Illuec estoit li culuers
            herbregiés. Les gens desrobent qui uienent des marciés Rainuart
            oent qui mout est reuoisiés qui cante a haute alaine. Li larron
            oent Rainuart haut canter. Tiehars li lerres s  ert assis au disner
            repairiés fu d  une maison reuber une abeïe qui siet desour la mer.
            Dras et auoir en a fait aporter un porc saluage auoit fait acorer
            en grans espois font les hastes torner. Thiehars li lerres ot
            Rainuart chanter et .uii. des autres cui Dex puist uergonder 
            Prenés uos armes segneur franc baceler iou oi la ual un uilain
            haut chanter. Orains li ui un grant asne mener de Bride uient son
            marcié demener. S  il a deniers alons le desrober s  en acatons del
            uin a cest souper.  Li autre dient   Ce fait a creanter.  A ces
            paroles s  en uont .X. adouber. Li autre font la cuisine haster
            mangier uaudront ains qu  il doie aiorner. Mais Rainuars lor uaudra
            contrester le biau mengier calengier et tenser si s  en sera a
            aise.
          
            Thiehars s  arma o lui li .X. larron chaignent espees al senestre
            geron et grans coutiaus de l  ueure de Diion. Encapelé se furent li
            glouton. Rainuart trueuent sous un arbre roion acoustés fu illuec
            sour son baston. Pour la douchour de la bele saison cantoit li bers
            Rainuars a haut ton et Thiehars l  araisone. Or faites pais si
            orrés de Thiehart Ie mal larron le fel de pute part com faitement
            araisna Rainuart   Qui la  dist il  pour le cors saint
            Bernart qui a ceste ore cemine chi si tart Estes uous chou sire
            moine Wiart qui l  autre iour me tolistes Bernart mon conpaignon
            qui ert de mout mal art Si le feïstes la pendre a une hart.
            Laissiés le froc car nos i clamons part si le beurons a cel uin
            Lïenart.  Rainuars l  ot fist li un fel regart fierement le
            regarde.
          
            Thiehars fu fiers et li larron hardi Rainuart prendent si l  ont
            entr  aus saisi mout le deboutent et forment l  ont laidi. Rainuars
            saut qui pas ne les guenci. Prist son tinel qu  i contremont
            brandi et fiert Thiehart tres par mi le cerui le col li brise la
            teste li ronpi. A l  autre cop lor ocist Amauri un fort larron
            maint home auoit mordri. uoit le Hardrés si s  escrie a haut cri 
             Fuions nous ent por le cors saint Remi C  est uns dïables nos
            somes malbailli  Dist Rainuars   N  en irés mie ensi Ains uos
            rendrai prison l  abé Henri.  Li larron l  oent tost furent
            departi. Et Rainuars a tant l  encaut furni que de la char a la
            flairour senti de la cuisine coisi le fumeri. Chele part torne ou
            la clarté coisi mout li plot la a estre. Quant Rainuars a ueü le
            clarté cele part torne le tinel a leué. uoit les larrons lés le fu
            acousté le mangier hastent tout l  orent atourné.
          
            Dist l  un a l  autre coiement a celé   Thiehart nos sires a or
            mout demouré ne sai qu  il a ueü ne encontré quant ne reuient entre
            lui et Hardré.  A tant es uous Rainuart l  aduré grant aleüre
            atout le mal ferré. Parmi le bois maine tel tempesté que chou
            resamble dïables et malfé. Li larron l  oent si se sont esgardé
            Rainuart uoient uenir tout entesé le froc uestu tout encaperoné.
            Quant l  aperchurent si sont tot enfraé ne l  atendissent por l 
            or d  une chité. Tout le fouier li ont si deliuré que n  i remaint
            keuelus ne pelé. Toutes les armes laissierent ens el pré illuec
            remainent lor coutel aceré et lor espees et lor espiel quarré. Et
            Rainuars a en son cuer pensé quant uoit illuec le mengier apresté
            qu  il mengera un petit d  un lardé que li larron auoient quisoné
            et si beura de uin a grant plenté ia n  en prendra congié a dant
            abé. Li larron foient tot se sont destorné deiouste un arbre se
            sont tot assamblé. Dist l  un a l  autre   Mout somes malmené
            ques uis dïables nos a ore encantés   Ne sai  dist l  autre 
            mais si m  a effraé n  i uausise estre pour mil mars d  or pesé
            mieus samble moine que home qui soit né. 
          
            A ces paroles es uous uenu Hardré qui trestout lor aconte. Li
            larron furent el bois sous l  arbrisel tout effreé n  ont ioie ne
            reuel de lor mengier ne lor fu mie bel dont Rainuars fait ore son
            reuel Li ber s  asist par dalés un ramel de bons lardés fait ore
            son auel un en meniue li bers a un morsel et si huma de sauour
            plain bachiel si but de uin plain un grant baresiel. Dist Rainuars
              Par le cors saint Marcel Dex m  enuoia iehui par cel bokel
            Tresque i  essi de Loon le chastel et iou brisai au keu le haterel
            ne senti mais mon cuer de tel morsel. Or chanterai de ioie  Or
            siet li ber Rainuars au mengier et si mangue de lardé un quartier.
            Et but del uin aprés plus d  un sestier plain un baket menia de mol
            mengier.
          
            Dist Rainuars   Mout a chi bon mestier ne fu tel ioie com de
            boire et mengier. Mieus uaut assés que ne fait dosnoier ne acoler n 
            enstraindre n  enbracier. Que ai iou dit Pour le cors saint Legier
            ne sui iou moines saint Iulïen des ier Iou ne deüsse de tel chose
            plaidier. Or sont li autre en l  encloistre au moustier cantent
            matines et lisent lor sautier. Se chose ai dite dont Dieu doie
            anoier Dex moie coupe celi doi iou proier.  Li larron uoient
            Rainuart au fouier la se caufoit bien se puet aaisier. Dist l  uns
            a l  autre   Mout nos doit anoier de cel glouton et de chel
            pautonier qui si s  aaise et nos tolt no mengier. Mout nos deuons
            de tout che courechier que nous n  auons nulle arme.  Quant
            Rainuars ot mangié a son sés et but del uin et mengié des lardés
            iouste le fu s  est assis et caufés tant ot mengié que tot fu
            saolés. Au fu se grate ses flans et ses costés deiouste lui fu ses
            tinés posés. Lors s  endormi sa coustume estoit tex. C  est une
            chose dont mout iert encombrés ains qu  il soit ore esuelliés ne
            leués se Dex n  en pense sera a mort liurés.
          
            Li larron uoient Rainuart aclinés dist l  un a l  autre   Baron
            quel le ferés Rainuars dort souuins tous enuersés uoiés com gist
            li fol estrumelés. Que ferons nous Quel consel prenderés que cis
            culuers puist estre uergondés Premiers parla uns fols lerres
            Hardrés et dist li lerres   Segneur or entendés  de toutes pars
            soit saisis et coubrés et en cest fu maintenant reuersés s  ait
            tout le corps et les menbres brullés et puis as armes ochis et
            decolpés.  Si ferons nous biaus sire.  Li larron uoient Rainuart
            endormi cele part uienent coiement et serri. A grant poour uindrent
            au fumeri prendent lor armes tost en furent garni. uers Rainuart
            en uienent arami forment le doutent bien le saciés de fi  son
            tinel enblent coiement et serri. Traïné l  ont en mi le bois seri
            si le courirent nel misent en oubli enmi les foilles l  ont
            parfont enfoï. uers Rainuart en uienent aati mout laidement l  ont
            entr  aus asalli par les piés le traïnent.
          
            Quant Rainuars se sent qu  il l  ont bouté taste a son chief n  a
            pas son fust troué. Il saut en piés un en a asené tel li douna del
            poig qu  il ot quarré le col li a brisié et desfroé. Reprent un
            autre si l  a el fu ieté. Prent un espoi qu  il a el fu troué
            dist Rainuars   Alés auant Hardré fil a putain tout serés
            uergondé  de uous ferai autretant par uerté comme iou fis del
            paien Ysoré del keu Guillaume le marcis au cort nés qui a Orenge
            m  ot mon grenon ullé. Mais puis li fu mout bien gueredoné que iou
            l  oi tost et ars et resscaudé.  Lors s  abaissa prist un baston
            quarré. Mais li larron ont uers lui regeté les grans coutiaus qui
            furent aceré ne fust l  auberc qu  il auoit endossé malement le
            menaissent. Grans fu la noise et grans fu li baras Li larron
            fierent sour Rainuart a tas. Ne fust l  aubers qui fu fais a Damas
          
            en .XXX. lieus fust malmenés et quas. Mais mout le fait gentilment
            Rainuars  il en saisist les .IIII. par les bras si les desrue
            comme sorris fait cas. Hardrés s  escrie   Merci Pour saint
            Thumas Biaus sire moines ton tinel raueras   uoire  fait il
             par foi tu le rendras ou se che non de male mort morras
            orendroit sans atendre.  Rainuars tint et Gornain et Hardré grans
            hatiplas lor a souent doné tant les bati tout furent estouné. Dist
            Rainuars   Mal estes ariué pour mon tinel que uous m  aués enblé
            se tost ne l  ai tout estes afiné   Sire  font il  merci
            pour amour Dé La te menrons ou nous l  auons bouté.  Dusqu  al
            tinel ont Rainuart mené. Rainuars uoit son fust acoueté Il s 
            abaissa si l  a en haut leué.  Fil a putain Com fustes si osé que
            mon tinel auiés chi traïné Estoit il mors que l  auiés enterré Se
            l  eüssiés d  un drap acouueté comme mort home l  eüssiés enterré
            fait le seruice et l  offrande doné  or le m  aués soillié et
            maillenté si m  aït Diex chier l  aués conparé  Prent son tinel
            si l  a si fort frapé
          
            or sont tout mort ocis et afolé. Tout le paiis en a si escouué n 
            en trouissiés un seul en cel regné tout sont ocis a honte. Quant
            Rainuars ot les larrons ocis pres fu del iour si canta li maluis.
            Lors s  en torna Rainuars l  Arrabis grant aleüre contreual un
            larris. Iouste la mer s  est a la riue mis uoit une nef de Turs et
            de Persis. Ariuee ert au port de Thanaïs de Cordes uient un
            estrange paiis � c  est une terre ou Tiebaus fu norris. La nés fu
            grans et li uoiles treslis marcheant sont cascuns d  auoir garnis.
            Portent argent et pailes segnoris de tous auors est li calans
            emplis. Quant Rainuars ot le droimont coisis de cele part s  en
            torne. Quant Rainuars a ueü le calant lors quide et croit ce soient
            marcheant. Tint son tinel si uint la acourant quant il uint pres
            si lor ua escrïant   Qui estes uous et que alés querant En cest
            paiis pour qu  estes ariuant 
          
            Paien l  entendent si le uont regardant quant il le uirent si
            meruillous et grant li plus hardis uait de paour tramblant. Tout
            quoi se taisent si palla l  un auant   Sire  dist il  nous
            somes marceant. uenons de Cordes del regne a l  amirant le bon
            Thiebaut le fort roi combatant niés Desramé qui mors est
            uoiremant. Grant perte auons et damage mout grant que li a fait
            Guillaumes en l  Arcamp et Rainuars li fols a son perchant fils
            Desramé qu  il ot de la iaiant. Mal soit de l  uere que il a uecu
            tant tant a ocis de la gent mescreant ia li damages ne sera
            restorant. Mais or est mort che dient li auquant. Mais rois Tiebaus
            a encor son enfant tant est norris bien resamble iaiant. Rois
            Maillefers � che dient li auquant � se il uit longues bien le uos
            acreant n  aura tel home desi qu  en Orïant. Adoubés iert a feste
            saint Ioant puis conquerra Orenge le uaillant et s  il i trueue
            dant Guillaume uiuant ne Rainuart le bastart le tirant il l 
            ocirra a son espiel trenchant.  Rainuars l  ot si s  en uait
            gramoiant tel duel en a tout a le cors suant. Prent le tinel si
            est alés auant fiert le paien tout le uait esmïant.
          
            Puis uait les autres par la nef crauentant tous les ocist fors
            seulement Turquant un Sarrasin qu  il uit illuec estant.  Paien 
            dist il  or entent mon semblant  se de la mort ueus auoir nul
            garant dont feras tu mon bon a mon talant. Tu t  en iras a Cordes
            maintenant et si menras aueuc toi cest chalant et ces paiens qui
            chi gisent sanglant. Quant tu uerras dant Thiebaut le poissant si
            li feras de ces Turs un presant. Che li enuoie li fiex a la iaiant
            dans Rainuars qui ne l  aime noiant qui li a fait tant damage
            pesant.  Dist li paiens   Tout a uostre commant.  Et Rainuars
            prent tout l  or et l  ariant les dras de soie le uin et le
            forment aporté l  a a Brides le couuent. Et cil s  en torne qui
            nel fait mie lent ne sont o lui que .Xu. mescreant. Nagent et
            singlent a la lune et au uent tristre et dolant et plain de
            marriment mout regretoit chascuns Turs son parent.  Ahi Mahon 
            che dient li auquant  on uos soloit tenir a si poissant  trestout
            auiés le siecle a uo commant l  or et l  argent le uin et le
            fourment et toute chose qui a houme est aidant. Or ueons nous que
            poi estes poissant quant une nef de gent si conquerant a un seul
            home faite si recreant. Esueilliés uous Mar i dormés uous tant
          
            Dehait ait Dex qui n  aiüe sa iant Que dirons nous roi Thiebaut le
            poissant qui t  auoit fait tout d  or arrabïant Mout mal l  a
            enploié.  uait s  ent Turquant par mi la haute mer durement
            pleure ne se puet conforter. Ses compaignons a pris a regreter que
            Rainuars fait Thiebaut presenter. Et Rainuars se prent a retorner
            le grant auoir en fait o lui mener en l  abeïe les moines
            presenter. Souent lor fait a mengier aporter .II. fois le iour les
            fait sir au disner n  i a celui qui ia i ost iuner. Tant se fait
            bien cremir et redouter et bien seruir et partout commander l 
            abes meïsmes n  ose uers lui parler rien que il uoelle ne li ose
            ueer. Chi le lairons de Rainuart ester. Or faites pais et si orrés
            canter com il alerent le message conter au roi Tiebaut baillier et
            presenter et Thiebaus fist Mairefer adouber qui fils estoit dans
            Rainuart le ber en Loquiferne et a grant ioie armer puis uint
            Orenge essillier et gaster
          
            et le paiis et la terre rouber et fist destruire la terre sans
            fauser de si fort home n  oï nus hom parler. Mors fust Guillaume
            n  en peüst escaper Orenge prise par fine uerité mais Rainuars i
            uint pour le tenser contre son fil uint son cors esprouer. Bone est
            l  estoire bien fait a raconter mieudre ne fu oïe. Or faites pais
            si oiés de Turquant qui en remaine arriere le calant. Ne sont o lui
            que .Xu. mescreant li autre gisent ens en la nef sanglant souent
            maudient Rainuart le tirant. Tant ont nagié sans nul detrïemant que
            arriuerent au port sous l  olifant par desous Cordes a un palais
            luisant. La ont trouué le roi Thiebaut seant et Crucados et Cruant
            le uaillant .XIIII. sont que roi que amirant. La se deduisent as
            eskiés li auquant es cambres se deportent. Sous l  oliuier siet
            Thiebaus li Esclés deuant la sale qui est d  antiquités
          
            en sa compaigne estoit rois Balufés et l  amustant et ses niés
            Ysorés et .IIII. dus et .XIIII. amirés as ekiés iuent as tables
            et as dés. Es uous Turquant qui est essus des nés ses cheueus
            ront s  a ses dras depanés. U uoit le roi si s  est haut escrïés 
             Rois Thiebaut sire s  il uos plaist entendés che uos enuoie
            Rainuars li derués li uostres niés qui mar fust engenrés tans
            Sarrasins a mors et afinés. Droit a un port ariua nostre nés la nos
            sailli Rainuars li derués � ne sai dont est uenus ne escapés � un
            froc uestu si estoit nouiaus rés. La nos a tous ocis et afolés ués
            la les cors se uous ne m  en creés par nous les a tramis et
            presentés. Perdu aués et les pors et les gués tant com uiura
            Rainuars li malfés.  Rois Thiebaus l  ot s  est uers terre clinés
            tant fu dolans a poi qu  il n  est derués que il ne pot mot dire.
            Rois Thiebaus fu dolans et esmaris quant il entent que Rainuars est
            uis.  Mahon  dist il  com sui mors et hounis
          
            Com sui uencus et abaissiés mes pris tout pour Guillaume au cort
            nés le marcis qui mes neueus m  a tolus a tous dis et qui mon
            oncle Desramé a ocis. Mahomet Sire urais Dex poesteïs car me
            rendés mon neueu s  il est uis Quil me rendroit bien poroit estre
            fis a tous iours mais seroit mes bons amis si li donroie chastiaus
            et placeïs et mus et mules et cheuaus et roncis.  Uns Turs l 
            entent qui fu uieus et floris Turgans a non mout est de sens
            garnis de maint langage doctrinés et apris bien sot la terre et
            les amples paiis. En piés se drece deuant le roi s  est mis  
            Rois Thiebaut sire ne soiés esbahis. uous l  aurés en cort terme. 
            Grans fu la noise sous l  oliue ramee. Turgans parla a la chiere
            menbree   Rois Thiebaut sire or oiés ma pensee uos niés iert chi
            sans longe demouree. Soit une nef a cel port ariuee de rices pales
            mout bien encourtinee d  or et d  argent mout tres bien aornee de
            gouuernaus et de uoile leuee. .IIII. mile homes de bone gent armee
            me faites metre en la nef a celee
          
            si soit la nef et conduite et menee qu  en cele terre soit conduite
            et guiee ou Rainuars a la terre roubee. Se nel uos rent tout pris en
            la cleee si me pendés par la geule baiee si comme un autre lerre.
            Grant fu la noise de la gent paienie. Rois Thiebaus a la nef
            aparillie de la uitaille est ricement garnie assés i mettent auoir
            et manandie. .IIII. mil Turs d  une connestablie metent laiens s 
            ont lor uoie acoillie. Del port s  en issent a une aube esclairie
            nagent et singlent par mi la mer serie. Turgans les guie des puis
            de ualorie sa gent apele belement les castie   Baron  dist il
             ne uos esmaiés mie. Se Rainuars a no gent esuaïe si desfendés et
            uo cors et uo uie con cheualier nobile.  La nef s  en uait que de
            rien ne se targe nagent paien au uent et a l  orage. Tant ont alé
            par mi le mer a nage
          
            qu  il ont ueüt de Bride le riuage paien s  adoubent la pute gent
            sauuage. Turgans esgarde par mi un pui onbrage uoit Rainuart lasus
            en mi la marce le froc uestu et en son poig la mace. Ses
            compaignons le moustre. Biaus fu li iors et li ore tempree la nef
            s  en uait la uoile amont leuee. Turgans le maistre fu haut en la
            cleee si esgarda la terre et la contree Rainuart uoit sous une
            arbre ramee apoiés fu sour sa perce quarree   Baron as armes
            france gent honoree ués Rainuart desus cele ualee Gardés n  i ait
            ne noise ne criee chascuns i fiere au trenchant de l  espee.  Lors
            s  adouberent la pute gent deruee. Et Rainuars a la nef auisee il
            descent ius s  a la perce leuee cele part se retorne. Rainuars
            uoit la nef qui est Turgant il desscent ius son tinel traïnant.
            Plus tost qu  il pot uint a la nef courant 
          
             Qui estes uous  fait il  en cel calant  Turgans respont si
            li dist erranmant   Sire nous soumes une gent marcheant qui nos
            marciés aloumes pourcachant.  Dist Rainuars   Estés N  irés
            auant N  en porterés ne or fin ne ariant ne mul ne mule ne
            destrier d  Orïant tout le rendrai l  abé et le couuant.  Dist
            Turgans   Sire donques uenés auant. Entrés chïens et faites uo
            commant.  Dist Rainuars   Et iou miex ne demant.  Ens en la nef
            est entrés maintenant de toutes pars le uont Turc assallant 
            ietent li fus et grans dars en lanchant. Tant en i a et derriere et
            deuant par droite force li tollent son perchant. Mais Renouars s  en
            uait reuertuant par droite force s  est leués en estant si que le
            cors en ot tot tressuant. uient a un mast sel feri en boutant
            prent un copon del mast qui estoit grant. Cui il ataint ne puet
            auoir garant hauberc ne elme ne li uaut un besant. Ches paiens uait
            deuant lui decolpant li pluseur sallent dedens l  aigue corant.
            Mieus ueulent il noier en mer noant que Rainuars les uoist si
            ochïant. Rainuars a si uoidié le calant remés n  i a nul cheualier
            uiuant tout sont ocis a honte.
          
            Quant Rainuars ot si la nef uoidie que la dedens ne remest nus en
            uie iscir cuida a plain de la galie cant uns orages uint de uers
            Esclardie qui la nef a boutee et balancie et del riuage est la nés
            eslongie. uente li uens et la nef mout tornie et Rainuars de
            maltalent gramie. A uois escrie   Dame sainte Marie Soucourés
            moi que iou chi ne perie Com de male ore essi de l  abeïe Saint
            Iulïen ne m  oublïés uous mie car iou sui uostre moine  La nef
            s  en uait sans plus de l  atargier uente li uens li orage sont
            fier d  ores en autres font le nef tornoier. Rainuars est tout
            droit sor un cloier ne sait que faire n  a en lui qu  aïrier.
            Grant poour a nel conuigne noier. Saint Iulïen commencha a hucier 
             Hé ber  dist il  car me uenés aidier Lairés issi uo moine
            perillier qui uos soloit seruir et tenir cier tes moines paistre
            et doner a mengier
          
            qui chascun iour te seruent al mostier Ainc mais de chose ne me poi
            esmaier n  ainc ne doutai seriant ne cheualier qui me peüst
            forfaire n  enpirier or ne me puis ne tenser ne aidier. Se iou i
            mur uos aurés reprouier. saint Iulïen biaus sire.  uait s  ent la
            nef mout est grans li orés et Rainuars fu forment esfraés. A lui
            meïsme s  est forment dementés   Ha lais  fait il  com sui
            maleürés Glorïeus sire de la uirge fus nés et feïs chiel et
            soleil et clartés les aigues douces et les bois et les prés en
            Belleen fustes de mere nés au temple fustes et offers et donés et
            mis en crois el sepucre posés et au tier ior fustes resusistés
            enfer brisastes ainc n  i remest malfés ne fust de uous et mas et
            esfraés  si com c  est uoirs et uous bien le saués si m 
            abaissiés ces uens et ces orés que iou n  i soie perilliés ne froés
            mes uasselages abaissiés ne matés. Et iou serai mais sages et senés
             si ferai faire et mostiers et autés seruirai uous uolontiers et
            de grés. Saint Iulïen prenge uos ent pités Iou sui uos moines et
            or ne m  oublïés
          
            che m  est auis che seroit lasquetés.  A tant depart li uens et li
            orés la mer s  acoise l  orages est remés. Et Rainuars s  est tant
            forment penés tant a bouté enuiron et en lés as gouernaus et as
            perchans quarrés que Rainuars est au port ariués. Mout par fu liés
            quand il fu escapés iamais s  il puet n  i sera atrapés. A Bride
            uient atout l  auoir troussés. Laiens mest longes qu  il ne s  est
            remüés maniue et boit tout a ses uolentés che qu  il ueut faire ne
            li est deueés. Bien fu laiens apris et doctrinés mais tant uos di
            et si est uerités ainc de quisine ne pot estre tornés tous tans
            uoloit faire ses uolentés. Puis est laiens tant longues demorés qu 
            il s  en essi issi com uous orrés en la canchon se uous tant l 
            escoutés. Lairai de lui autre fois en orrés. De Mairefer uos dirai
            se uolés son fil qui fu a Pourpaillart emblés. En Loquiferne a tant
            li enfes més � car Picolet l  i auoit aportés par le comant le roi
            Thiebaut l  Esclers � que il est grant et furnis et menbrés bien
            puet mais estre cheualiers adoubés. Che fu au tans que reuerdissent
            prés que la flors naist que arbre sont ramés.
          
            A Cordes fu rois Thiebaus li Esclers dolans estoit que mors est
            Desramés. De uoir le quide que il soit deuïés mais non est pas il
            est tous en santés. En Abilant a lonc tans conuersés ou li markant
            l  en auoient menés. Rois Thiebaus a tous ses homes mandés  Asés i
            ot et rois et amirés et amirafles et princes et casés. Li rois tint
            cort grans i fu li barnés. Es Mairefer qu  est el palais entrés
            en sa compaigne .XXX. de ses priués. Ia orrés sa parole. Grans fu la
            cors a Cordes la chité la furent roi et prinche et amiré. Et
            Mairefers est el palais entré uint s  ent au roi Tibaut le bel armé
              Sire  dist il  or oiés mon pensé  tant m  aués rois et
            norris et gardé c  asés sui grans por tenir un regné. Donés moi
            armes se il uous uient en gré s  irai Orenge calengier la chité
            et Poupallart qui est de m  ireté
          
            qui fu mon pere Renouart l  aduré. Mors est piech  a bien le m  a
            on conté  en un orage fu noiés en la mer quant Turgant l  ot de
            Bride deseuré. Tot perillierent sachiés de uerité n  en escapa de
            .IIII.M. armé ne mais un seul trestout me fu conté. La fu mes peres
            noiés ens en la mer.  Ot le Tibaus grant ioie en a mené. Et
            Mairefers a le roi apelé   Donés moi armes por Mahomet mon Dé si
            uengerai mon rice parenté que m  a ocis Guillaume et afolé. Se iou
            le truis le uiellart le barbé ne m  estordra si l  arai
            desmenbré. Quant ie aurai tot le païs gasté si prendrai Franche et
            Loon la chité Franchois serront pris et encaené. Tot abatrai cele
            crestïenté n  i lairai moine ne mostier ne abé. N  i porterai branc
            ne espiel quarré mais un tinel que i  ai bien atorné broches d 
            achier i a el chief bouté. Si fait baston � bien le m  a on conté �
            portoit mes peres qui tant auoit ferté. Por soie amor porterai mon
            aé itel baston sachiés de uérité.  Tibaus l  oï si a le chief
            cliné fierement le regarde. Rois Tibaus a le uallet entendu de
            maltalent a tot le sanc meü.
          
             Cousin  dist il  n  aies le sang perdu soies en pais iou t 
            ai bien entendu. Se tu sauoies le duel que i  ai eü et le damage
            que iou ai recheü Tant m  a Guillaume cil d  Orenge tolu de mon
            lignage et mort et confondu iamais n  arai ne ioie ne salu. Or
            tient Orenge que mon lignage fu tolu le m  a par lanche et par
            escu. Trop sui mais uiels si ai le poil kenu tous nos effors ne
            ualent un festu. Demorés niés uous arés Malargu le fille au roi
            d  outre Bonnes Artu. Si serrés rois del regne Capalu che est mout
            grande terre. Dist Mairefers   Rois laissiés moi ester car nel
            lairoie por les membres couper que ie ne uoise Orenge conquester
            mon yretage uers Guillaume clamer. Se iou le puis en batalle trouer
            se ne le puis par mon cors afiner mar me lairés el regne d 
            outremer. Che qu  il t  a fait le uoel guerredoner. Se le congié ne
            me uolés doner tous seus irai qui qu  en doie peser si mouerai
            anuit a l  auesprer. Ia n  i menrai Sarrasin ne Escler fors mon
            tinel que iou ai fait ferer a la maniere que i  ai oï conter que
            Renouars mes peres seut porter. 
          
            Rois Tibaus l  ot sel prent a acoler   Cousins  dist il  ne
            uos chaut d  aïrer. Des que por moi ne uolés demorer iou ferai
            faire mes briés ensaeler .C.M. Turs porrés en ost mener. Mais n  i
            puis mie a ceste fois aler.  Dist Mairefers   Ne uos ruis remüer
            bien sarai l  ost et conduire et guïer. Iamais ne ruis arriere
            retorner se ne uous puis Orenge deliurer et dame Orable arriere
            ramener si le raurés biau sire.  Li rois Tibaus de noient ne se
            targe  premierement a mandé chaus d  Arrabie chels de Biterme et
            tos chaus de Cartage aprés manda chels del regne a l  aufage .C.
            mile furent la pute gent saluage. La nuit se logent sous Cordes el
            riuage grans fu li bruis de cele gent saluage. Ens es nés misent
            pain et uin et formage destriers et muls et d  autre bestïage
            haubers et elmes et si ot mainte targe au point del ior acuellient
            lor uoiage. Mairefers fu en une rice barge en sa compaigne .X. rois
            de son lignage. Souent manache Guillaume Fierebrache Mahomet iure
            qu  il li fera damage et che ert en cort terme.
          
            Mairefers fu de fiere contenanche grans fu et fors et de fiere
            poissanche n  ot plus fier homme dusc  as pors de Plasance. Il n 
            ot espiel ne espee ne lance mais un tinel de fiere contenanche.
            Mahomet iure sa foi et sa creanche que il fera dant Guillaume
            pesanche car auoir uelt sa terre. uont s  ent paien et Turc et
            Açopart nagent a force car forment lor est tart. Mairefers fu en
            la nief Sicamart el mast en som li escarboncles art. Grans fu li
            Turs et de mout male part tint son tinel qu  il colpa en l  esart
            desous Palerne en la forest Guimart. Ne l  enportaisent .II. uilain
            d  une part et cil le lieue ausi com une hart mout bien resamble
            son pere Renouart. Encor ara entr  els II. tel barat liquels que
            soit se tenra por musart. Tant ont nagié li Turc de male part que il
            Pourpallart uirent.
          
            Che fu en mai que on quelle la flor que Mairefers s  en uint a
            rice ator grant compaignie de la gent paienor .C. mile furent li
            paien a cel ior. Nagent et syglent a ioie et a baudor asés ont
            armes et elmes paint a flor et de uïande por manoir a seior.
            Mairefers fu en son dromont hauçour enuiron lui et roi et
            aumachour souent manache le riche poigneour celui d  Orenge qui
            tant a de ualor qu  il metera Guillaume en tel dolor � forment en
            iure Mahom son creator � dedens Aiete en tele tenebror qu  il ne
            uerra ne lumiere ne ior. Mais ains ara soffert un teil estor uers
            Renouart son pere le gregnor que ainc n  oïstes parler de nul mellor
            a nul ior de uo uie. uont s  ent paien par haute mer salee tant ont
            coru lor uoile amont leuee c  a Porpallart uienent a l  auespree
            n  i a d  Orenge c  une seule iornee. Des neis issirent sans nule
            demoree prendent la gent s  ont la uile reubee.
          
            La ueïssiés grant dolor demenee tante pucele dolante escauelee
            pleurent et crient comme gent desterree   Renouart sire grans hom
            de renomee ou estes uous et en quele contree que si laissastes
            uostre gent esgaree c  orent paien et Sarrasin reubee Iamais la
            perte ne serra restoree. Hé bone terre com estes aueuee de bon
            seignor partie et deseuree  Ensi disoient cele gent malmenee
            pleurent et crient grant dolor ont menee. N  i a celui n  ait caïne
            fermee cel ior soffrirent dolereuse iornee. La nuit logierent
            Sarrasin par la pree Mairefers iut en la grant tor quarree de
            Sarrasin a la uile puplee si l  ont en lor saisine. Or ont paien le
            castel conquesté la gent destruit en caïnes fermé. Forment
            regretent Renouart l  aduré   Renouart sire com sommes malmené
            Ou estes uous sire et en quel regné C  or ne saués le grant
            mortalité que nos ont fait Sarrasin et Esclé  Ensi disoient cele
            gent malmené. Mais encor erent uengié et comperé se Diex garist
            Renouart l  aduré le uiellart moine que tant a de bonté.
          
            Ia nel laira ie quit por dant abé qu  encor ne fiere a son tinel
            quarré contre son fil par uiue poesté. Mien escïent ia n  erent
            deseuré si aront bien lor ualor esproué. Or faites pais si orrés
            de Guiré le senescal Renouart l  aduré. Quant a ueü le grant
            auersité monte el ceual si a esperoné droit uers Orenge tot le
            chemin ferré tant a coru esploitié et erré uint a Orenge si com
            on ot disné de Glorïete en monte le degré. Guillaume trueue el
            pauement listé dame Guiborc le seoit au costé entor lui furent si
            cheualier priué. Atant es uos le senescal Guiré qui uenoit (en)uers
            Guillaume. Li senescals fu forment effreés. Ou uoit Guillaume en
            haut s  est escrïés   Sire Guillaume trop uous aseürés
            Porpallart est essilliés et gastés la gent destruite et li païs
            gastés paien l  ont pris as barges et as nés s  ont abatu et
            mostiers et autés. Mais ce n  est pas rois Tibaus li Esclés ains
            est uns rois qui la est ariués a grant compaigne de Sarrasins armés.
            Mais puis cele eure que Adans fu formés
          
            et li mons fais et primes estorés ne fu tels hom ueüs ne esgardés
            ne si corsu ne si desmesurés. Renouart samble miels c  omme qui soit
            nés un tinel a iamais tel ne uerrés. Ionnes hom est n  a pas
            .XuI. ans pasés. Se Diex nel fait cis païs est gastés demain ert
            chi ains qu  il soit aiornés a sa grant ost dont uous oï aués.
            Esgardés sire que uous faire en uolés.  Guillaume l  ot tous en
            fu trespensés un poi s  en espoente. Guillaumes a le mesage
            entendu de maltalent a tot le sanc meü. Il s  abaisa n  a un mot
            respondu.  Hé las  dist il  com m  est mesauenu Mors est mes
            peres a la fiere uertu et mes .III. freres m  a si la mort tolu et
            Renouars que i  ai ensi perdu. De cele honor l  auoie si uestu c  or
            ont paien gasté et confondu. uous en soliés recheuoir le treü
            Renouart freire biax amis ou iés tu Aï Franchois com estes
            abatu quant ore aués le baceler perdu qui uos soloit maintenir par
            uertu et esuellier ains que ior fust paru Maint grant estor uos
            auera uencu
          
            ou uous fuissiés et mort et confondu ne fust la soie aïe.  
            Renouart frere  dist il quens Fierebrache  perdu uos ai i  en
            ai mout grant damage. Or ont paien saisi uotre hyretage uostre
            castel et uostre grant manage. Se uous seüse en castel ne en marche
            n  en abeïe n  en mur n  en hermitage ie uos querroie par le baron
            saint Iake. Tant par auoit en uous grant uaselage ne redoutiés
            amiral ne alfage Turc ne paien ne Sarrasin marage. Ie uous donnai
            mout riche marïage dame Aelis qui fut de mon parage. Morte est la
            dame duel en aués et rage de uostre enfant c  on embla au riuage
            entrés en estes de duel en hermitage. Or uos couenra querre.  Quant
            Guillaume ot Renouart regreté son uaselage et sa ruiste fierté son
            barnaie a et soumons et mandé. Bien ont garnie la maistre fermeté et
            la chité et de pain et de blei li mur de piere sont enuiron hordé.
            Et Sarrasin ne sont aseüré 
          
            de Porpallart isscent a l  aiorné. Le castel laissent Turbant et
            Triboé cil garderont la maistre fermeté et le nauie qu  il i ont
            amené a cest consel ne sont plus demoré. Serré cheualcent tot sont
            acheminé droit uers Orenge en sont aceminé. Rois Mairefers les a
            deuant guïé en sa compaigne sont .X. roi coroné. Il n  ot ceual ne
            destrier enselé il n  a ceual en la crestïenté tant par soit
            fiers tant l  ait on afeutré qui le portast un seul ior aiomé n 
            eüst le cors derrot et le costé. Deuant les autres coert le tinel
            leué celui resamble qui l  auoit engenré si bien com le fust mesme.
            Grant sont les os de la ieste Mahom paien ceualchent a force et a
            bandon. Si les conduist Mairefer et Noiron et Cornicas et li uiel
            Glorïon et tant des autres que nomer ne sauon. Mairefers coert
            deuant a son baston il n  ot ceual ne destrier arragon ains coert
            a pié a loy de campion. Il crie et huce et fait grant marison
            souent maneche Guillaume le baron qu  il li tolra Orenge.
          
            Tant ont erré la pute gent haïe qu  il ont Orenge la fort cité
            coisie et Glorïete qui luist et reflambie les murs d  Orenge en la
            roce naïe tendent lor loges en mi la praerie. Li quens Guillaume
            lor fait une enuaïe a .CCCC. de sa cheualerie ... en als se fiert
            nes espargnierent mie. Fors fu l  estor et riche l  enuaïe. Mais
            tant i ot de la gent paienie que la batalle estoit mout mal partie
            que Mairefers tant forment en esmie contre son cop n  a arme
            garantie tant en abat la terre en est ionchie. Guillaume rentre en
            sa chité garnie lieuent les pons la porte ont uerollie. Se or s 
            esmaient ne uous meruilliés mie. Li iors trespase la nuis est
            repairie Franchois se gaitent dusc  a l  aube esclarie au miels qu 
            il onques porent. Franchois se gaitent desi a l  aiorner. Li quens
            Guillaume uait el palais ester
          
            pleure et regrete Renouart au tinel   Renouart frere com deuroie
            deruer Tant ere liés quant solïés canter par deuant moi et salir
            et treper uostre tinel branloier et leuer ne nos laissiés dormir
            ne reposer. Ainc ne fu hom tant peüst endurer. S  or fuissiés uif
            bien le puis afïer cil Sarrasin n  en peüssent raler.  Es Mairefer
            qui s  estoit fais armer  uint a la porte et mallier et hurter  a
            son tinel en fait les huis branler. Ou uoit Guillaume si li prist a
            crïer   Es tu la sus dant Guillaume le ber Descen cha ius uien
            a moi behorder deuant ta porte caploier et hurter. Se tu me pués
            par ton cors seul mater iou en ferai ma grant ost retorner anchois
            demain le uerrés destrauer.  uoir  dist Guillaume  Sarrasin
            mout iés ber. Iou m  adobaisse sans plus de demorer si grant te uoi
            que n  os uers toi aler car iou me criem ne peüse endurer. Mais por
            tot che me uoel ore esprouer or esta cois ia me uerras armer. 
            Dist Mairefers   Bien le uoel creanter.  Li quens Guillaume uait
            l  auberc endoser et chaint l  espee et lace l  elme cler. La
            ueïssiés mout grant duel demener pleurent li dames seriant et
            baceler.
          
            Dame Guiborc uait le conte acoler   Sire  dist ele  por Dieu
            laisiés ester C  est uns gaians del regne d  outremer del grant
            lignage qui tant fait a douter. Por Dieu n  i alés mie   Sire
            Guillaume  dist Guiborc en plorant  por Dieu de glore laisiés
            cest mescreant Tant le uoi fort et meruellous et grant n  est hom
            qui uiue s  il l  ataint en ferant que ia nule arme li puist auoir
            garant mout bien resamble Renouart le uallant.   Dame  dist il
             or le laissiés atant. Ainc ne doutai paien en mon uiuant n  encor
            ne fait (ne sai qu  iert en auant) que plus le ui et uertuous et
            grant tant l  ai feru plus uolentiers del branc. Se cist m  ocist
            ce soit a Dieu commant m  arme en ert salue bien le uos acreant
            en paradis l  en porteront chantant angele del chiel le Pere
            raiemant.  De Glorïete descent il quens atant. La li amainent
            Folatise deuant un sor destrier merueillous et corant que dant
            Guillaume conquist en Alessant quant il ocist Aerofle le tirant. Li
            quens monta par l  estrier d  or luisant et li destriers li est
            salis auant. L  escu li baille Gautier li Tolousant
          
            et dans Gerart un fort espiel trenchant a Dieu le commenderent. D 
            Orenge issi Guillaume li marchis sor Folatise le bon destrier de
            pris bien fu armés li quens et feruestis. Mairefers fu dalés un
            rolleïs quant il le uoit si a ieté un ris por che qu  il uit
            Guillaume le marcis  mout par li samble et menus et petis a che qu 
            il est tant dotés et cremis. A son tinel en est uers lui guencis d 
            a lui combatre est mout atalentis car grans estoit et fors et
            ademis. Fierement l  araisone. Mairefers uoit Guillaume en mi les
            prés cele part uint corant toz abrieués. A hautes uois est li rois
            escriés   Es tu che la Guillaumes au cort nés que tant seus
            estre et cremus et doutés desor tous homes et prisiés et loés Tes
            uaselages ne poet estre afinés de ta main fu ocis rois Desramés de
            tant se plaint rois Tibaus li Esclés. C  ert grant damages se uous
            ichi morés. Ber car renoie sainte crestïentés
          
            les fons u fus baptisiés et leués si croi Mahom que tant est
            honorés. Tu seras rois d  Espaigne coronés.   Tais toi  dist il
             uis deable malfés Miels soit mes cors ocis et traïnés que croie
            en Dieu qui d  or est tresietés si le puet on ieter par ces fosés
            com un uiel chien se il estoit tüés.  A ces paroles est uers lui
            retornés point le ceual des esperons dorés fiert Mairefer del
            espiel qu  est quarrés. Ne l  empira .II. deniers moneés car en un
            cuir s  estoit enuolepés d  un capadoc bien boli et serré. Contre
            son pis est li espiels froués ne le remuit nient plus que un
            pilers. Dist Mairefers   Mal estes enganés. Par Mahomet quant
            uous m  escaperés iamais paien noient ne forferés.  Hauce le fust
            si est auant pasés tel cop li done desor l  elme gemés li cols
            esclice contreual est coulés le bon ceual a tot acrauentés et li
            tinels est en la terre entrés. uoit le Guillaume si s  est amont
            leués mout fu del cop malmis et estonés. L  escu reprent qui fu a
            or bendés et tint Ioiouse un poi s  est arestés   Diex  dist
            il  Pere qui en crois fus penés et fesis ciel et soleil et
            clartés hommes et femes et oissiaus enpenés et mer et terre et
            les arbres ramés
          
            et deuisas langages et regnés la loy donas dont li mons est salués
            en Bethleem fustes de mere nés par terre alastes .XXXII. ans pasés
            par grant enuie fustes en crois penés et el sepulcre la fustes uous
            posés et al tierch ior fustes resuscités ynfer brisas uoiant tous
            les malfés si en ietas tes drus et tes priués  si com c  est uoirs
            et iel croi en uertés garis moi sire que n  i soie afolés del
            paien deputaire.  Quant ot Guillaume finee s  orison il tint
            Ioiouse qui fu au roi Karlon et l  escu d  or painturé a lion il
            estoit cois ne fist ne o ne non. uoit le li Turs si l  a mis a
            raison   Sire Guillaume par le mien Dieu Mahom mout ont grant
            droit paien et Esclauon s  il te redoutent car mout par iés prodom.
            Tu uois mout bien tu es en ma prison et ta deffense ne te ualt un
            boton car ti cop n  ont enuers les miens fuison. Di me une chose
            que te demanderon tu t  en iras a ta saluation  ueïs tu onques en
            ceste region un home a pié Renouart auoit non tout dis portoit en
            sa main un baston Mout fu de fiere ieste. 
          
            Dist Mairefers   Guillaumes au uis fier ueïs tu onques un homme
            en cest regnier On l  apeloit Renouart le guerrier toudis portoit
            en sa main .I. leuier. Mout l  ai oï et loer et prisier.  Guillaume
            l  ot prend soi a embronchier si s  apoia desor son branc d 
            achier.  Paien  dist il  iou li donai mollier  une pucele
            Aelis mout l  ot chier et fille estoit Loëys au uis fier a
            Pourpallart fu morte par encombrier. .I. enfant ot mout grant et
            mout plenier paien l  enblerent au port soz le grauier. Quant
            Renouars sot cel grant encombrier si fu dolans ne se sot
            consellier si s  en ala a l  aube esclarïer ainc n  en mena
            seriant ne cheualier. Ihesu Crist le garise.   Sarrasin frere 
            dist Guillaume li ber  cil Renouars dont tu m  os chi parler il
            s  en ala son grant duel demener Diex le garise qui tot a a
            saluer.
          
            S  il fust or chi bien le puis afïer ceste grant ost ne s  en
            peüst raler.  Mairefers l  ot si commenche a plorer. Qui li ueïst
            coiement sozpirer desous son elme son grant duel demener pitiés s 
            en peüst prendre. Quant Mairefer ot sa dolor menee  uassal  dist
            il  trieues uos ai donees ia ma parole ici n  en iert fausee. ua
            t  ent arriere sans nulle demoree. Demain au iour iert Orenge
            roubee ta gens sera prise et encaenee dedens Iaiete en la cartre
            ietee.  Et dist Guillaume   Tost l  aués conquestee Ains en
            aurés dolerouse saudee. Ne lairai pas a itant la meslee tant com mes
            elmes ait la cercle doree encor n  as tu ma grant targe troee ne ma
            grant broigne route ne depanee. Quant tu m  auras la char del cors
            nauree et la uerde herbe en iert ensangletee en .II. moitiés
            tronchonee m  espee se iou adonc guerpis ceste mellee n  i doit m 
            onors de riens estre auilee. Adonc n  en aurai honte. 
          
            Dist Mairefers   Guillaume li marcis tes grans orgués a maint
            paien ocis Thiebaus li rois en est uils et honis que dame Orable
            sa feme li tollis. Tans rois as mors et tant Amorauis Par Mahomet
            qui tant est posteïs ne mengerai si t  auerai malmis  Il prent
            son fust si est uers lui guencis ferir quida Guillaume en mi le
            uis mais li marcis est airiere guencis. Par che gari qu  il ne fu
            consüis li cols fu grans li fus est escoillis grans .IIII. piés
            estecha el larris. Li quens le fiert sour le capel massis ne l 
            enpira ualissant .II. espis encontremont est li cols resortis. 
            Dex  dist Guillaume  urais rois de paradis a quel dïable fu cis
            conrois confis qui ne puet estre par armes departis Aidiés sainte
            Marie  Mout par fu grans l  estor et la meslee Mairefers a sa
            perce amont leuee. Guiborc le uoit de la grant tor quaree de
            Glorïete ou ele estoit montee.
          
            A haute uois est la dame escriee   Baron as armes sans nule
            demoree Secourés moi Guillaume en cele pree uers cel dïable ou ia
            n  aura duree Se iou le pert iamais n  iere honoree.  Et cil si
            font la cose est bien hastee  as armes ceurent la porte est
            desfremee et no gent fierent sour aus de randonee. La ueïssiés
            tante targe troee et tante brogne deroute et dessartee ainc ne
            fina desi a l  auespree. Quant Mairefer ot oï la criee cele part
            uait par mout grant aïree le conte laisse estraier en la pree. De
            crestïens fait si grant lapidee com fait li faus de l  erbe en une
            pree. Li quens Guillaume a sa gent escriee   Or del bien faire
            france gent honoree  Et il si fisent sans nulle demouree. Dechi au
            uespre a duré la meslee et li quens rentre en la cité loee si ont
            la porte uerillie et fremee. Paien retornent as loges en la pree
            Maillefer desarmerent. Sarrasin sont as tentes retorné lor segneur
            ont Mairefer desarmé mais ne se prise un denier moneé quant n  a
            Guillaume ocis et afolé.
          
            Guillaumes est en son palais listé Guiborc li a son elme desfremé
            si le baisa par mout grant amisté puis si sacha son blanc hauberc
            safré. Puis cornent l  aige s  ont el palais laué cil cheualier s 
            ont ensamble disné. Quant mangié ont et beü a plenté Guillaumes a
            son barnage apelé a une part se traient.  Or entendés  dist
            Guillaume  baron assis nous ont cist Sarrasin felon. Auoec iaus
            ont un orgellous felon tant a grant force ne nos prise un bouton.
            Se iou ne rai Rainuart le baron ceste cité est a destruction. Bien
            sai et croi par boiene entencion et si me uint anuit en auison que
            Rainuars auoit noir caperon moines estoit d  une religion. Mais ne
            sai u ne en quel region. Gardés Orenge franc cheualier baron iou
            irai querre Rainuart l  Arragon tant que trouer le puisse.  
            Segneur baron  dist Guillaume li ber  Rainuart uoel et querre et
            demander.
          
            Ains le querrai dusqu  a la Roge Mer que iou ne troisse le uaillant
            baceler si m  aidera uers paiens a tenser et ceste gent occirre et
            desmenbrer et uers paiens le païs conquester. Faites moi tost mes
            armes aporter et mon destrier Florentin enseler le matin l  irai
            querre.   Sire Guillaume  dist Guiborc  entendés  se uous
            alés par enstraignes regnés iou ai poour ne soiés enconbrés car
            remanés sire se uos uolés.   Dame  dist il  onques mais n 
            en parlés  Ses cheualiers a li quens apelés   Segneur  dist
            il  Orenge me gardés et ma moillier que uous ici ueés. Gardés
            Segneur que ia ne le rendés car se Dieu plaist aparmain me rarés.
             Dont s  est Guillaume feruestis et armés chaint a l  espee a son
            senestre lés et lace un helme qui fu a or iemés. Ses cheuaus fu sous
            l  oliue amenés uns sors bauchans corans et abrieués. Li quens i
            monte n  i est plus arestés ses barons a baissiés et acolés a
            Ihesu les commande.
          
            Li quens monta sous l  oliue ramee Guiborc baisa .XX. fois l  a
            acolee puis commanda qu  ele fust bien gardee et la cités uers
            Sarrasins tensee. Li quens s  en ist par deuant l  aiornee. Oiés
            segneur com faite destinee  par deuers Bride une enstrange
            contree s  en uait Guillaume el fons d  une ualee. Tant cheualcha
            toute iour aiornee a Brides uint encontre l  auespree ancui orrés
            grant ioie. uait s  ent Guillaume qui ne fine d  errer mout prie
            Dieu qu  il le laist asener ou Rainuart tempre puisse trouer et
            sain et sauf arriere retorner. Si fera il se il puet bien errer en
            l  abaïe a Bride sour la mer ou il se fait bien seruir et garder
            de biaus mangiers ricement conraier n  i a celui qui li ost deueer.
            Tant cheuaucha dant Guillaume li ber qu  a Bride uint encontre l 
            auesprer. A l  abeïe uait li quens osteler laiens se fait au
            couuent desarmer
          
            et cil li font son ceual osteler pour mangier l  en menerent. La
            nuit reuint si prist a anuitier Guillaume uait o les moines
            mengier. D  autre part sist deuant lui un tablier bien le
            seruirent toudis .II. escuier. Es Rainuart qui uint del coisenier
            cele nuit l  ot ieté ens el foier pour chou qu  il ot parlé de son
            mangier. .IIII. pains porte et un poon entier n  en dona rien a
            moine n  encloistrier. Et Rainuars apele un boutillier   Aporte
            uin fil a putain lanier Si beueront cil moine del mostier mieus
            canteront et liront lor sautier et s  en donés assés cel cheualier
            qui la meniue par lui sor cel tablier si m  aït Dex bien samble
            haut princhier.   Rainuart frere  ce dist li cenelier  trop
            nos poués demener grant dangier Mangiés biaus sire ne uous caut
            de plaidier Laissiés le uin ne le deués baillier. S  en auiés but
            plain un hanap entier ia uos uerriemes au couent courecier a cel
            piler uos couuendroit loier.  Rainuars l  ot le sens quide
            cangier il saut auant sel prent par le braier .III. tours le fait
            entor lui tornoier
          
            au quart le fait hurter a un plancier le chief li fent atout le
            hanepier. Dist Rainuars   Alés auant Rogier. Mal dehet ait qui
            uos fist despensier Caitiues gens com par estes lanier uous n 
            endurés a boire n  a mangier tous iors uolés languir et enpirier
            Beuons ces crois et ces bons encensier que robeor ne uignent ne
            fourrier. Haï Guillaume li marcis au uis fier cil Damediex qui
            tout a a iugier uos puist garir de mort et d  enconbrier et il
            garisse Guiborc uostre moillier tant ricement seit un home aaisier
            et a sa table seruir et ensaucier.  O le Guillaume prent soi a
            meruillier quant oï la parole. Guillaumes a Rainuart regardé a mout
            grant paine l  a li quens rauisé car Rainuars auoit le poil mellé.
            Ne se tenist pour un mui d  or conblé qu  il ne resist coiement a
            celé quant il le uoit et rés et coroné pelice el dos et le froc
            endossé et les grans botes de feutre bien ouré bien i entrast demi
            sestier de blé.  Dex  dist Guillaume  biaus rois de maïsté
            sainte Marie soiés ent aoré que chi sui auoié. 
          
            Quant li couuens ot mangué sus leua prendent le moine que Rainuars
            tüa pleurent et crient l  un l  autre consilla   Par foi
            segneur mout malement nous ua Cis uis dïables tous nos afolera
            Mal soit de l  ore que il chïens entra  L  abes Henris au cors
            messe canta quant l  ot cantee aprés si l  enterra. Li quens
            Guillaume Rainuart apela oiés com l  araisone.  Amis biaus frere
             dist Guillaume li ber  dont estes uous Nel me deués celer. 
            Dist Rainuars   Qu  en aués a parler Quidiés que doie tot mon
            secré conter Ne me uoel ore pas a uos confesser Uns moines sui ce
            poués esgarder chaens me uing otroier et doner si quidai Dieu et
            seruir et amer aueuc ces autres a matines aler. Mais or me samble
            n  ont soing de mon canter tout m  escarnissent ne me laissent
            ester de mon mengier ueulent toudis parler. Par saint Denis cui
            iou doi aorer
          
            tés en porra la parole leuer iou li ferai le haterel uoler. Il me
            deüssent honor faire et porter  fiex sui a roi bien doi fierté
            mener c  est Desramés qui tant fist a douter ma suer Orable fait
            forment a loer et mes serorges dant Guillaume au cort nés. Itel
            ami ne font a oublïer Quant iou fui iouenes si me fist on enbler
            desous Palerne me uendirent Escler a Loëy qui France doit garder et
            il me fist a Monloon mener en la quisine me fist on conuerser. Tant
            fui laiens c  uns quens me uint rouer  che fu Guillaume qui tant
            fait a loer. Chil Damediex qui tout a a sauuer li doinst honor lui
            et Guiborc sa per. Tant me fist il seruir et honorer qu  il me fist
            feme et prendre et espouser. Morte est la dame ne me pot plus
            durer un enfanchon me laissa a garder mais Sarrasin le me fisent
            enbler. Ne uos poroie le grant duel aconter que i  ai eü puis que
            iou seu parler.  Guillaume l  ot si prent a souspirer mout
            durement l  acole.
          
             Rainuart frere  dist li quens en plorant  iou sui Guillaume
            que uous regretés tant qui de Loon uos mena en l  Arcant. Tant uos
            ai quis et arriere et auant troué uos ai s  en ai le cuer ioiant
            secors uos mande Guibors o le cors franc la ientils dame qui uos
            desire tant. Assis nos ont Sarrasin et Persant .Xu. iors a en
            Orenge le grant s  ont amené aueuc aus un gaiant l  autr  ier m 
            ocist mon destrier auferant a un tinel qu  il a fort et pesant.
            Rainuart frere s  or n  ont de uous garant tout i morront par le
            mient ensïant.  Rainuars l  ot si salli en estant Guillaume
            acole les eux li uait baisant.  Sire  dist il  iou irai
            maintenant aueucques uous sans faille.   Sire Guillaume  dist
            Rainuars li prous  de uous ueïr ere mout conuoitous mais pour mon
            duel ai esté molt irous quant or uos uoi mout sui liés et ioious.
            Se iou estoie si dignes a estrous que fusse el chiel as angeles
            glorïous si descendroie s  en estiés besoignous car chaiens sire
            est encor mes tinols
          
            qui n  est porris ne si n  est uerminous et iou suis fors ne sui
            pas trop uiellous. Car se iou truis le paien anïous qui a Orenge
            demaine ses orgous tel li donrai par desous son uelous que li
            fendrai la teste.   Sire Guillaume  dist Rainuars li fiers  de
            uous ueïr ere mon desiriers. Alons nous ent Sire ne uous targiés
            Secorons ces qui les cuers ont iriés Encore ai iou mon tinel ce
            saciés qu  il n  est pourris ne frais ne uermissiés ains est mout
            bien bendés et ferloiés. Et iou resui assés fors et haitiés encor
            me soit le poil el cief cangiés pour uos larrai et autés et
            moustiers. Se iou estoie en paradis couciés si descendroie se uous
            le commandiés.  O le Guillaume Dex il en fu tant liés Il l  en
            apiele par fines amistiés   Faites doner mes armes  Guillaume s 
            arme s  a le hauberc uestu l  elme laciet a son col son escu
          
            il chaint l  espee qui Charlemaine fut puis est montés sour l 
            auferrant crenu. Et Rainuars se rarme par uertu  il uest l  auberc
            qui fu roi Capalu la maille est d  or onques mieldre ne fu puis
            lace l  elme l  amirant Malargu li chercles est d  un bon acier
            menu et par deseure a le bon froc uestu nel uaut laissier por che
            que moines fu. Prent son tinel n  i a plus atendu uint a l  abé
            la ou il l  a ueü   Sire  dist il  i  ai ci reconneü tout le
            milleur segneur que i  ai eü chou est Guillaume a la fiere uertu
            chelui d  Orenge dont uous aués eü. Paiene gent li sont sore couru
            ne uos poist mie iou irai aueuc lui.  Li abes l  ot liés et
            ioiians en fu De gré congié li done. uait s  ent Guillaume et
            Rainuars li ber. Dient li moine   Saint Iulïen bon ber ne nos
            laissiés cel maufé retorner Tous nos fera encor desireter.  Li
            quens s  en torne sans point de demorer. Qui dont uausist Rainuart
            ranprosner bien le peüst assés tost conparer Qui dont ueïst
            Rainuart randoner courre et sallir et durement treper
          
            de mout fier home li peüst remenbrer et de mout grant barnage. uait
            s  ent Guillaume qui mout fu en desir de sa chité Orenge reueïr.
            Mout doit amer Rainuart et chierir qui a laissié les moines a
            seruir pour le marcis tenser et garantir. Damedieu iure qui pour
            nous uint morir ens en la crois pour son peule garir que se il puet
            a Orenge uenir les Turs fera de male mort morir en mout tres petit
            d  eure. uait s  ent Guillaume a coite d  esporon et Rainuars le
            sieut de grant randon d  eures en autres paumoioit son baston. Tant
            ont erré ensamble li baron qu  il ont ueüt sour un tertre roion
            .CCCC. Turs d  une colection. Bien .XX. grans lieues sans borde uos
            dison n  i a remés ne bourde ne maison que n  aient mis tout a
            destruction. Li quens Guillaume que Dex face pardon les aperchut
            premier en som le mont. .CC. caitis en mainent en prison
          
            n  i a celui n  ait el col caaignon. Mout hautement crient a
            contenchon   Aïe Dex qui souffri passion  Li quens Guillaume
            ot la noise et le ton de ses biaus eux ceurt aige a grant foison
            moillié en ot son hauberc fremillon. Rainuart uoit si l  a mis a
            raison et dist Guillaume   Or entendés frans hom. ueés lasus
            tant Sarrasin felon tant bon destrier tant hauberc fremillon che
            sont fourrier Mairefier et Noiron. Grant poour ai d  Orenge ma
            maison que ne soit arse en fu et en carbon. Haï Guiborc Dex te
            face pardon de prison uous defende.  Quant Rainuars a les paiens
            coisis et uoit les armes et les destriers de pris et les caitis
            qui crient a haus cris   Secourés nous biaus rois de paradis 
            ou uoit Guillaume si l  a a raison mis   Sire Guillaume entendés
            a mes dis  quatisiés uous par dalés cel larris et iou irai droit a
            cel roilleïs en cel marcais dont li bruel est follis me quatirai
            et si iere quatis. ués com il uienent broiant et ademis se il m 
            escapent iou esragerai uis.  Guillaume s  est lés les arbres
            quatis
          
            et Rainuars est el marcais tapis. A tant es uous les culuers maleïs
            broçant s  en uienent par dalés le marcis de grans ploumees
            batoient les caitis et cil crioient   Aidiés nous Ihesu Cris 
            Li quens Guillaume lor saut en mi le uis et tint Ioouse dont li
            brans ert forbis. Monioie escrie s  est en mi aus guencis et fiert
            un Turc nés ert de Monbranlis dusqu  al braier n  est li brans
            resortis. A l  autre cop ocist un aupatris et puis un autre et
            puis .u. et puis .uI. tout autresi com li leus es brebis les uait
            Guillaume ferir par mi les pis. Testes et bras et cherueles et uis
            fait li marcis uoler par ces larris paiens nel uoit n  en soit
            espoueris. De lonc li traient quarriaus d  acier burnis et des
            grans maces dont li poins est massis fierent Guillaume el costé et
            el pis et sor son helme dont l  acier est massis ens en son cief
            ont le conte malmis que li clers sans est a terre galis ne mais li
            quens a le hardement pris il tint Ioiouse dont li brans est
            forbis cui il ataint bien est de la mort fis. Mais trop i a des
            felons Sarrasins  par drote force ont le conte ius mis de son
            destrier l  abatent el lairris. Saisi l  eüssent mais il est sus
            sallis
          
            hauce Ioiouse dont li brans est forbis et fiert un Turc mort l 
            abat el larris. Et Rainuars est del marcais sallis dist a Guillaume
              Trop estes entrepris. Se ne uos uenge ia enragerai uis Prent
            son tinel s  est en l  estor saillis au premier cop en fait
            trebucier .uI. de ces paiens faisoit tel fouleïs a quatre cols en
            abat .XXuI. paien le uoient s  ont les ceuaus guencis dist l  un
            a l  autre   Dont uient cist Andecris De ques dïables nos est ore
            saillis Se il uit longes n  en estorderons uis. Poignons a lui s 
            ait les menbres malmis a nos espees soit detrenciés et pris  Les
            ceuaus brocent courans et ademis a Rainuart fu grans li poigneïs 
            as ars de cors et as espieus burnis l  ont ens el cors en .XIII.
            lieus malmis desous l  auberc en est li sans betis. Enuiron lui fu
            grans li huëis mais Rainuars li preus et li hardis tint son
            tinel qui grans fu et massis a aus s  eslaisse com hom
            maltalentis ensus de lui les a tous departis. Aprés Guillaume s 
            est Rainuars guencis uoit lou Guillaume si l  a a raison mis  
            Estes uous chou Rainuart li marcis Parlés a moi frans hom et
            posteïs.  Dist Rainuars   N  ai soig de plaideïs  Outre s  en
            passe par deuant le marcis
          
            et li quens monte sour un ceual de pris Ioiouse tint li brans est
            esclarcis. Rainuars sieut le ber tout ademis les Turs encauce par
            delés un larris. uers un markais est Rainuars guencis la uoit .X.
            Turs les ceuaus ont guerpis el marés fuient cascuns tot ademis. Et
            Rainuars aprés eus est saillis. .XXuI. piés ne s  i est arestis
            dusqu  al braier est affondrés et pris. Quant il ce uoit si est
            mout esmarris n  i uausist estre pour tot l  or de Paris. En haut
            s  escrie   Aïe Ihesu Cris Que iou n  i soie perilliés ne
            malmis Sainte Marie roïne genitrix sains Iulïens que n  i soie
            honnis  Es uous Guillaume ou uient tout ademis uers le maresc
            point le ceual de pris Rainuart uoit si li crie a haus cris dist
            li marcis   Aués uous auques pris   Oïl  dist il  le maufé
            ce m  est uis A mal eür i soie iou saillis. Hé car m  aidiés
            Guillaume li marcis que iou puisse estre de cest marcais saillis 
            Et dist Guillaume   uolentiers non enuis ne uous lairoie pour
            tot l  or de Paris.  Il passe auant si l  a par les bras pris nel
            remuast por l  onor de saint Lis. A sacier prist a force li marcis
          
            et Rainuars a force est sus saillis il et Guillaume se sont par le
            main pris tout soillié furent li cheualier de pris. Tantost s  en
            uont as olliuiers foillis la ou Guillaume auoit son ceual mis.
            Guillaume monte sour le destrier de pris as caitis uienent qui
            sont loié et pris en mi le camp estoient tout maris. Et Rainuars
            les a a raison mis   Et de quel terre uienent tant de caitis  
            De Porpaillart de la terre au marcis n  i a remés castiel ne pont
            leuis que paien n  aient trestout en cendre mis  Rainuars l  ot a
            poi qu  il n  est marris et quens Guillaume en est mout esbaïs il
            les desloient et rompent les saïns et lor desloient les bendiaus de
            lor uis. Et quant il uoient s  escrient   Dieu mercis  Rainuart
            en mercient. uait s  ent Guillaume et Rainuars li ber droit uers
            Orenge prisent a ceminer toute la proie font par deuant aler.
            uirent les murs d  Orenge luire cler et Glorïete le palais
            principer uoient paiens le mur auironer pikent et makent por le
            mur effondrer.
          
            Cil se desfendent por lor uies garder ietent quarriaus por les Turs
            affronter. Dame Guibors ot lacié l  elme cler aueuc les dames qui
            mout font a loer la ueïssiés mout asprement ieter. Et mout
            commencent Guillaume a regreter maudient l  eure que tant puet
            demorer. Et Mairefer lor uint deuant ester com hom plains d  ire
            comencha a iurer par Mahomet que il doit aorer Guiborc fera a
            ceuaus traïner que raenchon nel porroit destorner. Ains que soit
            prise iou uos di sans fauser li couuendra tel bataille endurer que
            en son sanc porra ses mains lauer. Guibors s  apoie par dalés un
            piler garda a destre si a ueü errer dant Rainuars et Guillaume le
            ber sel reconnut a son tinel leuer et dant Guillaume au lioncel d 
            or cler. Quant l  ot ueü si commence a crïer   Bon soudoier or
            poués esgarder Iou uoi Guillaume que Dex puist onorer o lui
            amaine Rainuart au tinel. Or tost As armes Il uos couuient haster
            Se Turc les uoient que Dex puist crauenter au mien espoir ne
            porroient durer   Dame  font il  ia nos uerrés armer 
            Desour la tor font un graille soner dont ueïssiés ces haubers
            endoser es ceuaus montent qu  il ont fait enseler les portes
            oueurent les pons font aualer
          
            fors s  en issirent ne uaudrent arester dusque il uoient le marcis
            au cort nés et Rainuart cui Dé puist honorer. En cheus se fierent
            qu  ainc ne porent amer as premiers cols en font .XXX. uerser. Turc
            s  estormisent et prenent a crïer dusqu  al iaiant ne uaudrent
            arester. Quant il les uoit ses prent a demander   Pour quoi
            foiés si uos uoi effreer Quel noise est chou que iou uoi la
            capler Souent i  oï Monioie rescrïer.   Par Mahomet cui iou doi
            aourer Franc sont issu a nos por behorder.  Es uous un Turc qui ot
            non Badoer sor un destrier tence d  esporoner le poig li ot
            Guillaume fait uoler.  Roi Mairefer  commence a escrïer  uostre
            home muerent Or pensés de haster Aïe aïe Ia les uerrés finer 
            Mairefers l  ot si commence a süer de maltalent et d  ire a
            enbraser. Plus tost qu  il pot fait son oire aprester .CCCC. Turs a
            fait o lui armer et son tinel commande a aporter. On li aporte sel
            prent a sousleuer. Qui li ueïst paumoier et doler deuant ses homes
            et courre et sauteler Onques malfés ne fist si a douter. A l  estor
            uint la presse fait seurer
          
            celui qu  il fiert fait tout ius crauenter si com il passe ne puet
            frans hom durer. Et Rainuars et Guillaume li ber Monioie escrient
            ne uoelent oublïer et saint Mourisse oïssiés reclamer. La ueïssiés
            tant Sarrasin uerser et tant paien mourir et crauenter tant pié
            tant poing fors dou cors desseurer Es Rainuart courant deuers la
            mer son tinel porte que on puet redouter si com il passe fait le
            caple seurer. Au gaiant uint a un roisel passer qui nos Franchois
            fait de mort afiner Guillaume quiert mais ne le puet trouer. Mais
            Rainuars uint a lui randoner si tost com pot uint deuant lui
            ester et Mairefers le prent a regarder a lui s  aproce prent li a
            demander   Crois tu Mahom qui tant fait a loer ou en Ihesu
            Garde nel me celer Mout as hui fait de ma gent afiner mais tout
            cest mal te uoel gueredoner.  Rainuars l  ot si se prent a irer a
            son tinel li uait grant cop doner par mi le cief qu  il le fait
            canceler de l  un genoil le fait a terre aler. Cil resaut sus si
            commence a enfler de son tinel uait Rainuart fraper. Desour le
            goune li a fait randoner que .II. des costes li a fait enbarer et
            li tinels li ciet sans arester que bien .II. piés le fait en terre
            entrer.
          
            En Rainuart n  ot donques qu  aïrer son tinel hauce aussi le fait
            aler com un effoudre qui descent del ciel cler. Quant Mairefers le
            uoit uers lui aler il s  en uoloit arriere retorner mais Rainuars
            le haste pour fraper. Desour ses rains fait son tinel uoler desour
            les os fait la char entamer sous le braier en fait le sanc couler.
            Se bien l  eüst ataint a l  eschiner iamais n  alast aillors guerre
            mener. Quant Mairefers se uoit si demener arrier se trait qu  il
            ueut uers lui parler   uassal  dist il  gentil estes et ber
            ainc ne ui home mais me peüst greuer. Car faisons chou que iou te
            uoel rouer  faites Franchois arriere tost raler et iou ferai ma
            gent ensus aler dusqu  a demain que uerrons l  aiorner desous
            Orenge fai un camp acieuer si qu  il n  i ait fors nous .II. au
            capler la conbatons moi et uous per a per. Se me poués uaintre ne
            affoler faites ma gent la ou uolés mener et se te pués par mon
            cors afiner fai moi Orenges et Guiborc deliurer.  Dist Rainuars 
             Bien le uoel creanter.  Lor fois pleuissent puis se sont
            desseuré et Rainuars uait au marcis conter
          
            s  il ueut la cose issi acreanter. Quant l  ot Guillaume Dieu prent
            a reclamer que il li laist la bataille finer. Li quens Guillaume et
            Rainuars li ber ont fait lor gent del caple retorner dedens Orenge
            font les naurés porter. Cil dedens font les pons ius aualer li
            quens i entre et Rainuars li ber. Sus el palais ont fait l  aige
            corner et li marcis est assis au soper bien sont serui n  en
            estuet nus douter. Aprés mengier font les napes oster. Dame Guiborc
            commencha a parler uers Rainuart qu  ele pot tant amer   Comment
            uos est Nel me deués celer.   Dame mout bien Dieu en doi
            mercïer. Demain au iour me uerrés adouber uers un paien que Dex
            puist uergonder desous Orenge moi et lui per a per. Se il me puet
            par son cors seul mater iou li ferai Orenge deliurer et uostre
            cors qui tant fait a loer.   Sire  dist elle  Ihesu uos puist
            sauuer et il uos laist le Sarrasin tüer.  De Mairefer uos uoudrai
            or conter qui sa gent fait arriere retorner. Deuant sa tente les a
            fait assambler mout belement lor a pris a moustrer   La grant
            bataille demain a l  aiorner a un Franchois me uerrés aiouster. Se
            iou le puis par mon corps afiner dedens Orenge me ferai couroner
          
            Guiborc ferai a ceuaus traïner.  Dient paien   Mahon uos puis
            sauuer  La nuit manguent et puis uont reposer dorment la nuit
            desci a l  aiorner et Mairefiers se lieue. Li solaus lieue et li
            iors esclaira li iours fu biaus et gaires ne uenta et Mairefers
            ses armes demanda. .C. .M. i furent ou li Turs s  adouba au maistre
            tref ou l  escharbocle esta sisent .uII. roi cascuns se presenta
            que la bataille uers le Franchois fera. Mairefers iure que nus n 
            ira par son cors seul le Franchois conquerra. Dient paien  Mahons
            uos aidera  Butors del roi .I. petit s  aproisma amirant fu et
            Mahom reclama en bas se mist ses cauces li lacha blance est la
            maille de uermel en i a. Un blanc hauberc maintenant endossa a
            mailles d  or uns feures le foria ainc plus n  en fist ne iamais
            ne fera. Or escoutés quel uertu l  auberc a  hom qui le porte ia
            malmis ne sera. Desour ces .II. un cuir bouli frema d  un serpent
            fu uns Iüis le foria.
          
            Sus el nasal une tel piere esta el flun de Nil fu trouee piech  a
            tel uertu a comme uous orrés ia  sel puet ueïr sa uertu doublera
            s  il est naurés lués sanés en sera tant com le porte iamais soef
            n  auera n  angoissous fain ne le destraindera. Sor cel hauberc
            autre capel frema d  un capadoc que merueilles ama  arme trenchans
            ne l  endamera ia. Chis durs capiaus la piere acouueta. Oiés
            pourquoi la piere repunse a  que cil nel uoie a cui se conbatra s 
            il ert plaiés lués que regardé l  a lors iert sanés ia ne s  en
            sentera. .IIII. machues a son chaint pendu a et .X. fausars de quoi
            il lancera. Quant fu armés son tinel demanda on li aporte et il le
            paumoia. Bien fu loiés broces d  acier i a de caisne fu un mui d 
            orge pesa et Mairefers a son col le ieta. Legiers li samble noient
            ne li pesa. Paien le uoient chascuns d  aus s  escrïa   Sire
            Mahom grans dex Or i parra com ueillerés.  Cascuns s  agenouilla
            Mahomet prient qui le mont estora qu  il li aiüt quant mestier en
            aura. Cil fu armés ses homes apela   Segneur baron  dist il 
            traiés uos cha
          
            ués la cel camp ou me combatrai ia. Gardés que nus ne se mueue de
            cha pour nulle chose qu  il uoie par dela  Desour ses eus cascuns
            d  aus s  escrïa   Par Mahomet nus ne se mouuera.  Atant s  en
            torne de Mahom se saigna. Paien remainent que il lor commanda
            Mairefers oirre onques ne s  aresta si uint el camp ou il se
            conbatra. Desous Orenge a la porte hurta de son tinel que en sa
            main porta pour un petit ius ne le crauenta. A sa uois haute
            durement s  escrïa   uois me chi prest Es tu recreüs ia Moie est
            Orenge et quanque il i a. Guiborc la fause traïnee sera ia uostres
            Diex aidier ne li porra. Cil dedens l  oent cascuns d  aus s 
            escrïa   ués le gaiant uenu Or i parra qui de cest camp pris et
            onor aura.  Rainuars l  ot Ihesu en mercïa ses armes li
            aprestent. Quant Rainuars a le cri entendu il saut en piés s  a
            Mairefer ueü armes demande n  i a plus atendu.
          
            On li aporte un blanc hauberc menu la maille est blance plus d  un
            cainsil cousu et Rainuars l  a erranment uestu. .III. en uesti qui
            sunt de grant uertu. Par desus uest un clauain qui bons fu arme
            tant soit de fin acier menu nel puet sourfaire uaillissant un
            festu el cief un helme qui fu roi Malargu de double acier onques
            mieudre ne fu. Son froc demande et on li a rendu nel uaut laissier
            pour chou que moines fu. Sa suer li doune un branc d  acier moulu
            et s  a Ioiouse qui Charlemaine fu. Rainuars prie que on li chainde
            au bu Guiborc li çaint plus n  i a atendu et puis li lace les las
            de l  elme agu. Il regarda s  a son tinel ueü qui la gisoit par
            dalés un escu. Il passe auant si a sa main tendu le tinel prist
            par si ruistre uertu com se ce fust un rain d  arbre foillu. 
            Marcis  dist il  or uien cha. Ou es tu Proiés pour moi i  irai
            au mescreü. Ie me commant au digne non Ihesu par sa merci me doigne
            tel uertu que iou conquiere cel paien malostru.  Guillaume l  ot
            si li a respondu   Par cel Segneur qui el ciel fait uertu ia me
            uerrés lacier mon elme agu .XX. compaignons que ie ai esleü
            ierent o moi sans point d  aresteü
          
            lés cele porte en cel broillet foillu. Cascuns aura son branc d 
            acier moulu se mestier est tost serés secouru.  Quant Rainuars a
            Guillaume entendu or saciés bien ainc si dolans ne fu. Il le
            regarde si li a respondu   Par cele crois ou Dex fu estendu et
            par le saint bautesme qu  ai receü uous n  aués home tant hardi ne
            menbru s  il i uenoit dusque l  aie uaincu tous les os ne li
            froisse.   Sire Guillaume  dist Rainuars li ber  si m  aït
            Dex qui tout a a sauuer corcié m  aués nel uos quier a celer
            Gardés n  i ait si hardi baceler ne un ne autre ne demaine ne per
            qui les pons ost hui cest ior aualer si chier qu  il ait son cors a
            retorner. De traïson ne uoel oïr parler Ma foi pleui si ne li uoel
            fausser de cest palais me poués esgarder et le bataille ferir et
            endurer.  Che dist Guillaume   Ihesu uos puist sauuer N  en
            moura nus pour la teste coper   Iel uos lo bien  dist Rainuars
            li ber. La porte ouurirent le pont font aualer et cil s  en ist
            cui Dex puist honorer
          
            le pont a fait maintenant sus leuer. Et li marcis ne se uolt
            arester et tuit li autre uont as cretiaus monter et la contese
            pour son frere esgarder tout prient Dieu qu  il le uoelle sauuer. Et
            Rainuars ne se uaut arester uers Mairefer s  en commence a aler
            qui couchiés ert pour son cors deporter. Rainuart uoit ne se degna
            leuer orgillous fu nel uos quier a celer ainc ne degna sa teste
            remüer. Et Rainuars ne le pot endurer de mautalent commence a
            tressüer ou qu  il le uoit si li prist a crïer   Lieue sus tost
            Trop te puis ci witrer Or del combatre pres est de l  auesprer. 
            Mairefers l  ot si commence a parler   Et pourquoi sire me
            deuroie leuer  Dist Rainuars   A moi t  estuet capler de la
            bataille uien ton cors aquiter. Lieue tost sus ne me fai aïrer Que
            par la crois ou Dex degna poser ie te ferrai se tu me uois irer 
            Et Mairefers li prent a faueler   Mout sambles bien musart a ton
            parler quides me tu a un cop afoler Par Mahomet cui iou doi
            aorer s  auoies .XX. des millors fait armer que tu porroies en ton
            paiis trouuer
          
            si fuissent chi uenut por moi greuer ses occiroie et feroie
            affoler. Mais or t  en ua arriere reposer et si te fai baignier et
            uentouser car se t  auoie ocis et fait finer sel me pourroient mi
            parent reprouer. Se ueus combatre ua dont si fai armer .XX. des
            millors que tu porras trouer. Cha les amaine si me uerras leuer a
            la bataille me uerras retorner.  Rainuars l  ot le sens quide
            deruer son tinel iete uers lui prent a aler le main au branc qui
            le poing ot d  or cler fors le sacha mout par fait a douter. Lors
            s  abaissa si le prent a tirer par les grenons et si li uaut
            colper. Si pres a fait l  espee au cuir aler que poil et cuir l  en
            ueïssiés colper li sans uermaus en prent fors a coler. Quant il
            chou sent coulour prist a müer de maltalent commencha a süer.
            Adont saut sus que ne uaut demorer son tinel uait a ambes mains
            coubrer par tel aïr que tout le fait trambler. uoit Rainuart si
            commence a crïer   Mout es hardis qui m  osas adeser et mes
            grenons et sacier et colper. Par Mahomet Mar l  osastes penser Ia
            li tiens Diex ne te pora sauuer A mon tinel te uoel gueredoner
          
            que mes grenons m  as fait ensanglenter.  A Rainuart en uait grant
            cop doner desor son elme qu  il l  a fait enbarrer les bones pieres
            en fait ius crauenter. Desour l  espaule fait le tinel uoler ne
            fust li fers qu  il auoit endossé ia mar queïst nul mire pour
            saner. Tout par encoste fait le tinel coler si uait broiant qu  il
            ne pot arester .XIIII. piés le fait en terre entrer. La ou le uoit
            si li prent a crïer   Fils a putain or uos couuient finer 
            Quant Rainuars s  oï si ranprosner en son poing tint Ioiouse o le
            poing cler sore li cort grant cop li uait doner desour son elme
            qu  ot fait enuoleper. Mais il fu durs ne le pot entamer l  acier
            resaut ke nel pot esgruner. Et Rainuars le sens quide deruer le
            branc regrete si le prent a blasmer   Brans qui te porte Dex li
            puist mal doner Iou ne m  en sai ne aidier ne tenser. Miex aim
            tinel por un bon cop doner que tels cent fers Dex les puist
            crauenter Ne ualent une maille  Rainuart ot le cuer mout irascu
            mout fu dolans de chou qu  il ot ueü.
          
            Son tinel lieue com un rain de seü uers Mairefer s  en uait col
            estendu. Par grant aïr l  en a un cop feru sour les espaules sor le
            cuir qui durs fu ne l  enpira ualisant un festu car li tineus
            rebondist par uertu com s  il eüst sour un perron feru et
            nonpourquant le cuer a tresperdu. Mairefers saut s  a un dart
            conseü en un fourriel qu  ot a son col pendu. Il le coilli en sa
            main l  ot tendu a Rainuart en feri el wit bu ront les haubers
            qui sont maillié menu le cuir del dos a li fausars rompu desous l 
            aissele par les dras c  ot uestu plus de uint piés l  a en terre
            feru li sans uermaus en ciet el pré herbu. Par ranprosne a Rainuart
            respondu   Consüi t  ai Merci au roi Cahu Pour mon grenon que
            tu as desrompu ains que t  en uoises te ferai irascu. Ne toi ne
            t  arme ne ton baston costu toute ta force ne pris mais un festu
             Et Sarrasin ont lor segnor ueü dist l  un a l  autre  ués le
            Franc esperdu durer ne porra mie. 
          
            Quant Rainuars uoit le sien sans raier de son costé mout se crient
            d  enpirier a ambes mains a haucié le leuier ia iert derués s  il
            ne se puet uengier. A Mairefer uait un grant cop paier  desor son
            elme fait son tinel glacier ausi bondist com desor un acier. Issi
            fais cols fait mout a resoignier .II. de ses costes li a faites
            brisier et l  un genoil a la terre ficier. Paien le uoient si
            prendent a hucier   Mahomet sire C  or li alés aidier  uoit le
            Guillaume qui le uis ot mout fier as cheualiers qu  il ot fait
            arengier a ses cretiaus est alés plaidoier   Mout le seit bien
            Rainuars manoier certes mout fait li uassaus a proisier Qui fiert
            tes cols Ihesus li puist aidier  Dient si home   Dex le gart d 
            enconbrier  En Mairefers n  en auoit qu  aïrier. Dont a saisi son
            tinel de quartier ausi le lieue com un rain d  oliuier Rainuart
            fiert sour son elme d  acier que flors et pieres en fait ius
            trebucier. Si l  estordi Dex li doinst enconbrier pour un petit ne
            ciet el sablonier.
          
            Dex le gari qui le mont doit iugier. Encor rehauce amont son grant
            leuier que desour l  elme le quida renuoier mais Rainuars ne l 
            osa aproismier. Li tinels ciet sour la terre en l  erbier que bien
            .u. piés le fait dedens glacier. Quant il nel pot del tinel
            damagier de son forriel oste un guiure d  acier que Rainuart en
            uoloit estecier et el carnal et el cors enbroier bien plaine paume
            le fait dedens fichier. Quant Rainuars a sentu froit l  espiel hors
            le sacha si li cort enuoier  par mi les quisses li a fait
            estechier de l  autre part en pert plus d  un quartier li sans en
            cort l  erbe fait uermillier. Et Mairefers prent le nés a froncier
            les dens a croistre et le teste a hocier de grant angoisse
            commence a larmoier. A plain cours cort Rainuart enbracier si le
            soulieue com un rain d  oliuier .III. tors le torne si le fait
            enbroncier pour un petit ne l  a fait trebucier. As dens le mort
            par mi l  auberc doblier la char en pince le sanc en fait raier.
            Et Rainuars se prent a eslaissier de lui le boute si commence a
            hucier  Tu m  as coisié Diex te doinst enconbrier 
          
            Le poig haucha qu  il ot gros et plenier es dens le fiert le sanc
            en fait raier les .II. deuant en a fait pechoier. Et Marefers l 
            estraint sans delaier si l  a estraint qu  il l  a fait trebucier
            par droite force le fait agenoillier. Cil s  esuertue si prent a
            redrecier il li escape et si se trait arrier por son tinel
            retorne. Ambedoi furent de bien faire apresté. Ausi se hurtent ie
            uos di par uerté com carpentier quant il sont assamblé pour
            roilleïs faire sour un fossé quant doiuent prendre ou castel ou
            cité et cil demainent une tel tempesté. Rainuars passe s  a son
            tinel leué Mairefer quiert grant cop li a doné que plaine paume a
            le chercle enbarré. Li sans li ciet sous les eus a plenté de grant
            angoisse a le cief encliné. Et Rainuars l  a puis araisonné   Car
            croi en Dieu si prent crestïenté Si te bautise si auras m  ireté
            plus te donrai de terre par ureté que n  ait Guillaume se il te
            uient a gré.  Li paiens l  ot si a le sanc müé par mal cuer a
            Rainuart apelé 
          
             Comment uassal Tu m  as si mal mené a poi ne m  as le cief
            escheruelei or ueus acorde Pour coi m  as si mené Cuides me tu
            auoir desbareté Ains que iou croie Ihesu de maïsté ne en Marie
            dont tu m  as ci parlé de mon tinel t  aurai si mal mené que tous
            les menbres t  en aurai enfroé. Mout bien te garde ia t  arai
            affronté.  Son tinel lieue Rainuart a uisé et il le uoit si l  a
            mout redouté. N  osa atendre ce qu  il ot entesé plus de .XX. piés
            a reculé el pré. Iete son cop mais ne l  a adesé deuant son uis
            est le tinel coulé. S  il l  eüst bien ataint et assené nul mire el
            mon ne l  eüst mais sané mout fu iriés quant ne l  a asené. Une
            grant make c  ot a son çaint noé prist Mairefers par uiue poesté
            auant courut grant cop li a doné desour le hanke l  a li Turs
            asené. La mace poise bien un sestier de blé. L  os li froissa bien
            un pié mesuré Rainuars ciet car il l  ot mout greué. Li Turs s 
            escrie quant il le uoit uersé   uassal uos Dex uos a mout oublïé
            Poués sauoir poi a de poesté Mahom uaut miex que iou ai reclamé.
            Croi en Mahom si auras m  amisté
          
            iou te menrai au roi Thiebaut l  Escler qui te donra moillier tout
            a ton gré.  Rainuars l  ot si l  a mout regardé amont se lieue
            si l  a araisoné   uassal  dist il  tu m  as mout mal mené la
            hance m  as et le costé froé. Bien ai oï ce que tu m  as roué que
            Mahom croie qui d  or est tresieté � on le puet si ieter en un fossé
            com un uil cien se on l  auoit tüé. Assés uaut mieus Ihesu de
            maïsté  Mairefers l  ot forment l  en a pesé pour un petit ne l 
            a esceruelé. Mais Rainuars a un respit roué tant que il ait un
            petitet oré cil li otrie uolentiers et de gré. Ensus se trait sour
            son tinel cliné Mairefer uoit qui l  ot forment nauré de l  autre
            part sour son fust acousté. Rainuars a Damedieu reclamé   Glorïeus
            Dex qui me feïstes né et cil et terre et lumiere et clarté
            bestes oisiaus et iuer et esté Adam feïs quant tu l  eüs fourmé
            si li donas feme de grant biauté � Eue ot a non � par uostre
            uolenté. Un fruit d  un arbre lor eüs deueé  Eue en dona Adam pour
            enganer li Satanas li auoit enorté. Par ice furent en enfer
            enconbré. Por chou prist Dex en feme humanité 
          
            en Belleem nasquites au Noel de la uirge pure de caesté. Par uo
            naissance fu li mons en clarté et cil qu  estoient en enfer
            enserré Adans Abel Abrahans et Noé Ionas Ioiel Moÿses le
            sené et tout li autre qui erent uo priué par uostre char furent
            tout deliuré. .III. roi uos quisent qui mout orent bonté or
            mirre encens uos orent presenté uous le preïstes par grant
            auctorité puis s  en ala cascuns en son regné. Li fel Herodes
            quant sot la uerité de uo naissance ot mout le cuer iré il uos
            fist querre par trestot le regné mais que Ioseph uos en auoit
            porté. Les enfans prist trestous de uostre aé tous les ocist
            Inocent sont clamé. .XXX. ans alastes preechier ton regné o tes
            disciples qui t  orent en cierté  Pieron Andrieu Simon et
            Thadeé et tous les autres que iou n  ai pas nomé. En Ihersalem
            entras par humleté et cheuauchas l  asne par simpleté. En la maison
            Symon t  ont amené la mangas tu ce set on par ureté. La
            Magdalaine qui tant ot de biauté uint a uos piés tendrement a
            plouré et de ses larmes uos ot les piés laué puis oinst de basme
            par bone uolenté.
          
            Com sage fist bien fu guerredoné car si pecié li furent pardoné.
            Iudas fist mout de uous grant cruauté car lui en furent .XXX.
            denier doné que li Iüif li orent apresté il uos saisirent tost
            uos orent mené deuant Pilate pour estre a mort liuré sus el
            Caluaire uos en orent mené. En cele crois qu  eüstes aporté uos
            misent il et ont a cleus serré et de la lance plaiet ens el costé.
            Cil n  auoit onques eü es eux clarté  il terst ses eux lor furent
            alumé merchi cria tost li fu pardoné. Mort souffris Dex grans
            rois de maïsté. Uns cheualiers qui fu de grant bonté che fu Ioseph
            a Pilate ot esté uos cors rouua pour saudees a gré a son segneur
            et il li a douné. Despendi uous par bone uolenté en un sepucre ot
            uostre cors posé et au tierc iour fustes resusité. uostre desciple
            estoient effraé a eus uenistes ses eüs conforté. El ciel montastes
            lasus en maïsté. Si com c  est uoirs que i  ai chi deuisé enuoiés
            moi se il uos uient a gré tele uertu par uostre poesté
          
            que iou conquiere cest paien pariuré qu  il reçoiue baptesme. 
            Quant Rainuars ot s  orison finee uers Damedieu a sa coupe clamee
            si se saina de sa main haut leuee. A .II. poins prist sa grant perce
            quarree uers Mairefer en uint en mi le pree. Li Turs le uoit s  a
            la chiere leuee les eux raoille s  a grant fierté menee ainc ne
            foï ne ne fist trestornee. Sa mace prist c  ot a son chaint noee
            a Rainuart ieta par aïree. Ihesus le tense et la uertus nomee
            deuant son nés est la mace passee d  autre par lui est en terre
            uolee. Rainuars uint uers lui de randonee de son tinel li a tele
            donee l  os li rompi l  espaule a desnoee en .II. brisa sa grant
            perce quarree. Quant Mairefers ot sentu la colee a clere uois a
            fait haut escrïee  Mahom Mahom uo loi est hui fausee Ne uos
            pris mais une pume paree.  uers Rainuant en cort grant aganbee del
            poing c  ot gros li a tele donee ens en la ciere qu  il auoit
            couloree del nés li uole li sans a randonee que la uentaille a tout
            ensanglentee.
          
            Rainuars met ius la perce quarree as puins le prent done li tel
            colee qu  il a le bras senestre desloee. Malement le demaine. Cil
            tint le Turc qu  il ne le uaut laissier si le tint fort qu  il ne
            se pot aidier del bras brisié l  auoit mout enpirié. Et Rainuars l 
            a fait agenoillier si fort le boute qu  il l  a fait trebucier. Si
            le saisi par son helme d  acier Fors li esrage les las fait
            depecier. Mist main au branc si le prist a haucier del poing del
            branc le fiert el hanepier par mi le coife li fist le sanc raier.
            Quant Mairefers se uoit si damagier   Frans hom  fait il 
            merci te uoel proier Fai me a ta loi leuer et bauptisier ie croi
            celui qui se laissa coucier ens en la crois pour son peule auoier. 
            Rainuars l  ot prent soi a rehaitier et de pitié commence a
            larmoier et Rainuars prist Dieu a graciier.  Sire  dist il 
            iou uos en uoel proier. Com aués non Nel me deués noier.   Iel
            uos dirai  fait il  sans atargier. Paien m  apelent Mairefer le
            guerrier.
          
            Ne sai dont sui si me puist Dex aidier mais on me dist nel uos
            quier a noier quant moie mere dut de moi acoucier de moi l  esteut
            et ouurir et taillier Dex regart l  ame qui tot a a baillier.
            Quant fui petis que iou dui alaitier si m  en enblerent Sarrasin
            pautonier presentés fui a Thiebaut le guerrier. Garder me fist
            norrir et ensegnier ses niés estoie merueilles m  auoit chier.
            Ensi fui nés ne le uos quier noier si uing ici cest paiis
            calengier et Pourpaillart et trestout le grauier fu a mon pere
            chou oï tesmoignier. Mors est piech  a Dex ait l  arme del ciel on
            l  apeloit Rainuart au leuier maint Sarrasin a fait mort trebucier.
            Sire ensi fu com uous m  oés plaidier.  Rainuars l  ot le sens
            quide cangier chou est ses fiex bien l  ot a l  acointier del
            puig en l  autre commencha a maillier de son cief oste son elme de
            quartier les las de soie commence a deslacier. Ou qu  il le uoit
            si le cort enbracier les eux la bouce li commence a baisier si
            l  acoula et si l  a enbracié   Tes peres sui bien le puis
            aficier. Iou t  ai bien mort par mon grant destorbier  A terre
            ciet si prent a larmoier quant se redrece si commence a huchier
            ses paumes batre ses cheuieus a sachier mout tres grant duel
            demaine.
          
            En Rainuart n  en ot que aïrer son enfant prist forment a regreter
              Biaux fiex  dist il  bien deuroie deruer  Mairefers l  ot
            prent le cief a leuer son pere esgarde si commence a plorer  
            Pere  dist il  pour Dieu laissiés ester iou doi plourer et
            grant duel demener. Qui fiert son pere Dex nel ueut pardoner s  on
            ne li fait errant le poing coper prendés cel branc que iou uoi la
            ester et si me faites le pong del brac colper dont uous ai fait le
            cors ensanglenter. Repentans sui aler uoel outre mer descaus en
            langes pour m  ame racater.  Dist Rainuars   Biaus fiex lai chou
            ester iou nel feroie pour les menbres colper.  Il s  abaissa pour
            son fil desarmer l  elme et l  auberc commencha a oster. De sa
            chemise prist un pan a colper le bras li loie qui li fait doloser.
            Li marcis ert sour le mur acousté Guiborc o lui qui mout fait a
            loer et cheualier que iou ne sai nomer uienent entour prendent
            lui a mostrer   Sire  font il  or poués esgarder si grant
            meruille onques ne fu sa per ués Rainuart si grant duel demener
            ses paumes batre et ses cheuiaus tirer
          
            le Turc souent baisier et acoler et de ses dras ses plaies
            repender.  Dist li marcis   Mout me fait tressüer. Iou iroie
            mais ne m  os pariurer en couuent l  eu pour ce ne l  os fauser.
            Dame Guiborc uous i couuient aler.  Guibors respont   N  i ai
            que demourer.  Ist del postic le pont fait ratirer dusqu  a son
            frere ne uaut ainc arester. Quant el le uoit si commence a plourer
            dist Guiborc   Frere qu  aués a dementer Ques duels est che Nel
            me deués celer. Apertient uous cil que iou uoi la ster  Dist
            Rainuars   Ne le uos doi celer chou est uos niés bien le deués
            amer fiex Aielis qui tant ot le uis cler. Mais or alés dame sans
            demorer tost au marcis si le faites armer. Ses compaignons faites
            o lui monter ces Sarrasins uoisent tous decolper. La mort mon fil
            lor ferai comparer  Guiborc respont   Bien le uoel creanter. 
            Elle s  en torne n  i uaut plus demorer dedens Orenge commencha a
            entrer. Li marcis uient por sa feme adestrer il n  i remaint
            seriant ne baceler qu  encor ne uoisent la nouele escoter.  Hé
            marcis sire  dist Guiborc au uis cler  chou est mes niés cil
            gaians d  otremer filx Aielis et Rainuart le ber.
          
            Armés uous tost Faites uo gent monter Ces Sarrasins alés tost
            decoper  Et dist Guillaume   Segneur or del monter  En
            Glorïete a fait un cor soner ainc puis Franchois ne uaudrent
            arester. Dont ueïssiés ces haubers endosser helmes lacier sor ces
            ceuaus monter monter es sieles et ces espiex branler les portes
            font ouurir et desfremer. Dont en essirent sans plus de l  arester
            et li marcis les uait deuant guïer. La ueïssiés ces ceuaus randoner
            uers Rainuart tencent d  esporoner. Quant Sarrasin les uoient aïrer
            dist l  un a l  autre   Qui puet son cors sauuer Mahomet doit
            gracïer et loer. No sire est mors n  i poons recourer. Pensons nos
            cors de deffendre aprester plus auons gent que il n  aient assés
            se uous uolés bien le poués esmer. Se nous fuions saciés bien sans
            fauser ocis serons n  en poons escaper se les poons rompre et
            desbareter les murs d  Orenge feriemes crauenter dame Guiborc a
            ceuaus traïner.  .C. cors sonerent pour lor gent racesmer et noi
            Franchois uienent sans arester Turc esporonent si se uaudrent
            meller. La ueïssiés tant ruistre cop doner tant pié tant poig
            tante teste uoler
          
            et tant paien mourir et ius uerser cheuaus par cans lor regnes
            traïner et le marcis mout ruistres cols doner mout forment en
            mehaigne. Grant fu l  estor et fors li capleïs. Mout i fiert bien
            Guillaume li marcis cui il consieut bien est de la mort fis. Et
            cil ceual fuient par ces larris regnes par piés grans fu li hueïs.
            La peüssiés ueïr paiens marris des mors i fu grans li abateïs de
            Frans de Turs i ot forment ocis. Guillaume point le bon destrier de
            pris un amiral fiert des gens de Persis desour son elme qui fu a
            or massis couler li fait le branc ens el ceruis. Li ber Guillaume
            est arriere guencis sa gent escrie   Ferés sour ces caitis
            Aidiés uous tost de ces bons brans forbis  Dont se rescrient  
            Montioie saint Denis  Plus d  une arcie ont les Turs resortis a
            l  estendart les ont arriere mis. La se raloient s  ont lor ceuaus
            guerpis as ars turcois et as espieus forbis ont de nos gens ocis
            .XL. et dis. Testes et bras et cerueles et pis
          
            uolent par cans cil muerent cil est uis ceurent li rieu del sanc
            as Arrabis. Ia i eüst et des mors et des pris mais li marcis qui
            est preus et hardis tint en sa main le branc qui est forbis cui il
            ataint bien est de la mort fis. Si com il ua les a tous departis a
            l  estandart ou l  escarbocle est mis la est uenus com hom
            mautalentis. A .II. mains fiert de son branc couleïs le mast colpa
            qui fu el camp assis il uersa ius es uous paiens guencis. Desour
            Guillaume fu grans li huëis d  espiex de dars l  ont ens el cor
            malmis desous lui ont son bon ceual ocis. Li quens saut sus com hom
            preus et hardis l  escu enbrace et met deuant son pis. A tant es
            uous .X. cheualiers de pris de la maisnie Guillaume le marcis 
            Gautiers de Termes Gerars et Guïelins Hues Bernars et Guis de
            Saint Denis si com il uont ont les rens departis Guillaume uoient
            qui estoit entrepris cheual li donent li quens est sus saillis. Il
            esporone et li ceuaus de pris saut un arpent entre les Arrabis. La
            oïssiés un grant carpenteïs de lor espees sour les escus uautis d 
            une fort lieue a on oïs les cris  cil ual cil pui cil mont et
            cil larris
          
            retombisoient des cols des fereïs mout fu grande la noise. Grant fu
            l  estor bien fait a ramenbrer mout i fiert bien Guillaumes au uis
            cler. La oïssiés ensegnes escrïer et ces ceuaus lor regnes traïner
            del sanc des mors les grans rusiaus coler. Paien ne porent plus l 
            estor endurer ne m  esmerueil bien le uos puis conter n  ont pas
            segneur qui les puisse tenser. Assés en sont plus le ior mal mené.
            Metent a uoie tout contreual les prés Franchois aprés qui nes
            porent amer .XL. mile en i font crauenter. Si com il uont font la
            porre uoler qu  il en couint le cler ior oscurer. Grans fu l 
            encaus nel uos quier a celer .M. en cheïrent et prendent a crïer
            et noi Franchois les uont as poins coubrer. .M. en i prendent si
            les font desarmer et de lor regnes lor font les cols noer et le
            marcis les commande a mener. Aprés ses gens fait ses ceuaus aler que
            sieuent Turs Dex les puist mal doner
          
            au branc fourbi lor font les ciés uoler. La oïssiés Mahomet
            reclamer petit lor uaut tous les couint finer ainc n  i remest un
            seul au desseurer que li quens n  ait fait trestot decolper. Arriere
            uont pres fu de l  auesprer. Qui ueut gaaig assés en puet porter
            onques n  i ot si poure qui mener ne puist ceual ou mul d  outre la
            mer. L  estandart font desour un car mener tentes et uoiles font
            les ceuaus trosser. Puis s  en retornent et pensent del haster
            cheus aconsieuent que il en font mener. Li marcis uient deriere por
            garder le grant tresor qu  il auoit conquesté. Une grant lieue qui
            uausist esscouter poïst oïr les caretons heller. Droit a Orenge
            uienent a l  auesprer  cil dedens uont les portes desfremer et
            cars et biestes font la dedens mener. Orenge fu bien garnie au
            souper tout s  esmerueillent qui le uont esgarder. Guibors descent
            el palais principer � .C. dames uont el palais pour fester �
            Guillaume uoit sel courut acouler. Deslace l  elme sel commence a
            uiser et uoit le conte un petitet nauré li cheualier li font l 
            auberc oster. As osteus uont pour lor cors desarmer. Et li marcis
            fait un graile soner
          
            en son palais fait ses homes mander et il i uindrent ne l  oserent
            ueer. Il lor a pris bonement a moustrer   Segneur  fait il 
            iou uos uoel commander que de biaus dras uos faites conreer les
            saintuaires faites auant porter. N  en remaigne hom pour les menbres
            coper Rainuart uoel et son fils amener en cest palais pour aus bien
            honorer li mirre i soient pour les plaies saner.   Sire  font
            il  bien fait a creanter.  A lor osteus en uont lor cors parer
            et prestre et clerc se reuont atorner clers ueïssiés casures
            endosser crois et reliques font deuant aus porter belement uont et
            prendent a canter. Li quens Guillaume qui tant fait a loer aprés
            les clers fait les barons aler et Guibors a les dames a guïer.
            Quant issent fors les clokes font soner dusqu  as barons ne
            uaurent arester. Son fil ot fait Rainuars acliner sour ses ienous
            le tint mout bien li ber. Grans sont les plaies ne finent de saner.
            Es uous Guillaume qui commence a crïer   Cil Dex de glore qui
            tout a a sauuer uos puist uos cors garandir et tenser.  Et
            Rainuars prist le cief a leuer des eux del cief commencha a
            plourer. Guillaume esgarde si commence a parler 
          
             ués ci mon fil iou nel puis mais celer Fil Aielis uostre niece
            au uis cler. Mes grans pekiés le m  a fait afoler Faites le tost a
            Orenge porter la le ferons as mires resaner.  Dist li marcis  
            Bien le ueus creanter.  Il passe auant car il le ueut mirer l 
            elme a l  enfant uoit deuant lui ester leua le en haut pour le
            mieus auiser. Il le trestorne puis le prent a loer et le capel
            desore a fait oster del cuir bouli pour le piere esgarder. Guillaume
            l  oste si le fait desseurer la pierre uoit qui si reloisoit
            cler. Mout ert uaillans iou le di sans fauser  nus n  est malades
            s  il le prent esgarder que maintenant ne se prenge a saner. Li
            quens Guillaume prist colour a müer a Rainuart s  en acort pour
            moustrer adont andoi garirent. Rainuart fu liés de chou qu  a ueü.
            La piere uoit qui a si grant uertu n  alissiés mie .X. piés el pré
            herbu quant il fu sains qu  il n  a nul mal eü. Errant saut sus n 
            i a plus atendu Dieu et sa mere rent mercis et salu.
          
            uoi le Guillaume ains mais si liés ne fu que par la pierre auoit
            santé eü ne le donast pour le tresor Cahu. Et Rainuars l  a
            Mairefer rendu cil l  esgarda en sa main l  a tenu ne quidoit mie
            qu  ele eüst tel uertu. A ses plaies et au brac c  ot rompu le mist
            et touce acoutés nu a nu tous sains deuint par le commant Ihesu. Il
            saut en piés s  a Guillaume ueü les eux li baise et souent et
            menu.  Sire  dist il  uenus sui en salu Bone est la piere
            ainc si bone ne fu gardés le bien car mout a grant uertu  Cil
            prent la pierre et l  elme qu  est agu dame Guiborc le baille.
            Quant Rainuars se senti si sané et Mairefers grant ioie en a mené.
            Li quens Guillaume les a araisoné   Alons nous ent uers la bone
            cité.  Et il respondent   uolentiers et de gré.  Droit uers
            Orenge prisent a ceminer par mains tenans entrent en la cité
            dusqu  au palais ne se sont aresté et li clergié sont au moustier
            alé. Les dras osterent dont il furent paré as osteus uont si se
            sont reposé. Li quens Guillaume est el palais listé si home aueuc
            qu  il a mout honoré
          
            de Glorïete monterent le degré. As cors d  iuoire a on l  aige
            corné cil cheualier sïent qui ont laué et quant fu tans si sont
            coucier alé. Dorment la nuit deci a l  aiorner par le palais
            lieuent li plus priué. Et Rainuars et ses fiex sont leué uont a
            Guillaume si l  ont araisoné. Dist Mairefers   Entendés mon pensé
             iou uaudroie estre en fons regeneré d  oile et de cresme se il
            uos uient a gré.  Et dist Guillaume   Mout aués bien parlé Iou
            ne fusse si liés en carité qui me donast un mui d  or fin conblé. 
            Son capelain a Guillaume apelé   Faites ens fons aige metre a
            plenté.  Cil s  en uait tost n  i est plus demouré  au clergié
            conte che c  on li ot conté. Et li canoine ont les fons apresté
          
            et cil reuient s  est el palais monté ou uoit Guillaume si l  a
            araisoné   Sire li fons sont prest et atorné.  Guillaume l  ot
            s  a Gautier apelé et Rainuart et li autre casé et Mairefer pour
            quoi sont assamblé. Si com drois est si l  ont tout desnüé
            Guillaume l  a par mi les bras coubré et .XX. baron l  ont en fons
            aualé onques son non ne li ont remüé. En l  aige l  ont et plongié
            et bouté et resacié et le cief encresmé et trait del fons et
            puis l  ont enaubé et au tierc iour li ont ses dras liuré si l 
            ont uestu et mout bien acesmé. Rainuars uint s  a Guillaume apelé 
             ués ci mon fil que Dex m  a amené douner li uoel trestoute m 
            ireté. Otroiés li par deuant uo barné et Pourpaillart et la terre de
            lé.  Et dist Guillaume   Iou l  auoie en pensé.  Par une uerge
            l  a Mairefer liuré   Tenés biaus fiex Dex uos croisse bonté
            uers uo segneur errés par loiauté.  uoiant la court l  en a illuec
            fieué et Mairefers l  en est au piet alé Guillaume l  a redrecié
            et leué et par amors baisié et acolé. El palais uont s  ont
            ensamble disné aprés mangier ont ensamble parlé. Guillaumes a
            Rainuart apelé   uenés auant si oiés mon pensé 
          
            i  ai une niece qui mout par a biauté fille est Milon de Puille l 
            alosé ses pere est mort bien le m  a on conté. Iou ai la dame s 
            en ferai a mon gré un marïage en faisons de par Dé.  Dist Rainuars
              Faites mon fil mander s  il le uoloit et il li uient en gré. 
            Uns uallés ceurt si l  i a amené et Rainuars il a tout aconté si
            com Guillaume li auoit deuisé. Dist Mairefers   A uostre uolenté
            ferai de tout mar i aura douté.  Et dans Guillaume l  en a mout
            mercïé et la pucele a deuant lui mandé. Et .IIII. dames li ont son
            cors paré  a un fil d  or a son cief galoné plus sont uermel que
            n  est rose en esté. Les eux a uairs plus que faucon müé auenant
            cors et le uis coulouré si l  amenerent .u. cheualier priué cil
            qui la sont sont contremont leué. Guillaume l  a par ambes mains
            coubré la main ot blance plus que flor en esté. Mairefer uoit si
            l  a araisoné   ués chi ma niece qui mout a de biauté receués
            le si aurés m  amisté et tout sen fief et de lonc et de lé. Dist
            Mairefers   uolentiers et de gré.  Guillaume l  ot si est auant
            passé Mairefer baise par mout grant amisté. La ot le iour grant
            ioie demené quant uint au uespre li mangiers ont crïé.
          
            Cil cheualier sont ensamble disné quant mangié orent et beü a lor
            sé li lit sont prest si sont coucier alé. La nuit dormirent desci
            a l  aiorné et li baron sont par matin leué. Les dames ont la
            pucele acesmé  de chieres pourpres a son cors bien paré le mantel
            a a son col affublé de iagonce est de iaphes bien orlé. A sa
            poitrine ot un rubin fremé capel ot d  or d  esmeraude listé
            pieres i ot qui ont grant dignité. Sus el palais l  en a on amené
            tout le palais resplent de sa biauté. A Saint Martin a on les sains
            souné. Guillaume monte et son rice barné  Ysoire adestre au
            senestre costé et Rainuars l  a a destre adestré. Harpes et rotes i
            ot assés soné. Au moustier uont et sont dedens entré et l 
            arceuesque s  est uestu et paré  Ysoire espouse qui mout ot de
            biauté. Aprés la messe sont el palais monté que on auoit mout bien
            engordiné et de uïele i ot maint lai soné grans sont les noces
            mout i ot riceté. Napes sont mises s  a on l  aige corné  li
            cheualier s  asïent s  ont disné char et poisson orent a grant
            plenté bien sont serui de uin et de claré. Aprés mangier ont les
            napes osté
          
            eschiés et tables ont deuant aus posé et toute iour ont de biaus
            ieus ieué. A tans et ore sont tout couchier alé. Mairefers iut ens
            en un lit paré Ysoire aueuc qui le cors ot mollé ensamble sont
            si font lor uolenté. Et el demain quant sont laiens leué dame
            Guiborc en est au lit alé et les puceles ont le baig atempré
            herbes i ont mises a grant plenté qui souef flairent et donent
            grant bonté. .Xu. iors ont icés noces duré. Li baron ont le congié
            demandé li quens les a saudoié et doné et puis les a a Ihesu
            commandé. Chascun s  en uait d  iluec en son regné et dans
            Guillaume remest en sa cité et Rainuars Mairefer l  aduré un mois
            entier i ont il demouré. Par un demars quant solaus dut leuer
            Mairefers uint s  a congié demandé. uint a son pere si l  a
            araisoné et a Guillaume qui mout a de bonté   Segneur  dist
            il  a uostre uolenté uoel en la terre iou et ma feme aler dont
            uous m  aués fait sire et auoé.  Et dist Guillaume   Bien le uoel
            creanter.  Li quens Guillaume fait son oire aprester et Rainuars
            qui n  i ueut demourer aueuc son fil en ueut li bers aler.
          
            uint a Guiborc s  a congié demandé ele li done si a forment
            plouré. A icest mot se sont il desseuré a Pourpaillart uienent a l 
            auespré. A mout grant ioie i sont dedens entré illuec li font
            homage et fïauté un mois entier ont grant feste mené. Et Rainuars a
            en son cuer pensé qu  il reuerroit uolentiers son abé
          
            uint a Guillaume si l  a araisoné   Sire Guillaume or oiés mon
            pensé  chaiens o uous ai longement esté et Mairefers a fait sa
            uolenté Dex le uos rende uous l  aués marïé. I  en uoel aler
            biaus dous sire a uos gré en l  abeïe ou iou ai conuersé. Grant
            poour ai ne soient afamé li mien confrere que iou ai tant amé. Mon
            tinel uoel qui par mi est froé.  Guillaume l  ot s  a de pitié
            ploré apelé l  a et si li a roué   Car remanés se il uous uient
            a gré.  Dist Rainuars   Or aués mal parlé Ne remanroie por l  or
            d  une cité  Aler m  en uoel le couuent reuisder car iou n  i fui
            a piece.  En Mairefer nen ot que aïrer ne en Guillaume qui tant
            fait a loer que Rainuars se ueut d  aus desseurer. Dist Rainuars 
             Tout che laissiés ester Se mestiers est si me faites mander.
          
            S  en paradis ere alés osteler si reuendroie pour uo uie sauuer. 
            Et dist Guillaume   Ce fait a mercïer. Des que pour nous ne uoulés
            demourer Dex uos conduise qui se laissa pener en sainte crois pour
            son peule sauuer.  La ueïssiés grant duel au desseurer et
            Mairefers le courut acoler. Dist Rainuars   Biaus fiex laissiés
            ester. Pensés uo terre garandir et tenser.  Atant s  en torne n  i
            uaut plus demorer froc ne tinel n  i uaut pas oublïer dusques a
            Bride ne se uaut arester a l  abeïe qui seoit sour la mer. uient a
            la porte si commence a crïer   Oueure la porte Lai moi laiens
            entrer  Li portiers l  ot si commence a tranbler bien le connut
            quant il l  oï parler. Courant s  en torne a dant abé conter   ués
            la uo moine que Dex puist mal doner Poour me fait si qu  il me
            fait tranbler.  L  abes l  entent si commence a parler   Li uif
            dïable le nos ont ramené Mais par nostre ordre mar li lairés
            entrer Serre la porte Lai le ueral couler  Li portiers cort la
            grant porte serrer o le uerel la fait mout bien barrer.
          
            Et Rainuars commencha a crïer   Fix a putain Lai moi laiens
            entrer  Et li portiers li a pris a moustrer  Quel uif dïable uos
            ont fait retorner Ie uos ferai se me ueés torner de cascun moine
            et sacier et bouter.  Rainuars l  ot le sens quide deruer uient a
            la porte si commence a bouter et del piet destre fait les gons
            desserrer. Et li portiers uaut en fuies torner mais trop tart mut
            ce le fist encombrer car li flaiaus li fist les eux uoler. Et
            Rainuars ne uaut plus demourer uient en l  encloistre le couuent
            reuisder. Et li couuens ert assis au disner s  a mangier ont on
            nel doit demander. Et Rainuars prist laiens a entrer as tables uait
            sans congié demander une escuele prist c  on ot fait raser de pois
            au lart c  on ot fait aporter. Et Rainuars le prist a sousleuer l 
            abé meïsme ala grant cop doner les pois li fait par mi le uis
            couler. L  abes saut sus en foies uaut torner et tout li autre
            commencent a trambler. Tout s  en foïssent mais Rainuars li ber
            prent un baston si les en uait fraper en mi le fu en a fait trois
            uerser. Il fiert et frape si commence a crïer   Moine maluais Ne
            poués plus durer
          
            Mar me feïstes uostre porte fremer  Li abes l  ot si li prist a
            moustrer   Sire pour Dieu qui se laissa pener ainc ne le seu
            sour sains le uoel iurer   Par moies botes  dist Rainuars li
            ber  iou le quidoie nel uos quier a celer. Puis qu  ensi est
            pour Dieu uos uoel rouer segneur confrere que le me pardonés.  
            Frere  dist l  abes  bien fait a pardonner. Iel uos pardoins
            Pensés de bien ouurer prïeus serés sel uolés creanter.  Dist
            Rainuars   Ce fait a mercïer.  Dont sont assis tout ensamble au
            souper et Rainuars fait son tinel garder et el moustier le fait en
            haut leuer. Maint iour i fu dant Rainuars li ber. Un iour ala le
            riuage esgarder s  aucune nef i peüst ariuer de Sarrasins que il ne
            puet amer. L  abes a fait son couuent assambler ens el capitre pour
            conseil demander comment porra de Rainuart ouurer qui tant lor fait
            de honte.
          
             Baron  dist l  abes  oiés Entendés cha Li queus de uous
            conseillier me saura de cest dïable qui tous nos gastera Se il uit
            longes malement nos ira Dist li prïeus   Dans abés entent cha.
            Ie uos dirai com Rainuars morra et de cest ior iamais n  escapera.
            la ual au port une nauie esta li marceant i ariueront ia de maintes
            terres ou le nauie ua lupars et tigres amenront par decha. Achat
            ent .IIII. tant com les te fera les plus felons que on i trouera.
            Li loiemiers cha dedens les tenra en .IIII. iors nus d  aus ne
            mangera et au quint ior quant on commandera � que li couuens de
            chïens mengera et Rainuars tout derains mangera plus longement des
            autres i sera nous l  i lairons et il i remanra � li loiemers les
            lupars uos laira uenir laiens si les deloiera Et Rainuars tous
            seus troués sera tous desarmés a son mengier serra n  i aura arme
            car on li ostera
          
            et li lupart cascuns bien s  aïra. S  il en escape grant merueille
            sera ia a nul iour par Dieu mais ne morra.   Dex  dist li abes
             com fait conseil chi a Tout soit hounis qui ensi nel fera  L 
            abes se haste qui mout le dessirra uint au riuage les lupars
            acata grans et hisdeus iamais hon ne uerra plus males bestes Dex
            qui le mont forma gart Rainuart car mals amis i a Mais or oiés
            comment esploitié a. L  abes maniue et mïedis sona et Rainuars
            uers l  encloistre torna. El refroitoir tout maintenant entra ne se
            prent garde comment li auendra. En icel iour l  abes le conrea
            .IIII. poons par amor li douna es le prouost qui deuant lui esta
            fort uin li doune qu  eniurer le quida mais mout petit Rainuars en
            manga car li lupart tout .IIII. uenront la El refroitoir l  uns
            aprés l  autre entra tant ont iuné cascuns de fain bailla
            Rainuart trueuent qui trestos seus menga. Quant il le uoient
            cascuns se hirecha cascuns sans faille forment le conuoita mout
            ont grant fain et cascuns baailla. Dex le garisse qui le mont
            estora car iou ne sai comment se contenra. Quant Rainuars les uit
            et esgarda
          
            ne fu merueille se li sanc li müa car il n  a arme ne nulle n  en
            aura. Dist Rainuars   Ques bestes sont chou la Ne ui mais tels
            Ne sai comment ira Grans sont et fors dehait quis engendra Iou
            uoi mout bien que l  une m  aherdra.  Il prent un pain que deuant
            lui esta grant et espés demi sestier i a car itels pains li
            faisoit on piech  a. Et Rainuars le prent si le leua au premerain
            par tel uertu ieta el front deuant que li musaus froissa cil cheï
            mors que puis ne releua. Estes uous l  autre que Rainuart hasta 
            uers le secont son barisel ieta qui tous ert plains si forment l 
            asena contre les costes que le cuer li creua cil cheï mors que piet
            ne remüa. Es uous le tiers qui grant fierté mena et Rainuars dont
            primes se leua et prent l  espoi ou .IIII. poons a � grant sont et
            gros et li espois pesa � si le feri que mout bien l  asena par mi le
            chief que li espois brisa et nonporquant trestot l  escheruela. Es
            uous le quart qui forment l  angoissa les piés deuant a Rainuart
            ieta. Onques tout chou nel gari ne tensa dusques es cuisses ses
            graus li auala quanqu  il ataint et char et cuir trencha. Et
            Rainuars mout forment s  aïra
          
            Damedieu iure qui le mont estora se il le tient iamais ne
            mangera ia gentil home che dist ne toucera. Et Rainuars l 
            ahiert si l  enbracha par mi la goule si com Dex li aida si qu 
            en la bouce .II. des dens li brisa si li esloisse les ioes li
            brisa dusqu  en la goule laiens li esracha. Et puis le prent par
            les piés le haucha encontre un mur si forment le hurta le cuer dou
            uendre li rompi et creua mort le trebuce que puis ne releua. Puis
            uint as moines et si les apela de traïson tous les araisona. L 
            abé meïsmes desour tous en reta et dist mout bien com les i enuoia.
            Li abes iure c  onques ne le pensa a nul iour de sa uie. Quant
            Rainuars ot les lupars occis Dex le gari que il ne fu malmis. L 
            abes en fu courechiés et maris et dist as moines   ués nous tous
            malbaillis uoir l  abeïe est hounie a tousdis Chis Rainuars n 
            estra ia desconfis bien li aïe malfés et anemis. Or uos dirai
            comment il iert honis  iou m  en irai en mon conseil l  ai pris
            demain au iour el regne as Arrabis.
          
            Se puis trouer roi Tibaut d  Arrabis uendus sera Rainuars et ocis
            plus en aurons or et argent massis que ne trairoient aprés eus .III.
            roncis. Ensi sera Rainuars malbaillis si en serons deliuré a
            tousdis.   C  est bien fait  font li moine.  Baron  dist l 
            abes  or ne uos dementés Ia ne uerrés ces .Xu. iors passés de
            Rainuart uos aurai deliurés. Iou m  en irai ensi com uous oés tant
            cherkerai contrees et regnés qu  en aucun lieu sera Thibaus troués
            en Gadiferne ou en autres regnés. Iou sai parler sarrasinois assés
            tant cherkerai Thiebaus sera troués puis dirai ma besoigne.  
            Baron  dist l  abes  a celer nel uos quier serués mout bien
            chïens cest pautonier nel ferés longes se iel puis esploitier.  L 
            abes se haste cui Dex doinst enconbrier il fait au port sa nef
            aparillier
          
            assés i met et ceuaus et deniers. Drecent lor uoile li maistre
            maronier nagent et singlent au uent et a l  orier. L  abes lor dist
            et prist a ensegnier deuers Aiete se facent tost nagier car illuec
            ueut il estre. uait s  ent li abes a mal eür le grant. uente li uens
            qui maine le calant le maroniers uait l  abes araisnant   Amis 
            dist il  saués que uos commant Droit a Ieete me menrés mon
            calant illuec quit iou Thiebaut l  Arrabïant. L  autr  ier me
            disent Açopart marceant que il estoit illueques seiornant s 
            aloient Turs et paiens semonant. La me menés car iou le uos
            commant.  Et cil respondent   Tout a uostre talant le feromes
            biaus sire.  uait s  ent la nés et li uens les mena. Li maroniers
            qui la nef gouerna droit a Iete a un iour l  ariua traient lor
            ancre l  abes le commanda. uoient paiens a la riue dela.
          
            Li rois Thiebaus desous un pin esta et .IIII. roi que enuiron lui a.
            Pour Mairefer grant dolor demena qui a Orenge l  autr  ier se
            herbreia et bien seit on que il se baptisa et Mahomet le sien Dieu
            renoia. Thiebaus en iure ses Dex que il ama qu  a Pourpaillart ains
            un mois l  aserra et pour son pere Rainuart l  ardera chou est li
            hom que plus heit et herra. De çou parloient li roi qu  estoient la.
            L  abes se haste de la nef ou esta au roi Thiebaut mout sagement
            parla. Le premier mot dont il l  araisona che furent trieues que
            il li demanda et s  il li done tes noueles dira dont Mahomés ses
            Dex gré l  en saura. Thiebaus respont que garde n  i aura. L  abes
            s  en ist et Thiebaut apela   Iou sui de Bride de la mer par dela
            d  une abeïe que Dex i estora. Maistres en sui et abes grant piece
            a mais uns dïables qui ainc ne uos ama� uostres niés est mais ia
            bien ne fera � l  aulr  ier i uint et a nous se douna. C  est
            Rainuars qui tant uos trauilla en Alissans quant il uous desrouta
            tout uo barnage uos ocit et tüa. Se uous uolés iel uos uenderai ia.
             Et dist Thiebaus   Si soit com uous plaira D  auoir aurés grant
            masse. 
          
            Chou dist Thiebaus   Sire abes entendés de Rainuart nous dites
            uerités. Dites nous tost pour combien le donrés.  Et dist li abes 
             Orendroites l  orrés. Pour Rainuart se uous itant l  amés me
            donrés uous trois soumiers d  or trossés .CCCC. pailes uermaus et
            coulourés .IIII. crois d  or et .IIII. candelers capes et
            pailes et encensiers dorés a cascun an a Paskes a Noés .IIII.
            mars d  or de treü nous donrés. Pour Rainuart se auoir le uolés
            tant d  auoir en uolomes.   Sire Thiebaut  dist li abes Henris
             par moi uos iert Rainuars rendus uis se uous faisiés mon bon et
            mon deuis. Iou sui de France del linage ientis mes parens fu Guenes
            et Aloris et Berengiers et Hardrés et Baudris. Cheualiers sui et
            fiers et posteïs ainc ne fui liés se traïson ne fis iou ai en
            France .II. cheualiers mourdris maint rice auoir et tollu et rauis.
            Pour ces mesfais que iou chi uos deuis de douce France me cacha
            Loëys a Brides uing illueques me suis mis.
          
            El cors me rest entrés li maus espirs  Dieu ai laissié au dïable
            sui pris Mahons uos Dex me samble de haut pris cui ueut aidier ia
            n  estera hounis. S  or me uoliés tenir en cest paiis et douner
            terres alués et edefis a mon plaisir et le uair et le gris en uos
            prison seroit Rainuars mis a uo uolenté sire.  Tiebaus d  Arrabe
            fu a merueilles liés quant il oï que l  abe est renoiés illuec li
            doune iretages et fiés et mus et mules et bons pailes ploiés. 
            Sire  dist l  abes  or uos aparilliés mandés uos homes et si
            uos esploitiés. Toute uostre ost a icest port laissiés par grant
            engien iert Rainuars bailliés. De .IIII. mil paiens bien assaiés
            des millors Turs que uous onques aiés comme noir moine tous uous
            aparilliés gounes et capes et cauces et cauchiers courounes reses
            aiés desour uos ciés. Por lui mieus prendre soit chascuns rooigniés
            ne ia espee ne arme n  i bailliés mais sous les gounes les bons
            coutiaus aiés dont Rainuars soit mors et detrenciés. Iou li dirai
            quant iere repairiés que Sarrasin nos ont tolus nos fiés de tant
            sera Rainuars losengiés
          
            que il sera en uostre nef plongiés. Quant il iert ens si soit tous
            detrenciés Ensi sera uos parages uengiés. Se i alés armés et
            haubregiés iamais nul iour chi ne l  atraperiés.  Tiebaus l 
            entent a merueilles fu liés.  Dans abes sire beneois soit uos
            ciés uous i gaignerés sire.   Sire  dist l  abes  iou m  en
            irai atant. Aparilliés uos Turs de maintenant et iou ferai Rainuars
            entendant que tout noi moine tenront un parlement. uous serés abes
            pour chou que estes grant et Iosüés li uiex rois d  Amoiant cil
            soit prïeus Baufumés d  Orïant sous prïeus soit par le uostre
            commant faites prouos del fort roi Aquilant. Quant uous uenrés si
            parlés sagement que Rainuars est mout aperceuant.  Et dist Tiebaus
              Ia n  en aura talant.  L  abes s  en uait a maufé le commant
            et Tiebaus uait ses grans os semonant  roi Baufumé et le roi
            Glorïant roi Tempesté et le roi Aquilant .Xu. roi sont de la loi
            Teruagant .C. mil paien sont bien li mescreant. Rainuart uont tout
            de mort manechant
          
            que s  il le tienent que il n  ira auant. Li rois Tiebaus apresta
            son calant .X. mil paiens i met de maintenant tout semblent moine
            coroné sont u. cent. En un uaissiel atorné ricement .X. mil paiens
            tout d  un autre samblant � a rices armes cier sont li garnimant �
            sieuront Tiebaut aprés lui uont singlant s  il a mestier qu  il
            li seront aidant car mout redoutent Guillaume et son beubant. Aueuc
            Tiebaut furent .IIII. gaiant  chou est Bondins et Burga et Braiant
            et Burnagor che fut tot li plus grant cil asauront Rainuart tout
            auant. Or aït Dex Rainuart en auant il est en auenture. uait s  ent
            li abes mal fust il onques nés Tiebaus le sieut ensi com uous oés.
            En l  abeïe est Rainuars remés songa un songe dont mout fu effraés
             chou li ert uis par bone uerités qu  a Bride estoit uns uaissiaus
            ariués plains de serpens et d  autres uis malfés qui li poignoient
            les flans et les costés et de lor eles ert tous acouuetés par mi
            le mer en ert en haut portés si li sambloit qu  il ert acouuetés.
          
            Li ber s  esueille si est tous trespensés Dieu reclama qui maint
            en Trinités car il seit bien qu  encor iert encombrés. A tant es l 
            abe qui ia ert ariués. Dex c  or ne seit Rainuars ses pensers dame
            sainte Marie Al matinet li abes ariua grant fu la ioie que li
            couuens mena. L  abes Henris trestot lor aconta com faitement
            Rainuart uendu a mais ne dist mie que il se renoia   Li rois
            Tiebaus demain arriuera qui Rainuart tout par force en menra.  Li
            moine l  oent cascuns l  en mercïa mais mar le commencierent. 
            Baron  dist l  abes  soiés aseüré De Rainuart serés uous
            deliuré iamais par lui ne perdrons ireté.  Dont primes fu Rainuart
            apelé   Amis  dist l  abes  Rainuart entendés. uous estes
            frere de chïens che saués ne uos doit estre nostre consaus celés.
            Demain iert chi nos abes ariués trestous nous moines i aura amenés.
            Si i sera li consaus assamblés
          
            que Sarrasin nos tollent nos regnés. Dist Rainuars   Dex en soit
            aorés Or sera mais cascuns de nous armés les garnemens as paiens
            porterés. Fol sont paien se uous chi demourés se il nos laissent
            .II. deniers mouneés.  Dist Rainuars  Sire abes gentils ber
            quant tout noi moine doient chi assambler il conuendroit le mangier
            conreer tuer oisiaus et les capons larder et ces sauours et batre
            et destenprer que il s  en puissent en lor terres loer.  Et dist li
            abes   Il n  en estuet parler.  Icele nuit le laissierent ester
            dusqu  au demain que il dut aiorner et Sarrasin prendent a arriuer.
            Grans fu la noise Dex les puist crauenter  Li abes ot et noisier
            et crïer dont sot il bien Dex le puist uergonder que Rainuars est
            pres de l  afoler. Dont fait li abes ses moines atorner et Rainuart
            uaudra o lui mener. Dex qu  il ne seit son cuer et son penser Li
            bers quidoit desormais reposer ia de bataille ne uausist plus
            parler.
          
            Mais li uilains le dist en reprouer  de traïson ne se puet nus
            garder. Dex confonde traïtre Paien ariuent par desour le grauier
            pour Rainuart et prendre et essillier. S  en sont .X. mile fait rere
            et roïgnier et ont uestus dras noirs comme encloistrier. Che a fait
            l  abes qui l  ala pourcachier il en aura encore son leuier. uoit
            Rainuart sel prent a araisnier   Dites biaus frere nel me deués
            noier uenrés o nous la fors esbaunoier uenés uous ent a no maistre
            cloistrier il nos aporte tant forment a mengier chers et lardés
            pour nos cors aaisier.  Dist Rainuars   Il font mout a proisier
            Mais uous baés tous iours a espargnier pour uos putains tenir et
            amaisnier. Alés deuant iou uous sieurai derrier iou me uaudrai
            deuant aparillier. Encore ai iou mon hauberc doublier que me douna
            Guiborc a l  acointier tant par est bons et tant fait a proisier
            car arme nulle ne le puet enpirier pour chou l  ai fait garder et
            ostoier. Et s  ai encore mon bon elme d  acier que ains ne pot
            entamer nul acier
          
            che uestirai qui qu  en doie anoier. Ne crerai ia a nul ior
            menchoignier ne home nul qui par mer puist nagier car il me firent
            l  autr  an grant destorbier. Sous Pourpaillart la desous el
            grauier me uaudrent il la mener prisonier.  Et dist li abes   N 
            en aués nul mestier Il sont noi frere et noi maistre cloistrier
            qui a nous uienent parler et consillier. Turc ne lor laissent lor
            terres gaaignier bien les deuons en droit Dieu consillier.  Tant
            li ont dit li maluais losengier que Rainuars n  i porta ainc leuier
            mais uestu ot son blanc hauberc doublier puis li ot il en court
            terme mestier. Et Rainuars ne se uaut atargier desci qu  il uint au
            port sous le grauier illuec troua de la gent l  auresier la flour
            d  Espaigne qui fait a resoignier par traïson s  ont tout fait
            rooignier. Quant Rainuars en uit tant essaier et par le pré
            contreual arengier de Dieu de gloire se commence a saignier. Dist
            Rainuars   Par le cors saint Legier de quel deable uienent itant
            cloistrier tant reoignié issuz fors del mostier Mout par sont
            grant uertueus et legier. Cha en uoi un et merueillous et fier ne
            quit si grant desci a Montpellier. Com il deuroit ces paiens
            manoier Mais mout resamble roi Tiebaut le guerrier un mien parent
            qui ne m  a gaires chier
          
            et cil uiex la que si uoi sorcillier Esclaudurbais resamble dou
            clignier et cil dela a cel blïaut d  or mier resamble bien
            Aquilant le guerier.  O le Tiebaus si prent a meruillier entre
            ses dens se prent a consillier   Haï bastart Com uous saués
            plaidier Ainc n  en mentistes uous le comparrés cier A nul ior
            mais n  aurés nul recouurier que ne uos face ausi estroit loier et
            en la cartre d  Aiete trebucier. Adont aurés mout doulerous leuier
            pour mon lignage Margot et Aucebier qu  a uo tinel tuastes  Or
            fust dolans Guillaumes au fier uis se il seüst que Rainuars fust
            pris a tel pecié et uendus et traïs. Tiebaus l  apele si l  a a
            raison mis   Dites biaus frere uous estes nos amis et nostre
            frere serés uous a tousdis a toi uenomes de mout lointain paiis. Si
            nos clamons de Turs et de Persis et de Tiebaut le roi des Arrabis
            qui nous asaut et par nuit et par dis et si nos tolent terres et
            edefis iamais par nous n  estera Dex seruis. ueés nous ent tous
            uenus et füis
          
            a toi uenons si te crions mercis et tu nos soies et garans et
            aidis si com a nous tes confreres premis. Pour penitance uenis en
            cest paiis de tes peciés te fera Dex mercis. Or te ramenbre quant
            tu fus si hardis et en bataille et fiers et posteïs des hardimens
            que tu iadis feïs en Alissans ou tant Turs ocesis et Desramés fu
            ensi desconfis et tant i ot et retenus et pris iamais n  iert iors
            n  en soies si haïs. Car nos seceur Si feras que ientis.  Rainuars
            l  ot s  en a ieté un ris dist a Tiebaut   Ne soiés esmaris Que
            par l  apostre dont Ihesus est seruis mar le pensa Tiebaus li
            Arrabis sel puis trouer en nos drois edefis Ia soit chou chose que
            iou soie enuiellis ne sui iou mie encor trop endormis encor
            courroie se iou ere esscoillis assés plus tost c  uns damoisiaus
            de pris. Or soiés tous de moi seürs et fis qu  il iert de moi en cel
            regne requis pour lui faire contraire.  Dist Rainuars   Maistre
            ne t  esmaier que ia paien nos toillent un denier
          
            Encor sui iou esnaus comme leurier Or ferai faire ou machue ou
            leuier dont iou irai ces paiens detrencier qui ueulent estre de uos
            terres rentier mout lor quit bien uistrement calengier.  Dont
            commencha les eux a roïllier. Dex qu  il ne seit urais Pere
            droiturier que uenu soient pour son cors enpirier Ia n  en
            peüssent a nul ior repairier Mais on le dist souent en reprouier 
            de traïson ne se puet nus gaitier. Dist as paiens   Franc nobile
            cloistrier faites nos nés mout tost aparillier Si lor iromes nos
            terres calengier et iou irai por mon tinel arrier.  Et dist
            Tiebaus   Ne le poons laissier .II. en auons et de fer et d 
            acier qui ualent bien tout l  or de Monpellier. Che saciés uous 
            demain a l  anuitier les auerons sans faille.  Por son tinel uaut
            Rainuars aler. Adont li disent Sarrasin et Escler l  abes meïsmes
            por son cors uergonder oiés que dist Dex li puist mal doner
            Trestous les moines en prist a apeler   uous couuendra fait il 
            o nous aler por Rainuart mout mieus enprisoner
          
            prendre et loier soudoire et encanter. Se il uos uoit arriere
            retorner tout ensement se uaudroit retorner. Quant iert entrés ne
            porra reculer. Tost uos ferons arriere ramener ou autrement n  en
            porons deliurer.  ueulent ou non les a fait ens entrer. Chi poués
            bien oïr dire et conter  tel quide autrui enpirier et greuer que
            lui meïsmes puet bien auergonder. Che sont li moine cui Dex puist
            mal doner du reuenir n  orrés iamais parler. Lor traïson porront
            bien comparer Dex lor doinst male honte Biaus fu li iors et clers
            fu li solaus forment se hastent d  aler li moine faus. Par mi sa
            nef a commandé Thibaus que tost se hastent que pres soit li
            uaissaus qu  entrer i puist Rainuars li bediaus   Aparilliés et
            buies et aniaus fers et chaaines et engiens et trauaus dont soit
            tenus li cuuers desloiaus qui nous a fait tant anuis et tans maus et
            affolés tans bons amis carnaus. Hui est uenus termes et temporaus
            li guerredons l  en iert rendus mout maus. Ia ne uerrés couchier
            demain solaus
          
            que il sera traïnés a cheuaus. Mais gardés bien n  i ait noise ne
            baus ne s  aperchoiue li culuers desloiaus qui tant est de grant
            force.  Paiens se hastent cui Dex puist maleïr des uoiles traire
            de gouernaus tenir por Rainuart qu  il quident bien saisir. Par
            poesté le quident bien baillir pour affoler et a dolor morir. Mais
            de tout chou le puet bien Dex garir qui bien s  i fie il ne
            porroit perir. Dont l  apelerent com ia porrés oïr   Rainuart
            sire uassaus de grant aïr tout auons fait aprester et garnir il
            n  i a mais que faire uo plaisir. De uous uengier poués estre en
            desir et de paiens afoler et hounir qu  il ne nous laissent en nos
            terres garir saint Iulïen ne porromes seruir.  Dist Rainuars  
            Mout uos uoi enfremir. Une grant ost deueriés desconfir mais uous
            aués le seiorner enpris le reposer le longement dormir. Mais par
            cel Dieu cui nos deuons seruir d  autre Martin uos conuendra seruir
            ou mon tinel uos couuendra sentir.  Dient paien or repoés oïr  
            Fel est chis hom ne nos laira garir
          
            mais ne seit mie com est pres de morir. Mahons li doinst contraire
             Paien se hastent li encresme felon drecent lor uoiles sans nulle
            arestison. L  abes i entre et tot si compaignon ne seuent mie que
            il croie Mahom. Il comparront la mortel traïson Et puis entra
            Rainuars el dromon si a osté del cief le caperon. Gros ot le cief
            meruillos le caon entre .II. eux demi pié enuiron s  ot le regart
            plus fier que un lion et le col gros plus que nul campion espaules
            grosses si ot gros le crepon le pis quarré embarré le menton s 
            ot gros les bras et meruilleus le poing les hances lees les piés
            et le talon. .III. piés fu graindres de Tiebaut l  Esclauon n  ot
            si fier home dusqu  a Carfanaon. Garde a ses piés s  a ueü un
            baston d  un grant postel meruilleus et reont il s  abaissa si le
            prist en son poing. Toudis l  auoit en sa contrassion que il portoit
            mout uolentiers baston. Dex Qu  il ne seit le mortel traïson
            Dusqu  a petit en eüst uengison Dient paien   Or ueés quel baron
            Par Mahomet ainc ne fust si fiers hom Qui l  atendra ia n  aura
            garison
          
            Esgardés home de grant estacion com il resamble ou serpent ou lion.
             Aparillié li ont un singlaton.  Seés uous sire dient li
            Esclauon.  Li mieudres estes de no religion.  Dist Rainuars  De
            tout che n  ai ie soing Mieus ainc iesir sor pierre et sor moillon.
            Ia saués uous che uos dist la lechon qu  il n  afiert mie a no
            religion c  on doie querre son aise ne son bon. Puis que on entre en
            la religion n  i doit auoir orguel ne mesprison.  Paien l 
            entendent n  ont soig de mesproison dist l  un a l  autre
            bassement a bas ton   Paien oiés de no maistre prison com se
            desraisne et moustre sa raison. Laissons le tant solaus soit a
            escons quant il iert nuis donques si l  asaurons sel lïerons de
            buies.  Paien s  en uont a l  oré et au uent dou port s  en issent
            tost et isnelement. Rainuart ont issi faitierement prison l  en
            mainent et si n  en seit noient. Or le gart Dex par son
            commandement pres est de mort se il n  en a garant. Li rois Thibaus
            en apiele Aquilant Esclaudurbais et le roi Murgalant 
          
             Que ferons nous  Dites uostre talant. Com faitement prendrons
            cest soudoiant De nostre loi nos confont duremant. Il a en lui mout
            grant enforcement de lui saisir ne feromes noient. Enuoions tost
            pour nostre enforcement pour no secours que il uigne erranment li
            .X. milier qui nos uienent siuant si assaurons cel pautonier puant.
             Paien respondent   Tout a uostre commant.  Mais qui qu  ait
            ioie ne esmarissement li moine sont en la nef tout dolent et
            courechié che sai iou uraiement qu  il sont ensi aueuc paiene
            gent del retorner aroient bon talent. L  abé apelent souef et
            belement   Dans abes sire se toi plaist or entent  Rainuart
            ont cist paien uoirement dedens lor nef a lor commandement dou
            reculer n  i a il mais noient. Car demandés uostre or et uostre
            argent si retornons a nostre manement. Rainuart uoist as paiens en
            torment ia n  ait il ia nul iour mais requïem  Et dist li abes 
             Tout ira autrement uous ne saués com est en couuenent. I  ai
            renoiet le Pere omnipotent si croi Mahom et son commandement car
            il nos done et l  oré et le uent.
          
            N  ai mais que faire de nul habitement ne de canter ne de
            matinement de tel mestier n  en ai iou mais talent. Ains croi mout
            bien Mahom et Teruagant de mes deduis ne me faura noient de beles
            dames et menu et souuent qui chou refuse n  a pas bon ensïent.
            Faites ensi par itel couuenent et se che non de uiure est il
            noient tout estes mort n  i a racatement Car ains demain que
            solaus soit couchant nos seront chi uenu .X. mil Persant de toutes
            armes armé mout ricement assallis iert Rainuart fierement. Lors
            serés uous tout pris seürement si serés ars en fu et en torment ia
            en ont fait paien le iugement.  Li moine l  oent parler si
            faitement dist l  un a l  autre   Chi a mal parlement. Il est
            bien uoirs et si dist on souuent  qui traïson pourquiert et
            entreprent qu  il est hounis au daarienement. Traï auons Rainuart
            uoirement et nous resomes traï tout ensement. C  est a bon droit se
            nous morons uilment.  Pleurent li moine et font grant mariment li
            uns a l  autre conseille coiement   Consillons nous pour Dieu
            omnipotent Diromes nous Rainuart cest couuent
          
            Il est mout fel et plains de maltalent.  Et Rainuars le murmure en
            entent meruilla soi de lor parolement ne pourquoi plorent issi
            faitierement. Il lor demande souef et belement   Et qu  aués
            uous fait il  caitiue gent Aués paour de l  oré et del uent
            Mar douterés uous aués bon garent  saint Iulïen cui uous serués
            souent. Se uous creés en Dieu bien uraiement bien pensera de uo
            repairement mar douterés orage  Rainuars a les moines regardés
            mout les uis mas et cois et trespensés et coureciés et forment
            esplorés. Dist Rainuars   Dites moi que aués. Quant uos regart
            mout uos uoi adolés et en uos cuers coureciés et irés. N  aiés paour
            des uens ne des orés saint Iulïen sera uos auoués.  Li moine l 
            oent si lor en prent pités il li deïssent uolentiers et de grés
            mais il redoutent et lui et ses fiertés si ne li osent dire.
            Rainuars uoit les moines esmaiés grains et dolens et forment
            courechiés.
          
            Dist l  un a l  autre   Mout est mortels peciés que Rainuars est
            si mal engigniés. Se icil plais ne li est acointiés ueés nous tous
            honis et uergoigniés qui li dira chou seroit grans daintiés.
            Rainuars est mout couragous et fiers ains ne pot estre par home
            iusticiés. Die li l  uns qu  il en est grans mestiers.  Lors li
            cheïrent de toutes pars as piés   Sire  font il  or ne uos
            aïriés Chertes uous estes uilainement traitiés .IIII. iors a
            passés trestous entiers c  as paiens estes uendus et esligiés. Li
            abes est enuers Dieu renoiés tout estes mors se uous ne uos
            uengiés. Anschois demain serés prison loiés es tours d  Aiete serés
            uous trebuciés illuec morrés a honte.   Rainuart sire  ce dient
            li cloistrier  nel te poons plus celer ne noier  l  abes Henris
            cui Dex doinst encombrier as Sarrasins te uendi uoir l  autr  ier.
            Nous l  otriames par no grant encombrier qu  il nos sambloit trop
            uolïés mangier si nos doutames de nos biens encangier. Ce sont
            paien li felon losengier qui en Aiete te menront prisonier.
          
            Prendre te doient demain ains l  esclairier. Et uois tu ore cel
            grant moine plenier Chou est Thibaus a celer nel te quier. Et uois
            dela le fort roi Murgalier Esclaudurbais se siet lés cel planchier
            par traïson t  en mainent prisonier. N  i auons coupes fors seul de
            l  otroier or te uolons pour Dieu merci proier.  Rainuars l  ot
            le sens quide cangier de mautalent commence a baaillier si
            commencha les eux a rouïllier. Quant il entent le mortel encombrier
            de maltalent quide uis enragier de Dieu de glore se commence a
            saignier   Gloton  dist il  mout me puis meruillier quant uous
            osastes tel cose commencier. Ne fust pour chou merci uos uoi proier
            uous morriés tout a honte  Rainuart ot le traïson mortel que li a
            fait li abes desfaés et par les moines est li plais creantés. 
            Chertes  dist il  trop uos uoi deffaés De ques dïables uos uint
            itels pensers c  onques tes plais fu par uous creantés N  ert pour
            itant que merci me crïés ia uos auroie et mors et estranglés Mais
            or uos soit de par moi pardonés pour seulement que uous nel me
            celés. Est chou Thibaus cil grans cils mesurés
          
            Est il pour moi tondus et nouiaus rés et tout cist autre que chi
            uoi assamblés A che fait l  abes que deuant uous ueés   Oïl
            uoir sire Ia mar le mescrerés Tout estes mort se ne uos rescoués
             Et Rainuars fu auques trespensés de maltalent est a terre clinés.
            Quant se redrece si fu tous coulourés a lui meïsmes a .IIII. mos
            parlés   Chertes  dist il de forte ore fui nés quant tous li
            mons si fort me keut en hés de toutes pars me tienent en uiltés.
            Quant iou me fui rendus et ordenés iou quidai estre a tous iors
            reposés. Ore sui iou laciés et enborrés car il n  est hom qui de
            mere soit nés s  il fust ensi comme iou sui entrés que il ne fust
            durement esgarés. Saint Iulïen a uous me sui donés gardés uo moine
            si com faire deués  Il dist as moines   Ne uos desconfortés
            mais cascuns ait enuers Dieu bons pensés que Dex aura chïens de
            nous pités s  en lui aués creance et loiautés. Iou ne sui pas pour
            chou espoentés s  a ces paiens sui chïens enserrés iou n  i serai
            uencus ne affolés. De tant estour ai esté enconbrés dont iou me
            suis Dieu merci desconbrés
          
            fees me disent au iour que iou sui nés que ia n  estroie par arme
            mors ietés ne en bataille ne uaincus ne matés. Iou n  i morrai tout
            de ffi le saués pour Dieu uous proi le roi de maïstés d  ore en
            auant me portés fïaltés et soiés preu car afaire en aués. Puis que
            li hom uoit que il est alés si doit auoir en lui plus de fiertés
            plus que lions qui est descaenés. S  on nous asaut entor moi uos
            tenés puis querés armes au plus tost que porrés. Se ies abat si
            les me partüés. Mais d  une chose sui forment encantés que n 
            aportai ne perchant ne tinels. Mais dirai uous ou est mes recourés 
            en cel dromont que uous ici ueés uoi iou un mast qui gros est et
            quarrés que iou prendrai bien en sui pourpensés. Ces Sarrasins ia
            mar les douterés qu  anchois demain que il soit aiournés li plus
            haligres n  aura iamais santés. Mar si tondirent Ies ferai tous
            irés Baron  dist il  or uos resuertüés Or uaille autant de
            uous li plus pelés com s  il estoit ou rois ou amirés car chou est
            por uo uie  Quant Rainuars oï la traïson que li ont fait Persant
            et Esclauon
          
            de maltalent a froncié le grenon ne pot souffrir plus soit en lor
            prison. Ia mouera tel noise et tel tenchon dont Sarrasin seront en
            grant frichon ne de lor dieu n  aront racatison. En sa main tint
            Rainuars le baston errant en uient a Thiebaut l  Esclauon qui lués
            parloit a un paien felon. De Rainuart deuisoit le prison que il
            seroit gardés comme larron s  auroit toudis el col le caïgnon. Es
            Rainuart qui en uient de randon osté auoit son froc son pelichon
            pour mieus aidier et ferir a bandon. Deuant Thiebaut s  estut a
            abandon mout fierement l  en a mis a raison   Dites uassal
            comment aués a non Par cel apostre c  on quiert en pré Noiron uous
            n  estes pas de no religion ne tout cist autre qui ci sont enuiron.
            Sarrasin estes bien en uoi l  oquoison  pour moi saisir et ieter
            en prison uous estes mis en no religion mais dusqu  a poi en aurés
            guerredon. Bien uos connois Thiebaut li Esclauon mais ainc n  amai
            uous ne uo dieu Mahon. Quidiés me uous auoir en uo prison Iou uous
            deffi sans nulle arestison  A icest mot lait aler le baston
            Thiebaut quida ferir ens el caon. Li rois guenci si atainst
            Cosaron ausi li ront le col com un capon.
          
            A le retraite feri si Corïon qu  il li rompi le foie et le poumon.
            Puis saisist l  abe sel prent par le capron si le ieta a ses piés
            el dromon pour un petit ne ronpi le poumon. ia n  i eüst de la mort
            garison que il n  eüst de plain son guerredon ne mais Thibaus lor
            escrie a haut ton   Que le ferés franc cheualier baron ueés chi
            l  ome que nous tant desiron Tout soit honis de nostre dieu Mahon
            qui de son cors ne prendra uengison  Lors oïssiés grant noise et
            grant tenchon a Rainuart coururent de randon  premiers li uindrent
            et Bondin et Corbon et Brunagor et Bradant et Felon .IIII.
            iaiant de male estracion. Mais Rainuars fiert si l  un d  un
            tronchon qu  il l  esmïa desci que el menton l  autre brisa le cors
            et le crepon. Li autre doi douterent le baron arrier se traient si
            l  asallent de lonc. Al mast acort Rainuars de randon si l  esracha
            par tel auision les cordes rompent qui tienent contremont. Qui la
            ueïst Rainuart le baron com il se fiert entre la gent Mahom Les pis
            lor froisse le cors et le menton cui il ataint n  a de mort
            garison. Aprés lui uienent li moine a contenchon 
          
            l  uns tint hamie et li autre baston les abatus occient a bandon.
            Et Rainuars i fiert de tel randon nes puet garir Teruagant ne Mahon.
            Tout fuissent mort n  eüssent garison mais un castel estoit ens el
            droimon que paien fisent par tel deuision que les estaces et tout li
            keuillon erent de fer par tel deuision que les batailles sont de
            fer par en som fort sont a desmesure. Quant Rainuars ot paiens
            esuaïs or saciés bien ne fu pas esbaïs. Le mast encarge si l  a a
            son col mis il lor escrie   Mar i fui uoir traïs  Qui la ueïst
            Rainuart l  Arrabis com il lor ront et les cors et les pis A .IIII.
            cols en a .XL. ocis et puis escrie ses moines a haus cris dont il
            auoit o lui .L. et .uI.   Ferés franc moine Ne soiés esbaïs
            Ramenbre uous com cascuns est traïs Qui bien ferra de chou soit
            chascuns fis que il sera a tous iors mes amis.  Adont les a isi
            fort esuaïs au mast qu  il tint les a si assallis plus de .uII.
            cens en sont en mer sallis.
          
            Thibaus uoit bien s  il est aconsüis que de sa uie n  iert iamais
            racas pris. Sus el castel est contremont saillis et aprés lui monte
            l  abes Henris encor estoit dou cop tous estordis. Aprés monta
            Aquillans de Luttis Esclaudurbais li uiex et li floris et quant
            paien se sont aprés aus mis les uerraus traient si ont les barres
            mis. Lors fu Thibaus forment lasus marris il uausist estre el regne
            de Persis et tout li autre outre la mer de Gris. Dient paien  
            Est Mahom endormis  Et Rainuars qui mout fu engramis le remanant
            des Turs a acoillis. Que uos diroie Trestous les a ocis. Des le
            uespree que li iors est faillis n  i fina il si fu passés midis
            ainc ne fu hom qui tant fust posteïs. Mais on le trueue en la ieste
            gentis quant mourir dut et li terme fu mis que les sains angeles i
            ot Ihesus tramis si ot .III. fees au iour que fu nasquis cascune
            fee mist sour lui son deuis  l  une li dist qu  il fust grans et
            furnis et qu  il fust mout couragous et hardis l  autre ert iree
            si li souhaida pis qu il fust tous iours et fols et assotis tous
            tans eüst et fols mos et fols dis la tierce fee li fist autre
            deuis qu  il ne fust ia en bataille conquis
          
            ne ia n  estra par home qui soit uis. Quant issi ot Sarrasins
            malbaillis et le dromont ot par force conquis lors fu mout caus et
            mas et amatis desour son mast s  apoie. Quant Renouars ot si la
            neef uuidie dist a ses moines   Ne uous esmaiés mie sains
            Iulïens nos fera tous aïe. Reposés uous si faites chiere lie c 
            anchois demain arai en ma ballie cel bon castel ou ont pris
            manandie et si uenrons encore en l  abeïe. Et de l  abei ne uous
            mentirai mie sui mout dolans que n  ait perdu la uie.  U uoit
            Tibaut hautement li escrie   Par mon cief rois Damediex nos
            aïe tant ai iou fait par ma cheualerie que or uous ai lasus en
            fremerie. uous resamblés ou colombel ou pie que si en haut a pris
            herbergerie. Rendés l  abé ou mes cors uous deffie qui m  a traï
            et uendu par enuie tost li arai la teste rooignie  Et dist Tibaus
              Ne uous en rendrai mie Ia ne uerrés iou quit l  aube esclarie
             chi me uenront .X. .M. Turs en aïe cuuert bastart uostre mort
            est iugie  Renouart l  ot mout forment s  en gramie
          
            de loing s  enpaint si a pris s  escuellie del bout del mast feri
            a une hie que l  un des pans deuers destre partie est tous brisiés
            mout est mal atirie de .IIII. estaces est l  une desioncie. Tibaus
            le uoit si a le sens cangie dist a ses hommes   Nos n  i
            garirons mie Hé Mahon sire car nos salués la uie Que dormés
            uous Dïables uous maldie Se puis arriere uenir a garandie tant
            uous batrai de fust ou de hamie ia uers uostre homme ne ferés mais
            boisdie.  Trestot le ior lor durna l  asallie ne fust la pois qu 
            il out chaut et boulie ia durer n  i peüssent. Rainuart fut
            trauilliés et penés des Sarrasins que il auoit tüés et au castiel si
            ruistres cols donés que par .II. fois auoit les huis froés. Mais
            Sarrasin en ont a grans plentés tost les ont mis et lor engiens
            hordés. Rainuars uoit solaus est enclinés arrier se trait mout caus
            et tressüés. Ses moines uoit ses a araisonés  Segneur  fait il
             cest maistre huis me gardés que Sarrasin ne soient aualés s  il
            issent hors baron si me crïés Ie uois mengier car forment suis
            lassés. 
          
            La nuit menga Rainuars II. lardés et .u. capons en un espoi boutés
            si but de uin un sestier mesurés puis s  endormi que sa coustume
            ert tels. Li roi Thibaus n  est mie aseürés dist a ses homes  
            Segneur or m  entendés. Chis uis dïables a mout de poestés il ne
            puet estre ne uaincus ne matés. ués com nos a malement deroutés. Et
            qu  en iert ia quant il iert reposés Il asaura c  est fine
            uerités ains mïedi nous aura tous tüés. Nostre secors nos est trop
            demourés fuions nous ent se croire me uoulés.   uoir  dist li
            abes  iou l  auoie en pensés.  A ces paroles ont batiaus aualés
            dont il auoient en lor castiaus assés. Ens el castiel n  en i a un
            remés en foies tournent as uoiles et as trés. De chou fu mout
            Rainuars enganés tant s  endormi que il fu aiornés. Et Rainuars est
            par matin leués dist a ses moines   Ques noueles dirés Fu puis
            paiens nus cha ius aualés   Nenil uoir sire Ains sont mout
            acosés ne dient mot ne sai qu  ont en pensés.  Dist Rainuars  
            Iel serai ia assés.  Reuient as huis si a trois cols hurtés que
            tous les huis a frais et desbarrés tant a feru qu  il est lasus
            montés.
          
            N  en trueue nul s  en est mout aïrés dist a ses moines   Tout
            est nostre la nés paien sont as dïables  Dist Rainuars   Baron
            soiés ioiant Conquis auons uers paiens cest calant. Aroit il nul
            qu  onques fust estrumant ne qui seüst de uent ne tant ne quant 
            Dient li moine   Nous n  en sauons noiant.  Que qu  il aloient
            tout ensi deuisant estes uous dont roi Thiebaut l  Aufricant o les
            .X. mile qui les uienent sieuant. De toutes pars assallent le
            calant et Rainuars se uait bien desfendant. Il fut lassus el
            castiel en estant il rue pieres et grant mairien pesant. Et tout li
            moine uont au bort desfendant mout forment se desfendent. Grant fu
            l  asaus tout enuiron la barge et Rainuars fu lasus en l  estage.
            Tes pieres iete plus i a d  une carge des Sarrasins a fait mout
            grant damage. Forment l  assalent icele gent sauuage 
          
            a cros de fer que chascuns i enlace sacent la nef li Sarrasin
            sauuage ne fineront si l  auront el riuage desous Iaiete ou l 
            ost est en l  erbage. .XL. mil paiens i ont estage que tout atendent
            Rainuart au riuage n  i a celui de mort ne le manace. Dex le
            garisse qui fist oisiel et nage se Rainuars uient a cel
            herbregage ne reuenra iamais en son eage Guiborc sa suer ne
            Guillaume le sage ne Mairefer qui tant a uasselage. Mais on le dist
            et trueue en son barnage qu  ainc ne fu hom de si fier uasselage.
            Ici commence une canchons mirable com il fu rois d  une terre
            sauuage � estre le dut car si fu son lignage � com il conquist
            Gadifer le sauuage par son fier uasselage. Tiebaus d  Arrabe fu
            durement irés de ses paiens qu  a laissiés mors ietés que Rainuars
            li auoit afrontés. Les .X. milliers a Tiebaus encontrés qui le
            sieuoient par mi la mer armés Tiebaus escrie   Trop estes
            demourés que Rainuars nous a tous desroutés.
          
            S  or nos escape li traïtres prouués iamais de moi ne tenrés
            iretés  Paien respondent   Or ne uos dementés que ia uous iert
            rendus et deliurés n  en puet aler ne soit enprisonés.  Et dist
            Tiebaus   Or uerrai que ferés. Mout serai liés se uous le me
            rendés.  A icest mot s  ont paien escriés Rainuart traient
            meruilleus pis quarrés et pex de fer et picois ameurés et cros de
            fer qu  enuiron ont ietés. La nef en mainent par uiues poestés et
            Rainuars est en la tour montés il et li moine .LX. en ot armés
            ruent quarriaus et grans baus adolés. Et Rainuars lor en a tant
            ietés ne les portast carete en cel regnés de lor paiens a .CCC.
            afolés. Paiens nel uoit n  en soit tos effraés tous lor engiens lor
            a frais et troés. Dist a ses moines   Fil a putain ietés ués ia
            paiens arriere reculés saint Iulïen sera nos auoués.  Dist as
            paiens   Ensus de nous alés tes i uenra ia sera confessés.  uoi
            le Tiebaus pres n  a le sens derué dist a ses homes   Baron
            quel le ferés N  iert mie pris cis lecieres proués.   Sire 
            dist l  abes  saués que uous ferés Car commandés li uaissaus soit
            troés
          
            si sera ia Rainuars esfondrés en tel maniere mout bien uengiés
            serés.   uoir  dist Tiebaus  ia ensi n  iert finés iel uaurai
            uif tel est ma uolentés S  iert en ma chartre trebuciés et ietés
            tant que de lui iert iugemens troués. D  ore en un mois iert Mahons
            celebrés si com il fu el fumier estranglés adont sera Rainuars fors
            ietés s  iert ars en fu et en poudre uentés. Ceste ueniance de lui
            sera itels si en serai et prisiés et loés. Ensi sera uengiés rois
            Desramés.  Dient paien   Biaus sire bien ferés. L  arriere ban
            en Iaiete mandés .C. mil paiens que illuec sont remés que tost nos
            uignent as calans et as nés si soit li glous en Aiete menés iamais
            nul ior tel loisir n  en arés.   uoir  dist Tiebaus  bon
            conseil me donés si le ferai iou faire.  Forment se haste Tiebaus
            li Arrabis que Rainuars soit encore assaillis. La nef assallent et a
            hos et a pis a maus de fer et a pesans traitis. Et Rainuars ne fu
            mie esbahis tes pieres iete nes portast .I. roncis cui il
            consieut tous est de la mort fis.
          
            Puis escria ses moines beneïs dont il auoit o lui .LXuI.   Ietés
            franc moine ne soiés esbahis Se poiens estre a terre a mon deuis
            tous uous auroie ces gloutons malbaillis. Chi sui en mer par traïson
            assis si n  en sai rien car iou n  en suis apris se iou escape
            mout nos iert Dex amis.  Tiebaus uoit bien ne porra estre pris n 
            en nul endroit n  en sera il saisis s  il ne uieut mie qu  il soit
            en mer peris. uoiant ses homes en iert uengemens pris il en apele
            Picolet de Luitis   Picoulet frere or entent mon auis  iusqu  en
            Aiete t  en iras biaus amis si me diras Estorgant et Gondris
            Escormarant et son frere Argaïs et toute l  ost (qu  en feroie
            deuis) secors me facent que mout sui esmaris. I  ai Rainuart en un
            calant assis si nel puis prendre mout en sui esmaris. Toutes les
            nés prendent de mon paiis si lor di qu  il se hastent  Cil
            Picolés de noient ne s  atent il saut en mer et au noer se prent
            pour le secours s  en uait hastieuement.
          
            Mais Rainuars qui onques ne fu lent l  a si feru d  un quarel en
            ruant que les espaules li brise et le carpent. Le cuer li a creué si
            roidement deuant Tiebaut comme raine s  estent il n  ira mais pour
            sarrasine gent Li rois i enuoie Garsïon d  Orïent et Bucifer
            Burmant et Broïent .XXX. paiens armés mout ricement dusqu  en
            Aiete ne font arestement. La trueuent l  ost mirabilleus et grant
            demandent lor com lor est couuenent   Aués uous pris Rainuart le
            tirant qui tant paien nos a mort et sanglant de cui les armes sont
            deuant Teruagant  Et cil respondent   Ains nos uait malement
            Bien l  eüssiens a no commandement mais Rainuars s  aperchut
            uoirement la nef Tiebaut a pris par hardement. Encor l  assaut
            mesires durement mais de lui prendre n  i aura il noient s  il n  a
            mout tost le uostre aïdement. Or uos armés tost et deliurement
            toutes les nés prendés de ci parent. Si uenés tost car Tiebaus uos
            atent si amenrons Rainuart le tirent sel ieterons en chartre. 
          
            Paien entendent Rainuars est en mer Tiebaus l  asaut mais ne le
            puet amer par toute l  ost se coururent armer. Au premier front
            font les nés amener paien i entrent Dex les puist crauenter.
            Iusqu  a Tiebaut ne ueulent arester car il uoloient Rainouart
            affoler. Mais Nostre Sire l  en puet mout bien tenser contre la gent
            haïe. Or sont paien et Sarrasin es nés plus de mil uoiles i ont
            amont leués. Or ait Ihesus de Rainuart pités se Dex n  en pense
            qui fu en crois penés ne puet faillir qu  il ne soit mal menés. L 
            uns dist a l  autre   Or tost si uos hastés Or ert uengiés li
            fors rois Desramés et nos parages qu  il a a mort liurés.  Paien se
            hastent issi com uous oés monte la noise et li cris est leués et
            Rainuars les a bien auisés uoit tant calans tans dromons et tans
            nés or seit il bien qu  il sera mal menés. Dist a ses moines  
            Baron or esgardés
          
            traïs nos a malement dans abés. ués de paiens est li mons esfondrés
            ués ques istoires nos est ci amenés Mout grant piece a est chis
            plais porparlés n  est pas merueille s  en sui espoentés et
            coureciés et en mon cuer troblés. Chi sui en mer enclos et
            enserrés se fuisse a terre tost fuisse deliurés. Segneur mi
            moine saués que uous ferés Laissiés l  asaut ne traiés ne rués
            mais cha dedens trestout coi uos tenés. S  on uous en maine baron
            bien le souffrés s  on uous asaut mout bien uous desfendés tant
            qu  a la terre peüsse estre ariués. Iou me fi tant en Dieu de
            maïstés se pooie estre a la terre ariués a cest grant mast que
            uous ici ueés lor mousterai com iou sui lor priués Sains Iulïens
            de uous moines pensés car il en est afaire.  Dist Rainuars  
            Dame sainte Marie Qui uit ainc mais en mer tante galie pour .I.
            seul home issi grant ost banie Saint Iulïen mestier auons d  aïe
            ués chi uos moines nes oubliés uous mie  Atant es uous paiens a
            une hie plus de cent mile d  une connestablie n  i a celui n  ait
            picois ou coignie u mals de fer dont la nef ert brisie.
          
            Li rois Tiebaus hautement lor escrie   Franc Sarrasin faites ma
            commandie. Laissiés la nef Ne la depeciés mie Rainuart ai del tout
            en ma baillie iel uaudrai prendre sain et sauf et en uie. Iustice
            en iert si grans ne fu oïe. A graus de fer a pike et a coignie
            soit ceste nef de toutes pars saisie tant qu  a la terre le eüssons
            sacie la seroit en no trape.   Franc cheualier  dist Tiebaus l 
            Arrabois  as graus de fer et as agus picois soit a la terre
            traïnés li escois si sera pris li traïtres reuois qui nos a fais
            tans maus et tant anois. Ia iert iugiés si com dira no lois  pendus
            sera et ars en fu grigois et destruis a grant honte.  Sarrasin ont
            la nef auironee a craus de fer de toutes pars conbree lieue la
            noise li cris et la huee. Rainuars a bien l  engrange gardee et
            paien ont la nef tant acroee
          
            pres sont de terre a une arbalestree. Tiebaus fu sages sa gent a
            apelee   Baron  dist il  assés l  aués menee. Iou uous commant
            sans nulle demoree que la nef soit depecie et fausee et orendroit en
            la mer effondree que s  ele estoit dusqu  a terre amenee iamais n 
            auriens uers Rainuart duree la aueroit sa uigour recouree. Laissons
            le boire de cele mer salee tant qu  il en ait sa pance saolee ne li
            iert uis que soit caude puree qu  en la coisine a maintes fois
            humee.  Rainuars a la parole escoutee Dieu reclama et la uirge
            honoree   Glorïeus Dex qui feïstes rosee et de la uirge feïstes
            espousee en Ihersalem fu uostre chars posee et puis preïstes
            Sire resusitee a tes amis parlas en Galilee. Si com c  est uoirs
            et uerités prouee la moie uie me soit hui garandee. Fix Mairefer
            com dure desseuree Hé Guiborc suer com male destinee Ne me
            uerrés tant serés plus iree ne uous Guillaume frans quens de
            renomee iamais iour de uo uie. 
          
            Or fu dolans Rainuars et irais quant uoit paiens les orgillous
            pusnais de la nef fendre orgillous et entais. De lui secoure a
            encargié grant fais cui il ataint de lui est fins et pais. Mais
            Sarrasin li felon li maluais en son calant li peçoient les ais
            li aige i entre et saut a grant eslais. Ia fust noiés Rainuars sans
            nul plais se Dex ne fust li glorïeus li urais et sa mere Marie.
            Segneur baron oiés et entendés com Rainuars fu le iour deliurés
            com Nostre Sire ot de lui grans pités. Paien l  assallent ensi com
            uous l  oés a maus de fer et a pis acerés percent la nef enuiron et
            en lés rompent les cordes pechoient les costés cel iour i fu
            Rainuars mout greués. Ia nel preïssent mais li flos est entrés
            illueques fust Rainuars esfondrés quant Dex de gloire li rois de
            maïstés le secourut ensi com uous orrés 
          
            car .I. tormens est en la nef entrés qui estormi Sarrasins et
            Esclers. Toune et esclice et fait mout grant orés et tourbillons
            les a si aueulés et departis detrais et desseurés grant pauour a li
            peules desfaés. Tiebaus meïsmes fu si espoentés qu  il uausist estre
            el regne ou il fu nés. Adont fu mout Teruagans reclamés et Dé Mahon
            ou est sa creantés et Sarrasin sont tout espoentés. L  abes meïsmes
            en fu si esfreés que il uausist qu  il fust outre .III. mers. Dont
            primes s  est li culuers dementés   Ha Rainuars nobiles
            bacelers pour toi fait Dex uertus de maïstés de toi hounir me sui
            forment penés se Dex nel fait or sui iou uergondés. Qui mal
            pourcace c  est fine uerités ne puet fallir qu  il ne soit mal
            menés.  Si faitement fu Rainuars li bers que il n  i fu malmis ne
            affolés sains Iulïens est a lui demoustrés lui sains Domes sains
            Iorges sains Barbés plus erent blanc que n  est la flors en prés.
            Il li escrient   Rainuart ne doutés Pour chou qu  en Dieu si
            fermement creés uous et uo moine serés de mort salués secours
            aurés Ne soiés esfraés 
          
            Li .IIII. sains ensi com uous oés la nef bouterent enuiron et en
            lés si com Dex uaut é les uous deliurés as tours d  Aiete uenus
            et atraués. Li saint s  en uont Rainuars est remés il saut a
            terre tout est resuigurés. Dist a ses moines   Or ne uos
            dementés Issiés ent fors ueés nous escapés. Plus sui seürs qu 
            ains ne fui mais d  assés or ne dout mais Sarrasins ne Esclers. Hé
            Dex  dist il  quex sont uos poestés Cil qui s  i fie ne puet
            estre esfreés. Baron  dist il  or tost o moi uenés en cest
            castel que uous ici ueés et si saurons quels gens ont laiens més
            a grant merueille est ore bien fremés. Se il ne croient Ihesu de
            maïstés un mout mal ior lor est hui aiornés  Ichiaus castel
            segneur que uous oés fremer le fist li fors rois Desramés tous
            ses tresors i estoit amassés. De .IIII. murs estoit auironés .XL.
            pons i ont fais et leués anchois c  on fust el maistre baille
            entrés et si estoit trestout entour hordés. Serians i a bien .CCCC.
            armés qu  i auoit mis rois Tiebaus li Esclers laiens mangoient
            adont quant uos oés. Es Rainuart qui monte les degrés o lui ses
            moines les noirs fros affublés. Quant cil les uoient ens el palais
            montés
          
            n  i ot un seul ne deuint coulourés ne sot que dire tous li plus
            redoutés. Et Rainuars les a haut escrïés   Fil a putain 
            dist-il  par cha istrés  Cil sallent sus les mangiers ont
            uersés dist l  uns a l  autre   De bien foïr pensés Che sont
            dyable qui sont chïens entrés qui d  enfer uienent orendroit
            couronés  Lors s  estormissent enuiron et en lés et Rainuars les
            a si habités tolt lor les testes et brise les costés et li plusour
            saillirent es fossés. Dist Rainuars   Estrangement sallés nostre
            est la tour et uous le nos lairés. Dites Tiebaut quant uous i
            paruenrés que Rainuars uous en a tous ietés.   Paien chaïrent ensi
            com uous oés qui n  i fu mors il i fu esfondrés. Et Rainuars est
            el castel entrés et aueuc lui si moine. Rainuart a le castel
            conquesté tout cil dedens i sont a mort liuré. Dist Rainuars  
            Ihesu de maïsté com par sont grant Sire uo poesté Qui ne uos
            croit com il a mal erré. uous aués tost uostre ami conforté  n  a
            encor gaires nous fumes chi mené
          
            ia ne quidames uenir a l  auespré et or nos a .I. tel castel doné
            que ne doutons ne roi ne amiré .  Lors dist as moines   Nous
            somes tot lassé en cele mer trauillié et pené et iou uoi chi le
            mangier apresté. Car manions ore se il uos uient a gré mais gardés
            bien li pont soient leué que chïens n  entrent Sarrasin ne Escler. 
            Dient li moine   Ce nos uient mout a gré  Lors sont assis
            enuiron et en lé. Rainuars mist son mast a son costé pour le
            mangier ne l  a pas oublïé encoste lui l  a coucié et posé. Dient
            li moine   Car l  eüssiés osté derier ce fu la l  eüssiés ieté
            tant c  euissiés uostre cors reposé.  Dist Rainuars    Ainc n 
            en oi uolenté Iou l  aim mout plus que tot mon parenté fors seul
            Guillaume le marcis au cort nés. Si m  aït Dex dit m  aués
            lasqueté Maluaisement uos est or ramenbré qu  il uos a hui de la
            mort garandé maluais samblant li aués or moustré Que uous a il
            enpirié ne greué se il s  est chi d  encoste moi caufé Iou l  aim
            mout plus que tout mon parenté fors seul Guillaume le marcis au
            cort né.
          
            Dex qu  il ne seit com paien m  ont mené Secors auroie anchois un
            mois passé.  A ces paroles a Rainuars humé plain un baket de poiure
            destenpré et puis a pris .I. capon enhaudé a .III. morsiaus l  a
            mangié et gasté si but fort uin un sestier mesuré. N  est pas
            merueille s  a mangié a plenté que .III. iors a qu  il n  ot de
            pain cousté s  ot combatu toute iour aiorné. Tout che souffri pour
            Dieu de maïsté. Pour la loi Dieu a forment enduré et Dex li a mout
            bien gueredoné qu  en icel ior que il fu deuïé furent li angele
            maintenant aualé l  ame en porterent belement et soué. A Bride en
            sont li rolle saielé ou il laissa le moitié dou tinel. Li pelerin
            qui ont par la passé encore le uoient par d  encoste l  autel. Quant
            Rainuars fu auques saoulé d  ores en autres a son chief trestorné 
             Baron  dist il  ne soiés esfreé de cest escot soiés aseüré
            n  en paierés un denier mouneé ués chi mon mast qui a tot aquité.
            Ne le deués pas tenir en uilté.  Mais ains qu  il fuissent de lor
            mangier leué ont li paien a la porte hurté. Tant lor aidierent
            dïable et uif malfé qu  il sont a terre uenu et arriué.
          
            Au roi Tiebaut l  a on dit et conté que Rainuars est el castel
            entré s  a la porte fremee. Li rois Tiebaus mout forment s  aïra
            quant il oï et on li aconta que Rainuars son maistre castel a a poi
            li rois de duel ne foursena. Tel duel en ot tous li sans li mua
            dist as paiens   Baron or i parra. Faites crier par m  ost et cha
            et la que li castiaus soit assis par decha que Rainuars issir ne s 
            en porra et uers la mer la nauie en ira que ne lor uigne uitaille
            par dela. Par uiue force Rainuars pris sera se ne l  ocis uiaus il
            afamera. Esclaudurbais ceste nuit gaitera a .XX. mil Turs tant qu 
            il aiornera. Ia Rainuars  ce dist  n  en estordra  Mais or
            oiés que Dex li aidera. Icele nuit Rainuars gaitera trestous ses
            moines Rainuars apela   Baron  dist il  oiés entendés cha
            alés dormir ensamble.  Rainuart fu trauilliés et penés des
            Sarrasins que il auoit tüés.
          
            El maistre estage est Rainuars montés uit le tresor qui est grans
            assamblés. La ert Mahons ensi com uous orrés  del millor or d 
            Arrabe estoit fondés grans .Xu. piés ot de haut mesurés tint .I.
            baston qui fu gros et quarrés et fait samblant de ferir entesés que
            par lui soit li grans tresors gardés. Et Rainuars s  est a lui
            escrïés   Qui estes uous gardés nel me celés qui ensi haut estes
            la encroés  Il n  i auoit lumieres ne clartés Rainuars quide que
            ce soit hom carnés qui soit lassus par traïson montés.  Comment 
            dist il  et si n  i parlerés Trop estes fier quant parler ne
            uolés. Ie uos defi Des or mais uos gardés  Hauce le mast si est
            auant alés enuers Mahom est uenus entesés grant cop li doune entre
            front et le nés. Fors fu li oueure et fermement ouurés que il n 
            est frais ne il n  est enpirés mais Mahom est a terre reuersés et
            fait tel flat quant il est crauentés che sambla bien li palais fust
            uersés et pour un poi li mast ne fu froés. Dist Rainuars   Est ce
            chi un malfés Saint Iulïen de uo moine pensés  Rainuars passe
            si est auant alés il le pourtaste enuiron et en lés
          
            mout li sont dur li flanc et li costés. Au fu le porte si l 
            esgarda assés Mahom counut au uisage et au nés. Il dist as moines 
             Segneur baron ueés ués chi le Dieu as paiens desfaés qui en lui
            croit il est mout foursenés. En icest Dieu croit tous mes parentés
            or uerrés ia com il est mes priués.  Prent un loien el col li a
            fremés si le traïne contreual les degrés. Uns fors roncis s  il i
            fust atelés de lui atraire fust il tout encombrés. Tant s  est li
            bers esforciés et penés qu  il l  a pendu as murs sor les fossés.
            Puis li compisse et la bouce et le nés. Dist Rainuars   Chi
            endroit uous tenés dusqu  a demain que il soit aiornés que uos
            uerront as loges et as trés cil Sarrasin dont uous estes amés. Mout
            estes haut mais or uos pourgardés que chïens n  entre Sarrasins ne
            Esclers. uostre merci anuit mais gaiterés que mauls ne nos auigne. 
            Quant Rainuars ot Mahomet pendu a un cretel desous un arc uolu sus
            el palais es le uous reuenu la nuit gaita dusque iour aparu.
          
            Et Sarrasin ont Mahoment ueü qu  illuec pendoit si com aués eü.
            Paien le uoient si ont leué le hu pleurent et crient forment sont
            esperdu. Dist l  un a l  autre   Ains mais tes Dex ne fu. Ha
            Mahon sire Com on t  a uil tenu  Dusqu  a Tiebaut en sont li cri
            uenu puis li conterent comment est auenu com Rainuars a Mahomet
            pendu. Tiebaus l  entent issi dolans en fu a poi n  enrage d  ire.
            Quant Tiebaus uoit son Dieu si faitement en som la tour et encrüé au
            uent ne fu merueille s  il en ot maltalent del duel qu  il ot
            desront son uestement. Dist a ses homes   Or tost deliurement Si
            asaurons le castel erranment prendés les armes mainte communaument
             As armes ceurent mout aïreement sounent cil cor et d  arain et d 
            argent. Grans fu la noise et Rainuars l  entent dist a ses moines
              Or sus deliurement Que ia aurons asaut deliurement  Dont
            peüssiés ueïr paiene gent entrer es nés drecier les mas au uent
          
            Et deuers terre ra si grant noisement tel duel demainent la
            sarrasine gent de Mahomet qui sor le castel pent cascuns s  afice
            et iure durement  anchois morront a duel et a torment que de celui
            n  aient le uengement qui Mahomet maine si tres uilment. Lors
            ueïssiés assallir fierement fierent de pis au mur et au ciment Et
            Rainuars de noient ne s  atent cort au tresor Tiebaut l  Arrabïant.
            Moutons et kieures de fin or et d  argent cameus et asnes et autres
            bestes chent pieces et plates et chier uaisselement prent Rainuars
            en son giron deuant. Ou uoit paiens le plus espessement gete l  or
            fin par tel deuisement cui il consieut de mort n  a nul garant.
            Quant Sarrasin ont percheüt l  argent et l  or d  Arrabe c  on lor
            rue et destent laissent l  asaut la noise et le content corent a
            l  or qui miex miex esranment. Cil qui en a ne seiorne noient en
            fuies torne sans autre parlement. La ueïssiés un fier tornoiement
            Laissent les armes n  i a nul qui entent arrier se traient maint
            et communaument. La ueïssiés un grant capignement Tel presse i a et
            tel bataillement que li amis n  i espargne parent
          
            li fiex le pere n  i espargne noient. Mais qui ait duel ne qui ait
            marement Rainuars maine ioie. Rainuart rist mout angoisseusement
            n  ot mais tel ioie en trestot son iouent plus se combatent plus
            iete espesement. Dist Rainuars   Prendés caitiue gent Chou est
            fin or saciés tot uraiement s  or estes poures ne m  en blasmés
            noient Reuenés cha et menu et souent S  en auerés assés par tel
            couuent  uoit le Tiebaus s  en a grant mariment poignant i uint
            tost et isnelement   Fuiés  dist il  fil a putain pulent C 
            est mes tresor ne le bailliés noient  S  il ne se fust hastés
            mout durement de son retrait qu  il sona erranment de son tresor ne
            remansist noient. Li rois Tiebaus fait crier erranment par toute l 
            ost et cler et hautement qu  il ne soit hom qui tant ait hardement
            qui mais assaulle Rainuart la dedens ne qui tant face qu  il i uoist
            seulement ne soit pendus et encrüés au uent. Paien l  entendent
            mout en furent dolent de Mahomet l  ont beneï souent.
          
            qu  il li aït et doinst enforcement ne li feront laiens plus
            mariment. Et Rainuars lors escrie souent   uenés a l  or  fait
            il  maluaise gent S  or estes poure ne m  en blasmés noient. 
            Cil l  oent bien qui mout en sont dolent que il aler n  i osent.
            Quant Rainuars ot le tresor ieté maint Sarrasin en furent assasé
            cil qui en ont sont en fuies torné. Tout est l  estour parti et
            desseuré car rois Tiebaus a son ban escrïé que mais n  assallent
            enuiron ne en lé. Es Rainuart auques aseüré il et si moine se sont
            bien saoulé. Quant ont mangié et beü a lor gré Rainuars a son pont
            ius aualé en l  ost se fiert quant il li uint a gré. Tentes abat
            et pauillons et tré puis se refiert dedens sa fremeté itel deduit
            a longement mené. Et quant il uaut Tiebaut faire aïré adont ra il
            Mahomet raualé et en la mer l  a souuent esfondré souent li a
            baptistere doné.  Beués  fait il  iou ai tout aquité.  Chou a
            Tiebaut mout en son cuer pesé paien en ont mout grant duel demené.
            Li rois Tiebaut en a conseil roué
          
            Turc et paien li ont conseil doné qu  il le castel assaille. Or fu
            Tiebaus coureciés et irés de Rainuart qui tant est redoutés qui de
            Mahon fait tous ses uolentés et malgré lui maint en ses fremetés.
            L  abes Henris qui mout fu ses priués � li mal traïtres li fel li
            pariurés par cui li bers est si fort encombrés � Tiebaut apele com
            ia oïr porrés   Dites biaus sire pour coi uos aïrés Ia me sui
            iou a uostre loi donés s  en ai mon Dieu et ses sains oublïés pour
            Mahomet a cui me sui donés. D  un tel conseil me sui chi pourpensés
            que Rainuart que uous itant haés uos rendrai pris ains .IIII. iors
            passés. Se iou nel fais la teste me copés iamais nul iour uiure ne
            me lairés  Tiebaus respont   Mahons t  en saura grés Mais or me
            dites comment uous le ferés que Rainuars me puist estre liurés.  
            Iel uos dirai  dist l  abes  entendés  sempres au uespre quant
            li iors iert finés ferai semblant de uous soie tournés et que me
            suis enuers Dieu racordés. Ens es fossés m  en irai deshousé
            crierai haut que bien iere escoutés    Rainuart sire de moi aiés
            pités
          
            que iou me suis enuers Dieu acordés.  Rainuars est uns hom de tels
            pensés mout aime Dieu le roi de maïstés. Onques encore ne fu il
            tant irés que s  il oïst de Damedieu parler que maintenant ne fust
            adominés. Iou sai mout bien que iou iere acordés. Et quant iou iere
            sus en la tour montés tant li dirai que bien sui enparlés ains
            .IIII. iors sera aseürés et au quint iour rois soiés aprestés. A
            mienuit tot droit as cos cantés s  aiés o uous .X. mil paiens
            armés si uos sera Rainuars deliurés pris et loiés par uiues
            poestés. Ne l  en garoit tous l  or qui est fondés que n  en faciés
            toutes uos uolentés.   uoir  dist Tiebaus  s  ensi le me
            rendés a tous iours mais serés li miens priués.  Mais or ait Dex
            de Rainuart pités et il confonde l  abé qu  est pariurés L  abes
            se haste es le uous retornés. Aprés soleil un petit esconsés
            trestot son cors a l  abes desnüés n  i a laissié ne cauce ne
            sollers ne mais les braies itant i a portés.
          
            Ainc ne fina dusc  a la fermetés desci c  al pont ne si est
            arestés. A icele eure que ie uos ai contés ert Renouars en son
            palais montés as grans fenestres de uiel antiquités ensamble o lui
            li moine coronés del roi Tibaut ont mout entr  als parlés. Dist
            Renouars   Bien somes enserrés Li rois Tibaus a le siege iurés
            n  en partira en trestout ses aés si nos ara tous mors et affolés.
            S  or eüssiens un messagier priués qu  il nos alast a Guillaume au
            cort nés et a Guiborc que tant a de bialtés a Mairefer que de moi
            est amés qu  il me uenissent aidier par amistés  Li moine l 
            oent mot ne li fu contés. Endementiers qu  il ont ensi parlés es
            uos qu  il s  est hautement escrïés deuant la porte s  agenoilla es
            prés. uoit Renouart si l  a araisonés mout hautement s  est li fel
            escrïés   Renouart sire aiés de moi pités Ie sui uos abes
            comment que i  aie errés. Ie sais mout bien uers uos ai meserrés
            mais neporquant si m  est or tresalés. Ce font deable qui m  orent
            encantés iou sui dolans quant en sui porpensés. La moie colpe en
            rent a Damedés. Renouart sire or en sui porpensés que miels ualroie
            auoir le cief colpés que iou guerpise le roi de maiestés
          
            que li Iüi orent en crois penés et el sepulcre et couchiés et posés
            et au tierch ior de mort resuscités. Puis le gaitierent li Iüi tout
            armés il surrexi par la soie bontés por nos ieter d  ynfer et d 
            oscurtés. Tout chou croi ie comment que i  aie errés Por cel
            Seignor te proi que i  ai només. Te requier iou c  aies de moi
            pités si me rechois la en tes fermetés.  Renouars a ces sermons
            escoutés de ses biaus ious a tenrement ploré quant il oï comme Dex
            a ouuré. Dist Renouars   Aués uous ascouté de nostre maistre
            comment il a parlés Mout m  esmeruel que il seit tant de Dés que
            traïson ot en son cuer pensé. Ouurés lui l  uis por amor Damedés le
            glorïous de sainte maiestés. Por soie amor li ai tot pardoné
            quancque il a enuers moi meserré. Nostre maistre est si en aions
            pité Diex le commande i  en ai oï parler contre le mal c  on
            rende le bonté. Oeure lui l  uis iel uos ai commandé.  Dient li
            moine   Mout aués bien parlé Por l  amor Dieu l  aués uos
            esgardé.  Isnelement ont le pont aualé puis que on lor commande.
            Renouars a le parole otroïe que li fols abes que Damediex maldie
          
            que a nus coutes merchi li quiert et prie il s  en repent ce dist
            de sa folie et qu  il croit Dieu et si l  aoure et prie. Le pont
            auale la caïne a sachie et la grant porte toute desueroillie. Aïe
            Diex que tot as en baillie que il ne seuent del glouton la folie
            la traïson que il lor a bastie Il lui eüssent la teste rooignie
            Mais il n  est hom en ceste mortel uie garder s  en peüst mie. Tant
            a li abes Renouart sermoné parlé de Dieu le roi de maiesté que
            Renouart li a tout pardoné. Ens el castel l  a Renouars mené et
            Renouars l  en a araisoné   Dans abes sire mout aués mal erré
            quant ton couent as issi mal mené de l  abeïe en sont par toi alé.
            Mais or t  en ai le meffait pardoné ia a nul ior n  en serra mais
            parlé. Mais des or mais nos portés feeltés tant que soions a Bride
            retorné se bien creés el roi de maiesté il ara certes de nous
            chaiens pitié.   uoir  dist li abes  iou l  ai bien enpensé.
            Ne ferai mais a nul iour maluaisté uestirai haire chascun iour
            aiorné seruirai Dieu iou l  ai bien enpensé.  Puis dist aprés c 
            on ne l  a escouté 
          
             Glouton  dist il  par sainte carité anchois que pasent li
            quart ior aiorné uous arai iou un mortel plait trouué dont uous
            serés honis et uergondé et en prison trebuchié et uersé  Glorïous
            Diex qui maint en Trinité que Renouars ne seit or son pensé sel
            pendist par la goule Liés fu li abes quant il fu acordés tant lor
            a dit qu  il les a enchantés que Renouars s  est tous aseürés.
            Quant il si croit ne fu mie senés ia ne uerra que iors soit
            aiornés si les ara laiens mout mal menés. Mais Renouars fu sages et
            menbrés et Diex de glorie li a mis en pensés que il ne uielt que
            il soit uergondés. Renouars est en son cuer porpensés que l  abes
            est uns traïtres proués ne s  i crerra iamais en son aés. Ne seit
            porquoi est arriere tornés il l  en apele com ia oïr porrés  
            Dans abes sire  dist il  or m  entendés. Forment me sui
            trauilliés et penés et de l  estor cascune nuit greués. uostre merci
            anuit mais gaiterés cest no castel se uos le commandés dusc  a
            demain que il soit aiornés et auoec uos .X. moines. 
          
             Dans abes sire  dist Renouars li ber  cest no castel uos
            couendra garder dusc  a demain que il doit aiorner et iou irai
            dormir et reposer.   uoir  dist li abes  ne le uos quier ueer.
             L  abes s  arma por lui miels encanter o lui .X. moine que tot
            sont baceler espees chaintes uont le castel garder. Et Renouars ne
            se uolt demorer car de l  abé ueut oïr le penser se il uolra iamais
            sa loi fauser. Mout se sot bien Renouars demener et del felon la
            pensee esprouer  il fait samblant que il uoist reposer iouste le
            feu s  est alés acouter desous son cief ala son mast poser et
            commencha durement a souffler de bien dormir a fait samblant mout
            cler. Quant ce uoit l  abes ne s  i ualt demorer toz les .X.
            moines commenche a apeler de traïson les commenche a parler ne s 
            en puet tenir mie.  Baron  dist l  abes  franc nobile guerrier
            s  a mon conseil uos uolés apoier bien uos garroie de mortel
            encombrier. Cil uif deables ki gist leis cel fouier s  un seul
            petit le faites courechier
          
            ochiroit uos tantost de son leuier. Il est tous faus a celer nel
            uos quier et s  il uos tue ia n  en ira plaidier. C  aués afaire a
            Bride a repairier Se il uos plaist miels poés esploitier  se a
            Tibaut uos uoliés acointier et Mahomet amer et tenir chier li rois
            donra a uos chacun moillier que uos porrés acoler et baisier uos
            cors deduire et uos esbanoier. S  aura chascun mout grant terre a
            baillier se uos uoliés icel castel uuidier et deliurer cel maluais
            losengier.  Dient li moine   Bon est a otroier n  auons mais
            cure d  usage de mostier Mout nos doit bien teil usage anoier quant
            on n  i gouste d  oisel ne de plouier ne on n  i puet son cors
            esbanoier. C  auons afaire de tant humelïer ne de nos batre ne de
            nos laidengier Itel mestier fait mout bien a laissier. Mais parlés
            bas n  aiés soing de plaidier que ne nos oie cil glotons
            losengier  Et dist li abes   Il n  a pas tel cuidier Endormis
            est iou l  oy ore fronchier ne se leura desi c  a l  esclairier.
            Endementiers poons si esploitier et a Tibaut cest bon castel
            ballier.  Renouars l  ot le sens cuide cangier le traïson lor a
            oï plaidier. Il iure Dieu le pere droiturier tuit en morront a
            honte.
          
             Baron  dist l  abes  or le laissons ester. Il nos couient mout
            basement parler que cil deables ne nos uiegne escouter iou sai de
            uoir n  en porriens escaper.  Dient li moine   Ne uos couient
            douter. Par cel palais le porriés traïner ains qu  il peüst un tot
            seul mot parler sa coustume est ne se porroit leuer tant com il ait
            talent de reposer.   Baron  dist l  abes  or pensés escouter 
            se il s  esuelle et me uielt demander dites ie suis sa baille alés
            garder.  Et cil respondent   Bien fait a creanter bien li
            dirons il n  en estuet douter par cel palais l  irons mout bien
            garder. Or tost sire abes Pensés uos del haster   uoir  dist
            li abes  i  en ai grant desirer.  Renouars l  ot le sens quide
            deruer il dist en bas c  on ne l  oï parler   Alés dans abes
            iou ere a l  encontrer se Diex me uielt garantir et tenser  L 
            abes s  en ua qui ne s  i seit garder ist del castel le pont fait
            aualer desi c  a l  ost ne se uolt arester. Ou uoit Tibaut si li
            prist a mostrer comment a esploitié.
          
             Tibaut  dist l  abes  or tost si uos hastés Balliés moi tost
            .XX. mile ferarmés Ie uous pleuis ia mar en douterés ia uous
            serra Renouars deliurés et li castiaus rendus et aquités iamais nul
            ior tel loisir n  en arés. Li pautoniers li faus estrumelés se
            dort laiens mar fust il onques nés Iou ai tant fait et tant me
            suis penés li autre dorment ia mar en douterés ne mais que .X. que
            od moi sont remés.  Et dist Tibaus   Ne fu teus coronés Tels
            renoiés n  en ert iamais trouués Dans abes sire maintes merchis
            et grés. Se iou uich longes mout grant preu i arés corone d  or en
            uostre chief arés  Tibaus se haste si est en piés salus il en
            apele Turbant et Malagus Escormarant et son fil Capalus   uous
            .IIII. roi m  en irés tost lasus en uos compaigne .IIII. M.
            feruestus les blans aubers endosés et uestus et sor uo ciés laciés
            elmes agus
          
            a uos costés arés chains les brans nus. Et si irés auoec l  abé
            lasus mais gardés bien n  i ait noise ne hus si uous serra ia
            Renouars rendus. Portés carcans et grans buies lasus targes
            engiens et loiens et escus loiens de fer .LIIII. et plus dont
            Renouars ert loiés et tenus. Se Mahomet n  en est trop durfeüs mors
            est li gloz et a sa fin uenus iamais par home ne serra secourus. 
            Paien respondent   Nos n  i targerons plus.  Adont s  armerent
            n  i ot lonc plait tenus si s  en corurent chascuns mout irascus.
            Dusc  al castel estes les uous uenus ia i entrast li pules
            mescreüs mais l  abes dist   Or uous traiés ensus. G  irai ueoir
            ens el palais lasus se Renouars se fust puis remeüs. Car s  il
            estoit cha aual descendus maluaisement serroit li plais tenus. G 
            irai deuant si emblerai son fus dont l  asaurons quant il serra
            tous nus si le porromes prendre.   Baron  dist l  abes 
            pensés de l  arester il nous conuient mout belement parler. G  irai
            sauoir el palais principer se Renouars se uot puis remuer s  il nos
            perchoit riens est del retorner. 
          
            Atant s  en part l  abes sans demorer. De Renouart uos deuons nos
            conter  bien ot oï le plait deuiser com faitement li abes dut
            errer deuers la porte en est uenus ester. Si com li abes dut ens el
            baille entrer Renouars saut sans plus de demorer deuant paiens
            uait le pont sus leuer prent la chaiene mout bien la uait fermer
            ferme la porte lait les uereus aler hui mais ne puent li Sarrasin
            entrer. Aprés l  abé commencha a aler  l  abes s  en ua qui ne s 
            en seit garder et si .X. moine que Diex puist uergonder a
            Renouart en uont son fust embler. Mais c  est une oeure qu  il
            porront comperer car Renouars lor uint a l  encontrer Si nes salua
            mie Icele nuit fu li abes Henris mal enganés et malement souspris.
            Renouars ot mout bien ces plais oïs com faitement il dut estre
            traïs et deliurés enuers ses anemis. Derriere un huis s  est
            Renouars quatis. Si tost com l  abes se fu la dedens mis Renouars
            saut ne fu mie esbahis il a leué le grant pont torneïs la porte a
            close et serré le postis. L  abes monta el palais seignoris
          
            et si .X. moine qu  il auoit o lui mis trueuent le mast ens en mi
            le formis. A boines cordes fu loiés et saisis contreual l  en
            traïnent. L  abes se haste qui cuer a de malfé et si .X. moine
            qui a lui sont torné trueuent le mast meruelloz et quarré que
            Renouars auoit illuec ieté. A bones cordes l  ont loiés et noé si
            l  en traïnent coiement a celé. Mais or oiés comment il ont erré 
            Renouart ont as degrés encontré l  abes le uoit li sans li est
            müé n  ot teil paor en trestot son aé et si .X. moine resont si
            effreé li plus hardis a de paour tramblé. Dist Renouars   Trop l 
            aués traïné Par saint Martin mar l  eüstes emblé Dans abes sire
            entendés mon pensé  par traïson m  aués mout encombré or uos en
            ert li guerredon doné. Retenus estes asés aués alé pendus uos
            couient estre. 
          
            Dist Renouars   Glouton traiés ensus iou gart la tor miens en
            est li treüs Ia me donrés .M. mars d  or fin molus al departir
            serés tout confondus  Ainc Renouars ne uolt demorer plus les
            mains lor loie ses en maine lasus  icele nuit fu li abes pendus
            lés Mahomet en l  estage lasus. Ensi fina qu  il ne pot uiure plus
            et Renouars est laiens remansus. Paien defors bien sont .X. M. ou
            plus tant atendirent que ior fu aparus et Renouars est au pont
            reuenus. Ou uoit paiens si s  escrie a uertus   Par Dieu
            glouton por nient i estés plus iamais nos abes ne uos rendra
            salus. Il est lasus leis Mahomet pendus si gaite les cornelles. 
            Dist Renouars   Paien et c  atendés ueés la uostre abe sorcel[l.
            sor cel] castel montés dalés Mahom pendus et encroués.
          
            Dites Tibaut si tost com le uerrés qu  il est o moi des or mais
            demorés si gardera mes maistre fermetés.  Paien l  entendent es
            les uos effreés en fuies tornent les frains abandonés dusc  a
            Tibaut ne fu resnes tirés. Tibaus les uoit ses a araisonés  
            Franc Sarrasin dites ne me celés  est Renouars pris ne encaenés
            Ou est li abes quant il n  est retornés  Dient paien   Aparmain
            le sarés Atendés tant que solaus soit leués. A cel castel deseure
            le uerrés lé uostre Dieu est pendus et leués.  Et dist Tibaut 
            Mal sommes enganés uoirement est cis lechieres derués. Ia ne l 
            aurai por nient m  en sui penés s  en Gaudiferne n  est Gaudifers
            mandés par celui ert maistrïés et dontés.  Icele nuit leua uns
            grant orés la mer s  esbout et uns uens est leués. De Porpallart
            uint par mer une nés dont li orages auoit rompu les trés les mas
            brisiés les auirons fausés marcheant erent de grande ricetés que
            par lor terres ont lor auoir menés. Li grans tempés que si ert
            desfaés les a tout droit a cel castel menés et Renouars est cele
            part alés quant les coisi liés fu c  est uerités. Il lor a dit 
             Par Dieu cha demorés par droit esgart cel auoir me lairés. 
          
            Quant cil le uirent sel conurent asés dist l  un a l  autre  
            Mal sommes arriués C  est Renouars qui tant est deffaés. Otroions
            lui toutes ses uolentés. Sire  font il  uostre plaisir ferés
            tous nos metons en uostre francetés.  Dist Renouars   Par mon
            cief droit aués que por iche que doucement parlés n  aurai del
            uostre un denier moneé ne mais que uos trestout me creantés c  a
            Poupallart a mon fil en irés � c  est Mairefers de moi est engenrés
            � et a Guillaume le marcis au cort nés dame Guiborc por Dieu me
            salüés et si lor dites ia mar lor celerés qu  en cest castel que
            uos ichi ueés sui de paiens assis et enserrés li rois Tibaus a .C.
            M. Turs armés m  a chi asis ensi com uos ueés se n  ai secors mors
            sui et afolés.  Et cil respondent   Nos lor dirons asés.  A ces
            paroles ont lor uoiles leués lors auirons refais et atornés et
            quant d  als fu li sairemens iurés congiet demandent que mout sont
            effreés car mout fu d  aus Renouars redoutés. Dist Renouars  
            Seignor uos en irés. Or gardés bien que uos ne m  oublïés que mes
            besoing ne soit mout bien mostrés.  Et cil respondent   Ia mar en
            parlerés Nous le ferons uolentier et de grés.  Drechent lor
            uoiles en mer sont eschipés.
          
            Dist l  un a l  autre   Diex nos a regardés que cil deables ne
            nos a affolés. Souuient uos il com nos ot regardés les iels dou
            chief roülliés et tornés Il nos estuet faire ses uolentés nos fois
            aquiteromes.  De Renouart partent li marcheant forment sont lié
            qu  il ne lor fist noient. Dist l  un a l  autre   Bien nous est
            couenant qu  il ne nos a tolu nostre calant. Diex com il samble
            felon et malfaisant   Certes  dist l  autre mais prodoms et
            uallant et guerroier nobile combatant ainc n  adaigna ne roi ne
            amirant. Or li tenons mout bien son couenant.  Tant ont nagié a l 
            oré et al uent c  a un ioesdi par sous l  aube aparant sous
            Porpallart uienent li marcheant illueques arriuerent. Tant ont erré
            li maistre maronier c  a Porpallart en uiennent el grauier. Che fu
            el tans que reuienent herbier que cil oisel cantent sor le ramier.
            Li quens Guillaume et Guiborc al uis fier a Poupallart uindrent
            esbanoier
          
            por Mairefer ueïr et conseillier desor le port seoient el grauier.
            Mairefers tint un baston de pumier ne le portassent iou quit .II.
            pautonier bien fu uestus d  un uert paile uergier n  ot tant bel
            home dusques a Monpellier. Grant ot le cors et le regart mout fier
            deiouste lui Guillaume Brachefier plain piet fu graindres d  un
            autre cheualier son pere samble au uis que il ot fier. Ou uoit
            Guillaume sel prent a araisnier   Oncles  dist il  a celer
            nel uos quier ier main au ior quant il dut esclairier songai un
            songe dont me puis meruellier que Renouars mes peres au uis fier
            estoit a Bride la dedens son mostier illuec uenoient plus de .M.
            auersier qui l  en uoloient porter et soushauchier samblant
            faisoient qu  il uoloient mangier. Onques li moine ne li uolrent
            aidier iou sai mout bien que il a encombrier li cuers me dist a
            celer ne uos quier.  A paines pot tous ses dis araisnier quant li
            mesage qui tant font a proisier li marcheant que Diex gart d 
            enconbrier en uont mout tost Mairefer acointier que rois Tibaus
            que fait a resoignier eut Renouart en un castel assegié droit en
            Aiete qui desor la mer siet. Li quens Guillaume a emparlé premier 
          
            si le conforte cortoisement et bien au miels que il sot faire. 
            Mairefer sire  dient li marcheant  secors te mande por Dieu le
            raiemant li uostre pere qui uos par aime tant car en Aiete l  ont
            asis li Persant. Tant en i a et deriere et deuant bien sont .C.M.
            par le mien ensïant. N  i garira s  il n  a de uos garant fallis li
            est li pains et li forment.  Mairefers l  ot si en ua souspirant
            ou uoit Guillaume si lui dist em plorant   Sire Guillaume por
            Dieu le raiement et n  oés uous le mesage pesant de mon chier pere
            que iou ai amé tant N  i düerra s  il n  a de uous garant Por
            Dieu biax sire soions lui socourant car il en est afaire.  
            Oncles Guillaume  dist Mairefers  caiele Dont n  oés uous ceste
            pesant nouele que Sarrasin tienent mon pere en serre Mais par les
            sains c  on requiert en Posterne mar le penserent li paien de
            Biterme
          
            li Agoulant ne cil de ual Chisterne li Arragon ne li Turc de
            Galerne ne les lairai desi en Hodïerne   Niés  dist Guillaume
             or recommenche guerre Or manderai mes homes par ma terre Ia n  i
            querromes ne tempoire ne terme ains enterrons en Arrabie et en
            Perse Se Renouars demoroit en lor herche trop i auroit deuers nos
            laide perte nous ne lui faurons mie.  Li quens Guillaume a la
            nouele oïe que Renouars est en tel fermerie dedens Aiete en la grant
            manandie la l  a asis Tibaus d  Esclauonie n  en istera se il n 
            en a aïe. Et Mairefers le cuer en atenrie ou uoit Guillaume mout
            doucement li prie qu  il le sekeure por Dieu le fil Marie.  uoir 
            dist Guillaume iou n  atargerai mie or manderai ma gent et ma
            mesnie. A mon pooir li uorai faire aïe mais mout ai poi auoir et
            manandie qu  en l  autre guerre l  ai toute departie.  Et dist
            Guiborc   Ne uos esmaiés mie Encor ai iou un tresor en aïe n 
            emporteroient .XXX. mul de Surie
          
            tout le donrai a iceste foïe por soucorre mon frere.   Sire
            Guillaume  dist Guiborc au uis fier  por amor Dieu frans quens
            ne t  esmaier encor ai iou un tresor issi fier nel porteroient
            .XXXIIII. somier. Tout le donrai que n  i lairai denier por
            Renouart a secourre et aidier. Car retornons droit a Orenge arrier
            si manderons un empire si fier s  alés Tibaut fors del regne
            cachier et secourés Renouart le guerrier.   uoir  dist
            Guillaume  mout faites a proisier Li uos auoirs m  a eü grant
            mestier et li uo sens que tant fait a proisier.  A icest mot
            prendent a repairier droit a Orenge sont retorné arrier. Li quens
            Guillaume ne se uolt atargier si fait ses briés isnelement cargier.
            Desci en France en uont li mesagier Et en Auuergne et en Berrieu
            arrier totes les terres fait ses briés enuoier. Une teil ost fait
            li quens amaisnier bien sont a armes LXIII. millier. Mout sont isnel
            li auferrant destrier desous Orenge se sont alé logier la ueïssiés
            maint pauillon drechier mout ont uallés serians et escuïer.
          
            Li quens Guillaume enuoie un mesagier a Pourpallart contreual le
            grauier fait la nauie li quens apareillier  pain et uitaille i fait
            li quens cargier toutes les choses qui lor aront mestier que il
            couient en ost por ostoier. Grans .IIII. iors ne finent de cargier
            et au quint ior font les uoilles drechier un uenredi au point de l 
            esclairier murent les os si com i  oi tesmoignier. En un dromont
            qui fu roi Tornefier entra Guillaume li marcis au uis fier et
            Mairefers qui porte son leuier ne le portaisssent .III. uilain
            caruier mais a cort terme lor ara tel mestier que mout en ert
            afaire. uait s  ent Guillaume li marchis Fierebrache por Renouart
            qu  est asis en la marche es tors d  Aiete en l  anchïen estage.
            Tant l  ont asis li Sarrasin ombrage c  a Renouart est faillie
            uitaillie pleurent li moine chascuns de faim baaille dist
            Renouars   Or morons a uiutage.  Saint Iulïens n  obliés uo
            barnage  Oiés c  a fait li rois Tibaus d  Arrabe  il a mandé .Xu.
            gaians saluage li plus petis a .Xu. piés d  estage cil gardront l 
            ost par itel deuisage
          
            que Renouars ne s  en isse ne n  auge. Chascune nuit li font si pres
            la gaite que issir ne s  en ose. Li rois Tibaus fu durement sachans
            en Baufumés manda .Xu. gaians fors et corsubles mirabileus et
            grans. As mals de fer et as flaiaus pesans gardoient l  ost par itel
            couenant que Renouars n  en est mais si poissans qu  il ost issir de
            son castel laiens. Li premerains ot a non Brandigans l  autre
            Danfer et li tiers Resognans li quars Neseu et li quins
            Mesbrïans Broiars li sistes li septmes Agoulans et li witismes a
            a non Rebroians et li .IXuimes Aestofles et Brunans et li .Xsimes
            a a non Balfumans et li .XIsimes Quiquenant l  Aufricans. .Xu. en i
            ot de si fais mescreans .III. en ocist Renouars li uallans. Ier
            main a l  aube quant fu as trés alans si li batirent les costés et
            les flans a lor flaiaus et a lor mals pesans ainc Renouars ne fu
            puis tant osans k  il ost issir de son castel laiens. Falis li est
            li pains et li formens  faim ont li moine es les uos besoignans
            et Renouars par est si agreuans
          
            k  il ne manga bien a .III. iors pasans alques li chient les costés
            et les flans. De maltalent est li bers souspirans mout ot au cuer
            grant ire. Renouart ont si assis li gaiant k  il ne pot mais arriere
            ne auant ne puet uenir mais a l  ost tant ne quant et Renouars ua
            de faim baaillant. Dist a ses moines por faire paor grant   Le
            quel de uos mangerai iou auant  Li moine l  oent de paour uont
            tramblant n  i a celui qui die   Iou m  en uant.  Li plus hardis
            uait derrier reculant. Dist Renouars   Baron n  alés doutant que
            iou me uois ensi a uos gabant. Or soiés coi et ensamble taisant que
            ne uos oient la defors cil gaiant si m  ouerrés la porte coiement.
            En mi cel pré lés cel pont tournoiant uoi le cheual Tibaut l 
            Arrabïant cras est et grans meruelloz et tenant. Se nos l  auiens
            chaiens a no commant s  en trencheriemes et derriere et deuant si
            en quiriemes sor cel carbon ardant s  en mangeriemes tot a nostre
            talent tant que Guillaume nos serra secourant. 
          
            Dient li moine   Diex uos en soit aidant Mais cist glouton felon
            et malquerant uous corront ia tot ensamble au deuant. Se uous
            perdons nos en serons dolant ia uns de nos n  en ira escapant de
            nostre uie n  i ara il noiant  Dist Renouars   Ia n  en soiés
            doutant. Cil qui en Dieu est fermement creant mar doutera car il a
            bon garant.  A ces paroles es les uos descendant aprés lui uait
            son grant mast traïnant. A icel  eure dont ie uos ichi cant erent
            ensamble tot li .XII. ialant en une loge deuant le pont seant. Che
            fu tot droit a l  aube aparissant et Renouars s  en ua tout
            coiement. uint au destrier qui la uoit pasturant prendre le cuide
            et il uait regibant Renouart fiert del pié en regibant por un
            petit ne uait agenoillant et Renouars en ot grant maltalent tel
            cop li done de son mast en boutant ront li les costes le cuer li ua
            creuant. Dist Renouars   Chi a male iument Quant fiert la gent
            si nes ua deffïant  Et Renouars tot erralment le prent par les
            .II. piés ses ala traienant. Mais ains qu  il l  ait el castel a
            garant en ara il un tornoi issi grant car li iaiant le uont
            apercheuant. Trestot li douse ki la erent seant prendent martials
            et les flaials pesant
          
            a Renouart sallirent au deuant. Il li escrient   N  en irés
            souduiant Cha nos lairés le destrier aufricant uous n  en porterés
            mie  Renouars ot le destrier mort ieté car il auoit malement
            regibé. Aprés son dos l  en a il traïné qu  il le cuida porter a
            salueté si en mangast li et si coroné quant li gaiant li ont haut
            escrïé   Metés le ius Trop l  aués traïné Bien uous auons
            Renouart aterré et uos grant pris abaissié et dossé quant d  un
            ronchi mangiés par pouerté. Li bon mangier uous sont or deueé li
            cras mallart et li riche lardé or mangerés d  un ceual afolé. 
            Dist Renouars   Si ua de pouerté c  est un mestier c  on a mout
            tost usé. Anchois c  aiés le cheual conquesté en morra l  uns a
            honte.  Renouars ot le bon destrier ocis que s  il l  auoit dedens
            son castel mis
          
            mangeroit en uolentiers non enuis. Mais li gaiant li crient a haus
            cris   Metés le ius lechieres mal apris Bien uous auons maté et
            a pié mis Mangier soliés et lardés et pertris or mangeriés les
            cuisses d  un roncis.  Dist Renouars   Itant uous en deuis  iou
            ne mangai .III. iors a acomplis se or le pert trop serrai mal
            ballis. Ains en morra tels qu  est encore uis  A ces paroles fu li
            bers enuaïs  il s  abaissa si a un perron pris fiert un gaiant
            tot droit en mi le pis tout li froisa li cuers li est partis. Cil
            caï mort deuant lui el larris. Puis fiert un autre qui uers lui est
            sallis d  une autre pierre ius l  abat estordis. Puis a son mast a
            une main saisis si se desfent com hom maltalentis mais li cheuals
            ne fu mie guerpis ains l  en traïne com hom maltalentis. Mais li
            gaiant l  ont d  autre part saisis par les orelles et par les ars
            l  ont pris. Tirent et sachent grans i fu li estris que le
            destrier rompirent tout par mi que li boiel en chient el larris. Si
            fu en .II. li auferans partis Por un destrier affolé et malmis ainc
            mais ne fus ueüs teus capleïs A terre en fu Renouars.III. fois mis
            a grant effors et a grant capleïs a del cheual une moitié conquis.
            Mal soit des moines s  uns en fu si hardis
          
            qui se meüssent del grant pont torneïs tel paor a trestous li plus
            hardis que deuant als uoient ces Antecris. A males paines et a mout
            grant aïrs s  est Renouars dedens son castel mis le pont relieue et
            ferme le postis. Dist Renouars   Mout uous uoi esbahis Seignor
            moine par le cors saint Denis maluaisement en sui de uous aidis.
            Partout uous uoi couars et amatis mais au mangier uous uoi iou mout
            hardis. A nul mestier de che sui ie tous fis ne uoi iou nul de
            uous amaneuis. Alumés fu gardés qu  il soit espris.  A un coutel
            est Renouars sallis cele moitié que il auoit conquis a escorchié et
            aprés al fu mis. Il l  escuma car bien en fu apris puis fist de
            poiure plain une auge et demi. Quant il fu cuis al mangier sont
            asis deuant ses moines en a a plenté mis. Dist Renouars   Baron
            que uous est uis Dont n  est mout bons au poiure cis roncis 
            Dient li moine   Il ualt miels de pertris  Dist Renouars   Car
            par talent est pris  Es Randolet qui en uient ademis hom Mairefer
            et fu nés de Gangis entre les fees fu .XIIII. ans norris par mer
            nooit com s  il en fust apris plus estoit noirs que poiure qu  est
            boulis. Saut a la riue qui est el castel mis Renouart trueue qu 
            est al mangier asis
          
            que il mangoit le mustel d  un roncis. uoit le li més s  en fu tous
            esbahis et Renouars refu tous esmaris   Diua  fait il  qui t 
            a cha dedens mis  Dist Randolet   uenus i sui par mi. Hom sui
            Guillaume au cort nés le marcis et Mairefer un demoisel de pris.
            Salus uous mande n  en uoel estre entrepris chi les arés ains que
            past li tiers dis. Renouart sire ne soiés esmaris Secors te uient
            de .XX. M. feruestis d  une batalle et d  un fier capleïs puet
            seürs estre Tibaus li Arrabis.  Dist Renouars   Ce soit a lor
            merchis iou en ai bien afaire.   Renouart sire  fait il  ne
            t  esmaier Salus te mande Guillaume Brachefier et Mairefers uostre
            droit yretier. Si uous amainent un secors si plenier el premier
            front sont .LX. millier.  Dist Renouars   Ce fait a merchïer
            Amis biax frere et car uenés mangier ie uous donrai le cuisse d 
            un destrier que iou conquis hui main a l  esclarier. Ains quel peüse
            conquerre n  eslegier me couint mout pener et trauillier. Mais
            dites lor qu  il pensent d  esploitier que lor secors me porroit
            trop targier. 
          
            Et cil respont   Bien en uoi le mestier que il uiegnent par haste.
             Li messagiers n  i a fait arestal enchois se mist en mer tot
            contreual plus noe tost que poissons modoal l  ost encontra deuant
            un aiornal. El grant dromont ou siet li carboncal troua li més
            Guillaume le uassal et Mairefer qui samble hom roial. Il les salue
            de Dieu l  esperital et il respondent com bone gent loial   De
            uos noueles nos dites randonal.  Et il respont   Ainc n  oïstes
            ital Iou ai trouué Renouart el casal es tors d  Aiete ens el
            palais roial si l  ont asis et d  amont et d  aual Turc et Persant
            et li Escormalal. Au maistre pont del plus maistre portal .Xu.
            gaiant felon et desloial illuec se sont ensi fait lor estal que
            Renouars nen a mais pain ne al. Ains le trouuai ens el maistre casal
            ou il mangoit la cuise d  un ceual s  il n  a secors il tornera a
            mal.  Mairefers l  ot si en ot duel coral et en son cuer grant
            ire.
          
            Mairefers ot le mesage parler que Renouars n  i porra plus durer
            car d  un ceual manioit a un disner. Pitié en a si commenche a
            plorer uint a Guillaume sel prist a apeler  Sire  fait il 
            sel uoliés creanter iou me feroie par deuant uos haster a .X.M.
            homes m  i feroie sigler tant que iou puisse mon pere garander. Il a
            le cuer hardi comme sangler il s  en ira as Sarrasins capler par
            mescheance le porroient tüer car hom est grant ne puet pas tost
            aler.   Niés  dist Guillaume  bien fait a creanter mais n 
            alés mie a Tibaut asambler ne en bataille ne uous caille d  entrer
            deuant que iou i uiegne.  Mairefers fu en son cuer mout dolant
            quant de son pere entent le couuenant si pres le gaite Tibaus l 
            Arrabïans que Renouars n  ose issir de laiens. Et Mairefers entra en
            ses calans o lui .X. M. hardis et combatans a rices armes et a
            chier garnimans. Drechent lor uoiles ses en maine li uens
            deliurement syglerent.
          
            Mairefers uoit dolans et d  ire plains a.X. mile homes que il a en
            ses mains a sa maisele mist Mairefers ses mains   Hé las  fait
            il  com dolereus reclains de mon chier pere que paiens ont a l 
            ains mout est grant duel quant disete a de pain. Mais par l 
            apostle que quierent li Romain il en ara tot son droit et son
            plain de lui aidier ai en mon cuer grant faim ne lor larai ne
            paille ne estrain  Che fu en mai un uenredi au main Renouars est
            en son palais hautain la neif son fil uoit uenir tout a plain et
            les enseignes et d  argent et d  estain. Et en chascune auoit escrit
            un rain  che senefie qu  il est de dolor plain uers ses amis a le
            cuer fin et sain ses anemis et felons et greuain. Dist Renouars  
            Or sui iou bien certain paien aront la bataille demain tout i
            morront a honte.  Quant Renouars a ueü son enfant encontre uont
            mout grant ioie menant a l  ariuer ot une ioie grant ensamble
            furent et mul et auferrant
          
            traient cha fors et auaine et forment. La s  entrebaisent ambesdoi
            en plorant Dist Mairefers   Com uos est couenant  Dist Renouars
              Biax fiex maluaisement De mon mangier orent enuie grant li
            moine fals felon et malquerant si me uendirent a Tibaut l 
            Aufricant. Che fist li abes et ala porcachant por seul itant que iou
            mangoie tant or l  ai pendu com Mahom mescreant. Chi m  ont asis
            Sarrasin et Persant a cele porte mainent .XII. iaiant qui ne me
            laissent issir ne tant ne quant. A uos me claim que me soiés aidant
             Dist Mairefers   Et ie uos acreant que le matin droit a l  aube
            aparant et iou et uous les irons assallant et ma maisnie ki est
            preus et uallant Dieu en uous iur le Pere tout poissant c  au
            tref Tibaut le roi arrabïant ferrai demain a mon tinel pesant  
            Fiels  dist li peres  che soit a Dieu commant  Chele nuit
            furent li mangier bel et grant grant noise mainent escuier et
            seriant que de son tref li rois Tibaus l  entent. Dist as paiens  
            Or oiés quel beubant Renouars ua et si moine menant ne sambie mie
            qu  il soient besoignant. Mout m  esmeruel que ont cil souduiant
            Iou ne kerroie por nule rien uiuant que il n  atendent d  aucun home
            garant il ont oï noueles. 
          
            Cele nuit furent ens el palais ensi dusc  al demain ke il fu
            esclari que ou castel furent Franchois garni. Li hauberc furent
            endosé et uesti et en lor cief lachié l  elme burni chaignent
            espees et bon branc acherin et sont monté es destriers arrabi. Et
            Renouars et ses fiex sont garni  Mairefers ot un tinel de gasci
            gros et quarré s  auoit fichié par mi broches de fer ainc hom
            mellors ne ui. Un quir de cerf auoit en son chief mis d  un
            capelet onques mellor ne ui d  un uiel luiton bien serré et
            bouli Diex ne fist home se un cop sus feri que bras et poing n 
            ait trestout engali ne l  empirast iusc  al ior del iüi. Un
            gambison ot d  un luiton alsi ki ualoit bien tout le tresor Daui.
            Tint son tinel onques mellor ne ui et Renouars tint son mast
            autresi. Si conreé et si tres bien garni sont descendu del palais
            segnori. Cele nuit furent li gaiant endormi troué les ont sans
            arme desgarni et Renouars le premier si feri tout l  esmïa que
            puis n  en resorti
          
            puis fiert un autre tout aussi l  a balli. Et Mairefers un autre en
            rabati si l  effronta com un buef endormi. Et li autre i ferirent.
            Deuant le ior que chante li maluis fu li estors et li abateïs bien
            i feri Renouars et ses fis toz les gaians i ont mors et partis.
            Desci c  as tentes ne se sont alentis abatent tentes pauellons et
            palis. Au tref Tibaut ou li augles fu mis fiert Mairefers ne s 
            est mie desdis l  aigle en abat qui est a or masis grant paor a
            Tibaus li Arrabis. La noise lieue et efforce li cris par mi les
            tentes en ot mout d  esbahis. Li rois Tibaus a le maistre cor pris
            que li dona l  amiraus de Luitis a l  estandart fu sonés et bondis
            as armes corent quant li cors fu oïs. Fors fu l  estor et fiers li
            capleïs des abatus des mors et des ocis cueurent la terre le pui
            et le larris. La grant bataille li fiers abateïs ne pot cesser
            desci a mïedis. Mais tant i o des paiens de Luitis des Arragons
            des paiens de Persis que ne pot estre li plais plus consentis. Dont
            s  en torna Renouars et ses fis au grant eschet que il orent
            conquis
          
            des palefrois et des muls arrabis d  aubers et d  elmes de pailes
            de samis. Ens el castel se sont ensamble mis si ont leué le grant
            pont torneïs en la sale monterent. Quant Renouars ot fait cele
            enuaïe et ot ocis de le gent paienie li rois Tibaus ne s  aseüre
            mie. Deuant lui mande sa plus riche maisnie ses .Xu. rois de mout
            grant seignorie  Baron  dist il  Mahomés nos oublie Renouart
            ai tenu en fermerie bien le cuidai auoir en ma ballie. Mais
            Mairefers a nef et a galie li est uenus ce me samble en aïe
            mout ont laiens bele cheualerie. Par Mahomet n  en donroie une
            allie Plus en i a uenu a la nauie de plus en ert ma chartre
            rauestie.  Dont commanda la tor soit asallie   Demain au ior a
            toute ma maisnie por mon tresor ne le lairons nos mie.  Dist l  uns
            a l  autre   Diua Tu ne seis mie La tor serra le matin asallie
            et Renouars fera sa departie del grant tresor d  Aiete 
          
            La nuit trespase et li aube leua en l  ost Tibaut rois Baufumés
            gaita et Aquilant Tibaus le commanda a .XX. M. homes que il lor
            deliura. Deuant la tor ens el pré par decha furent la nuit que nus
            ne remüa et Mairefers le grant palais gaita. A l  aiorner li rois
            Tibaus s  arma et Mairefers son pere en apela   Sire  fait il
             nos ne sofferons ia l  asaut chaiens mais chascuns s  en istra.
            Li remanoir a honte tornera  Et Renouars li dist que si fera  
            Mairefer fiex  fait il  iou atendra tant que Guillaume et sa
            grant ost uenra dont ert l  estor sans faille.  Fiers fu l  asaut
            et li noise et li cris de .X. parties est li asaus bastis fierent
            de maces de martials et de pis et ietent fu alumé et espris. Et
            Mairefers lor iete perrons bis il les abat et tue .uI. et sis et
            Renouars ne fu mie esbahis au tresor uint roi Tibaut l  Arrabis 
            s  en iete ius et asnes et ronchis
          
            cos et galines tot de fin or masis. Tout le ieta aual as Sarrasins
            tué en a plus de .LX. et dis. Cil ki en a en est mout tost füis nis
            la carue ou traient .II. ronchis. Lors s  en reua Renouars li
            marcis asés en fu de plusors beneïs par che fu auques li estors
            departis. Atant es uos Guillaume le marcis et toute l  ost qu  en
            feroie deuis De .III. grans liewes fu bien en mer oïs. Et l  aigle
            d  or sor le dromont asis che senefie et orguel et grant pris et
            grant batalle et ruiste capleïs. uoit le Tibaus a poi n  enrage
            uis Deuant son tref qui fu de paile bis mande ses rois et ses
            priués amis isnelement les a a raison mis   Baron  dist il 
            or oiés mon deuis  Renouars a mandé tous ses amis il quens
            Guillaume nos uient en ces païs. Or deffendons alués et edefis
            bours et castiaus et rices placeïs Or soit chascun de conbatre
            garnis Et anuit mais soit en un respit mis si atornés armes a uo
            deuis car ne uoel pas que nos soions soupris. Demain ert la
            bataille  
          
            Li rois Tibaus fu sages et membrés et de bataille apris et
            doctrinés il fait destendre et pauellons et trés et del castel fu
            ses sieges tornés. Ensus se met .II. arpens mesurés deiouste un
            mont enuiron et en lés k  il ne uielt estre ne pris ne enganés la
            se loga et trestout ses barnés. Es uos Guillaume et ses homes armés
            deuant la tour iouste les fermetés fait li quens tendre et pauellons
            et trés et Renouars li est encontre alés. Baise l  un l  autre par
            mout grant amistés tous ses afaires li a dit et contés  com
            faitement il a esté menés et par les moines traïs et encantés et
            que il fu de fain si apresés com li destriers fu par mi tronchonés
            et com il fu a mangier cuisinés. Dont rist Guillaume li marchis au
            cort nés   Renouart sire  dist il  or m  entendés  foi que
            doi Dieu uengement en arés bataille aura dans Tibaus li Esclers 
            Isnelement fu uns més apelés   Amis  dist il  or tost et si
            montés dites Tibaut demain soit aprestés et de bataille garnis et
            conreés car ne uoel estre de traïson retés. Dites li bien gardés
            ne li celés n  en tornerai por uens ne por orés
          
            s  en ert li uns et uencus et matés a tous iors mais mas et
            desbaretés.  Et dist li més   Si com uous commandés  Atant s 
            en torne ne s  i est demorés uint a Tibaut si s  est haut escrïés
              Tibaut d  Arrabe  dist il  or m  entendés  li quens
            Guillaume et trestout ses barnés et Renouars Mairefers l  alosés
            par moi uos ont de la foi deffïés Et le matin soiés bien aprestés
            et uos barnages garnis et conreés s  arés batalle ia mais tele n 
            arés Ne remanroit por quant que uos aués que ains demain que li
            iors soit finés en i aura .Xu. M. affolés.   Amis biax frere 
            dist Tibaus li Esclers  dites Guillaume quant uos retornerés que
            de combatre li liuerrai asés. Iamais por ce n  en sera esgarés
            bataille ara toz soit asseürés. Mais or li dites quant uos
            retornerés c  uns parlemens soit moi et lui iostés et si doinst
            triewes dusc  a .III. iors pasés et iou aussi uolentiers et de
            grés.  Li més respont   Si com uous commandés.  uint a
            Guillaume ces mos li a contés li bers l  otroie uolentiers et de
            grés. El premier ior ensi com uos oés li parlemens fu pris et
            aioustés  Tibaus i fu et li rois Iosüés Esclaudurbais et li uiex
            Tempestés et tot lor roi et des autres asés et d  autre part
            Guillaumes au cort nés et Renouars li preus li alosés et
            Mairefers li gentiex et li bers et mout des autres que iou n  ai
            pas només.
          
            Primes parla li rois Tibaus l  Esclers   Sire Guillaume  dist
            il  or m  entendés  mout par me sui trauailliés et penés de mes
            honors auques desiretés de ma mollier auques despoestés. Sachiés de
            uoir et si est uerités n  est hom el mont tant ai quoilli en hés
            com uostre cors bien croire m  en poés. Icis damages fust piech  a
            restorés mais que trop estes de uos armes doutés et cheualiers et
            preus et alosés. Par maintes fois me suis a uos mellés et combatu a
            uos en camp malés Mahom ne plaist que soiés uergondés. uous aués
            chi uos homes aioustés et iou les miens semons et asamblés chou
            ert damages grans et desmesurés se tels barnages est a mort
            aioustés. Car faites ore se uous le creantés � ia dites uous par
            bones uerités uos Diex Ihesus est li plus honorés et iou redi Mahom
            est mieldres asés plus a uertus et plus a poestés� car asenons un
            fort estor campés  cascun i mete de nos .II. auoés. Le mellor home
            qu  est en uostre ost trouués i meterés et qu  il i soit armés et
            iou querrai un Turc par mes regnés tous li plus fors que i serra
            trouués. Quant les arons issi bien aprestés si serra d  als un
            estor regardés puis soit li chans par feelté gardés. Li quels que
            soit recreans ne matés
          
            s  iert li siens Dels uendus et adosés cil qui uentra ert li plus
            segnorés Turc et Franchois i aront creantés. Pus ert li cors l  un
            a l  autre amendés par marïage seromes acordés. N  i ara mais nule
            guerre mortés n  i perdra mais frans hom ses yretés et cascun ait
            ce qu  il ait conquestés.   uoir  dist Guillaume  uous dites
            ore asés Ainc mais ne fustes isi bien apensés qui che refuse il
            n  est mie senés Et iou et uous somes forment penés s  auons perdu
            et iou et uous asés amis et drus et parens et priués les mors as
            mors les uis as uis mellés. Si soit l  acorde par bones amistés
            bone ert la pais a trestous nos aés.  Et dist Tibaus   De moi ert
            creantés.  Triewes ont prises a .Xu. iors pasés.  Sire Guillaume
             dist Tibaus li Esclers  demain au iour ichi au plait uenés si
            nomerés qui ert uos auoés tout ensement serra li miens només s 
            iert la bataille ains .Xu. iors pasés.   Iou l  otroi  dist
            Guillames. Finé li plais Tibaus s  en retorna droit a son tref ou
            l  esclarboncle esta.
          
            Li quens Guillaume d  autre part s  en ala deuant le pont del
            castel s  atraua. Li rois Tibaus a Guillaume manda Mahom despende
            cortoisie fera que Renouart l  autre iour encroa li rois li mande
            que bon gré l  en saura. Li quens Guillaume Renouart apela mout
            belement li quens l  araisona et si il prie que un don li donra.
            Renouart dist ne li escondira die ce que lui plaise. Che dist
            Guillaume   Renouart entent cha  ie uos requier ne uos celerai
            ia que uous Mahom despendés que uoi la.  Renouars l  ot les iex
            li roëlla mout fierement Guillaume regarda por un petit mout ne s 
            en aïra mais mout fort l  aime par itant l  otrïa. Por s  amisté
            meïsme despendu l  a dusc  a Guillaume par le pié le sacha qu 
            entre ses bras porter ne le daigna. uint au mesage deuant lui le
            rua   Tenés  dist il  dehait qui l  engendra et qui en lui
            iamais nul ior kerra  Et cil plorant a son col le leua au plus
            souef que il pot l  enporta. A l  ost Tibaut la nouele en ala
          
            que Renouars Mahomet rendu a lieue la noise et decha et dela de
            toutes pars li pules i ala. Li rois Tibaus a l  encontre li ua
            ensamble lui .Xu. rois qu  il ama. Grant fu la noise ou li rois l 
            encontra crient paien et decha et dela   Hé Mahom sire bien
            fist qui t  esuella De Renouart uos uengerés uos ia  Li rois
            Tibaus deuant s  agenoilla il et si home cascun bien l  aoura mout
            rice don cascun li presenta plus de .II. iors li offrande dura. Li
            rois Tibaus Mahomet apela   Hé Mahom sire bien fist qui t 
            esuella Uns Sarrasins por uos se combatra et uns Franchois
            encontre lui uenra et sachiés bien li quels que uentera que li
            siens Diex a honor estera. Faites uertus Mahom Or i parra
            Esuelliés uous Dormi aués piech  a Se uous dormés maluaisement
            ira uos deïtés a tous iors mais faura.  Toute la nuit mout tres
            grant bruit i a. Li quens Guillaume en son tref en entra aprés
            souper Renouart apela et Mairefer les barons qui sont la  
            Baron  dist il  qui me consillera Li quels de uos la batalle
            fera Qui que che soit Ihesus li aidera.  Mairefers l  ot
            durement se hasta deuant Guillaume maintenant s  approcha   Sire
            Guillaume  dist il  entendés cha 
          
            iou sui uos niés uous le saués piech  a ceste bataille s  il uos
            plaist moie estra. Mes hardemens esproués i sera.  Li quens l 
            otroie et mout grant ioie en a par amisté son gant rendu li a et
            Mairefers dusc  au pié li ala li quens Guillaume doucement l  en
            leua. Renouars l  ot forment li anoia a soi meïsme froncist et
            grondilla. Dist Renouars   Or sai iou de piech  a por ma uielleche
            me tenés uous uil ia. Diex quel damage quant mes pris decarra Mais
            par l  apostle c  on a Rome querra se i  encontroie uielleche a nul
            ior ia que il m  asaut et decha et dela iou l  ochiroie merchi n 
            en arai ia Iamais nul iour franc home n  asaura los ne proeche nul
            iour ne li taura  Ot le Guillaume Diex tel ioie en mena 
            Renouart frere c  est auenu piech  a  uielleche est tele nului n 
            espargnera home del monde ia tant bel ne sera.  Dist Renouars  
            Dehait qui l  engendra quant les mellors honors ne portera  Dont
            rient Franc et decha et dela mout demainent grant ioie.  Sire
            Guillaume  dist Renouars li ber  itel bataille doit on forment
            douter.
          
            On ne le doit bailler ne commander fors a tel home que mout est
            preus et ber iou le ferai sel uolés creanter. Mes fiex est ionnes
            nel porroit endurer Laisiés le moi pres sui de l  achieuer que
            soil les autres et faire et afiner.  Mairefers l  ot si se prent a
            irer enuers son pere prist colour a müer   Par Dieu  dist il 
            mout ai oï conter puis que li hom prent son poil a müer ne deuroit
            mais de bataille parler ains se deuroit seoir et reposer les
            iouenes gens lor barnage esprouer et les puceles lor amor demander
            et cheualier ferir et encontrer. Li uiels wadiaus uauroit toudis
            uller.  Renouars l  ot le sens cuide deruer de maltalent cuide
            uif forsener. Coert a son fil qu  il le cuide conbrer prendre as
            ceuels et enuers lui tirer ne mais Guillaume li uait deuant ester
            Gerars et Guis et bien .C. baceler. A paines le detindrent. Che dist
            Guillaume li marcis au uis fier   Renouart sire laisiés le uostre
            irier enuers uo fil laisiés uostre tenchier.  Et Mairefers
            commenche a maruoier
          
            uint a ses homes si commenche a huchier   Or tost Faites ma neif
            aparellier s  irai seruir a roi ou a princhier ueés mon pere a moi
            se uelt irier.  Dient si home   Bien fait a otroier.  Drechent
            lor uolle que il uolrent nagier es nés ont mis et mules et
            destriers. uoit le Guillaume le sens cuide cangier tout maintenant
            a proiet Mairefier   Biax niés  fait il  car laisiés uostre
            irier. Se uostre pere uos a fait corechier bien le deués en
            noncaloir laisier et la bataille uos ferons otroier.  Dist
            Mairefers   Par Dieu ce n  a mestier Ne remanroie por un ual
            plain d  or mier  Ainc Mairefers ne se uolt atargier entre en sa
            neif fait les uoiles drechier isnelement de la terre eslongier.
            uoit le Guillaume si prent a lermoier uers Renouart se prist a
            aidrechier   Dites biax frere  dist li quens Brachefier  en
            lairés uous si aler le guerrier  Dist Renouars   Ne me siet mie
            bien.  A haute uois commencha a huchier   Biax fiex  dist il 
            car retornés arrier Tous uos talens uos uoldrai otroier la
            bataille uos otroi uolentiers.   uoir  dist li enfes  por
            noient en plaidiés iamais de moi ne serés corechiés  Renouars l 
            ot le sens cuide cangier
          
            pitiés en a si s  est agenoilliés.  Biax fiex  dist il  se
            ainsi me laissiés iamais nul ior sachiés ne serai liés ne ia de
            chi ne uoldrai redrechier.  Li enfes l  ot si prist a molïer
            pleure des iels li aigue aual en chiet. Il commanda ses uoiles a
            baissier droit a son pere es le uos repairiés. Estes les uos
            ensamble ramesniés. Lors fu Guillaume li marcis forment liés et
            trestous li barnages.  Peres  dist l  enfes  la bataille ferés
            de moi uos soit li dons acreantés. Cil Damediex qui en crois fu
            penés uous soit el camp aidiere et auoés.  Tibaus d  Arrabe ne s 
            est aseürés dedens son tref a ses homes mandés   Baron  dist
            il  quel conseil me donrés del grant estor que chi est creantés
            Par cui porra estre bien achieués Bien sai de uoir et si est
            uerités que de la ert Renouars regardés.  Dist Aquilans  
            Orendroites l  orrés  mandés Cruant le roi de Balesgués il est si
            fors iamais tel ne uerrés.  Dist Aiaüs   Iou sai mellor asés 
            c  est Boudifers du regne as Amirés. 
          
             Par foi seignor  dist li rois Barnuflés Escarnimant de Biterne
            mandés Cil est si fors iamais plus ne uerrés.   uoir  dist
            Tibaus  iou sai mellor asés En Gadiferne soit Gadifers mandés c 
            est li plus fors qui de mere soit nés. Trestot ichil que uous ichi
            només uers Gadifer ne ualt riens lor bontés. Ie uos commant que
            mout tost soit mandés par un sage mesage.  Tibaus se dreche s 
            apiele un Sarrasin neis fu d  Aiete si ot non Galopin plus tost
            coroit contremont un larrin c  a plaine terre ne ferroit un roncin 
             Tien mon seel atot le parcemin en Gadiferne t  en ua tot le
            chemin. Si me diras Gadifer mon cousin ceste bataille me uiegne
            metre a fin si deffendra Mahom et Apolin uers la loy crestïene. 
            Et dist Tibaus   Amis uous en irés en Gadiferne Gadifer
            trouuerés dites li bien gardés ne li celés tous les couens que
            auons deuisés moi et Guillaume le marcis au cort nés.
          
            Por Mahomet et por ses dignetés car uiegne tost de combatre
            aprestés d  aidier son Dieu ne soit mie oublïés.  Dist li mesages
              Iou li dirai asés.  Li més s  en torne si s  est forment
            hastés pase Biterme et Sutre et Balesgués ains les .uIII. iors
            aconplis et pasés est li mesages en Gadiferne entrés rice est la
            uile de murs et de fosés. Par mi le borc est en la uile entrés et
            uoit ces canges ces deniers moneés ces damoisiaus sor les
            destriers montés et ces puceles as gens cors honorés ces
            esperuiers et ces faucons müés. De tel nobleche ne fu onques chités
            de cel fu puis Renouars coronés. Dusc  al palais n  est li més
            arestés Gadifer trueue par defors as degrés qui se gisoit sous
            .II. arbres ramés. Gregnor mont tint li cuuers desfaés que .IIII.
            buef s  il fussent acorés gros ot le cief com un cauderon lés les
            cheuels noirs contremont chercelés. S  ot bien .III. piés les
            sorchiels mesurés les iels ot rouges ausi com uns malfés grant
            demi pié en la teste enfosés paupieres longhes .IIII. pans mesurés.
            Comme roncis ot les dens coutelés bochus deriere et deuant estoit
            lés lee ot la bouche .II. espans mesurés les iambes lees et
            derriere encoés
          
            ongles agus comme serpens crestés et fu plus noirs c  airement
            destemprés dyable samble d  ynfer soit escelpés nus ne le garde n 
            en soit tous effreés. Li més meïsmes fu si espaontés n  i ualsist
            estre por .M. mars d  or pesés quant Gadifers li est haut escrïés 
             Dites uassal de quel terre estes nés C  alés querant dites et
            dont uenés Estes paiens Sarrasin ou Esclers uous n  estes pas de
            ceste terre nés.  Dist li mesages quant fu raseürés   Cil
            Mahomet qui fait croistre les blés saut Gadifer que tant est
            redoutés de par Tibaut qui mout est ses priués de uo lignage et de
            uo parentés.  Dist Gadifers s  a les sorchieus leués   Amis
            biax frere bien soiés uous troués traiés uous cha iouste moi uos
            seés. Que fait Tibaut que si est mes priués A il ocis Guillaume od
            le cort nés Et Renouars est il a fin alés Se il n  est mors ne
            tondus li pelés dites le moi gardés nel me celés G  irai sor als
            a cest premier estés s  iert a Orenge un grant siege menés. Se
            truis Guillaume le marcis au cort nés ne Renouart qui tant est
            redoutés combatrai iou uers als .II. seul armés Encontre als .II.
            irai en camp malés que iou ai ia mes cors tous aprestés et mes
            machues et coutials afilés et mes picois et mes bastons planés et
            mes fausars trenchans et afilés
          
            mon arbaleste mes quarriaus enpenés et mes dromons est piech  a
            aprestés. Se truis Franchois les glotons deffaés uengiés serra li
            fors rois Desramés li rois Bruians et li rois Amirés et Haucebers
            li gens et li menbrés tous mes lignages et tous mes parentés.  
            uoir  dist li més  plus pres le trouuerés. Guillaumes est en
            Aiete arriués et Renouars li faus li deffaés et Mairefers que il
            a engenrés et si i ont .C. mil homes armés as nueues targes as
            espiels acerés a gonphanons et a elmes gemés et a destriers corans
            et abrieués. L  autr  ier i fu uns cans d  aus deuisés c  uns paiens
            ert et uns Franchois armés li quels que soit recreans et matés s 
            ert li siens Diels abatus et dontés iamais n  estra creüs ne
            aourés. Renouars est par dela esgardés Tibaus uos mande et li rois
            Iosüés Esclaudurbais Aquillans et Barrés toz li barnages qui la
            est asamblés c  a als uenés rices rois coronés et si soiés por
            Mahomet armés. Cil estors est desor uos esgardés Se uous nel
            faites soiés aseürés Mahom uos Diex sera mout aclinés sa loys
            chaüe et sa grans poestés. Ramenbrés uos ientiex rois coronés k 
            il fu por uos el fumier estranglés illuec morut car il fu eniurés.
            Dona nos loy quant fu regenerés
          
            et dist par angle sera li mons salués. Se uous no Dieu a cest besoig
            falés ne deués estre iamais rois couronés ne tenir terre ne autres
            roiautés.  Gadifers l  ot si l  entendi assés de maltalent qu  il
            a et de fiertés � que tous en est de dolor tressüés � encontre terre
            s  est .IIII. fois hurtés brait et reschigne com che fust uns
            malfés. Il crie et brait les eux esbabelés qui plus reluisent que
            uers bois alumés. Dïable samble qar tous est hurepés brait et
            recane com il soit foursenés. Sarrasin uoient que il est aïrés en
            fuies tournent n  en i est uns remés li més meïsmes fu si
            espoentés n  i uausist estre pour mil mars d  or pesés. Et Gadifers
            en est en piés leués Mahomet iure qui fait croistre les blés ne
            finera s  aura Franchois troués a Rainuart et ioins et assamblés.
            Prent ses archiers et ses dars enpenés pis et martiaus et flaiaus
            acouplés .IIII. soumiers en fuissent encombrés de ses cuiries dont
            il estoit armés.
          
            Quant Gadifers se lu si bien hourdés ses Sarrasins a mout haut
            escrïés   Sieués moi tost N  i soiés arestés Grant paour ai ne
            suis aseürés que ne s  en fuie Guillaumes au cort nés et Rainuars
            li faus estrumelés et Mairefers et li autres barnés cha me
            lairont et galies et nés  Dient paien   Sire car arestés et s 
            il uous plaist uo corage atemprés ia s  il uous plaist tout si
            seul n  en irés que n  en soiés escarnis ne gabés. uous estes rois
            ientils et honorés n  i alés mie com uilains esgarés mais
            noblement si com faire deués. De uous amis ensamble o uous menés
            si uoist a uous Regibars et Barés et Formiaus et Formins et Forrés
            et Malfaisans et Malris et Malrés .XX. mil paiens ensamble o uous
            menrés. Si en serés plus cremus et doutés s  aués besoig plus pres
            les trouerés. En un dromont fierement en irés uous anemis fierement
            requerés.  Tant li ont dit et tant li ont moustrés que Gadifer se
            rest adominés ses maltalens li est auques alés. Dist Gadifers  
            Or soiés aprestés Si en irons demain a l  aiornés. 
          
            Paien respondent   Si soit com dit aués.  Dechi a l  ost est
            arrier retornés li messages s  en tourne. Li messagiers a Tiebaut
            s  en reua. Tiebaus le uoit iouste lui l  apela puis li demande se
            Gadifers uenra. Li messagiers trestout li aconta le dyablie qu  il
            fist et demena   Onques nus hom tel fierté ne mena Quant il oï
            que Guillaume fu cha pour un petit que il ne m  afola or sachiés
            bien hastieuement uenra.  Tiebaus l  entent Mahom en aora et
            toute l  ost lors se raseüra. Et Gadifers noient ne s  aresta  .XX.
            mil paiens en son regne manda mout bien armés quant il le commanda.
            En son droimont que il aparilla en celui ior Gadifers i entra.
            Paien li portent les armes que il a en un trauail de fer que li rois
            a. Quant Gadifers en bataille uenra ia autrement en camp n 
            asamblera sa coustume est que ou trauail sera.
          
            Par un fort huis que on i fist piech  a trestous armés en cel
            engiens esta. Sour .IIII. roes icis ensgiens sera par tel engien le
            fist et deuisa a .IIII. cordes li rois le conduira par tout le camp
            quel part que il uaura. Par cel engien maint home uergonda a
            Rainuart si se combatera. De l  esploitier Gadifers se hasta car au
            matin si com l  aube creua desous Aiete li paiens ariua. Grans fu
            la noise qu  au pauillon en ua paiene gent mout se raseüra tout li
            riuages et li port formïa tel noise mainent et decha et dela. Li
            rois Tiebaus encontre lui ala et tout li roi chascuns s  agenoilla
            et Gadifers aprés les releua. En mi paiens s  estuet et aresta
            .III. piés fu graindres del plus grant qu  il i a. Dient paien  
            Quel Sarrasin chi a N  iert mie sages qui cestui atendra  A icest
            mot Gadifers s  escrïa   Cha tost mes armes Dehait qui le laira
            ne qui ia plus de combatre atendra ne keure sus a chaus qui sont
            dela  Au tref Guillaume Gadifers courust ia ne mais Tiebaus tant
            li dist et prïa que tant atende que solaus leuera et se lui plaist
            a lui se combatra
          
            mais Gadifers a paines l  otrïa. Icele nuit en cel ost grant ioie a
            Au tref Guillaume la nouele en ala que Gadifer estoit uenus piech 
            a qui la bataille uers Rainuart fera si com est deuisee. Au tref
            Guillaume est la nouele oïe que Gadifers est uenus a nauie a cui on
            a la batalle otroïe. Deuant Guillaume le conta une espie   Sire
            Guillaume frans hom cere hardie en l  ost Tiebaut a anuit grant
            bruïe que uenus est Gadifers d  Orkanie li plus grans Turs que on
            puist trouer mie la soie force n  estra ia esproisie. N  a si grant
            home iusqu  en Esclabonie s  il le feroit dou puig iouste l  oïe ne
            li eüst la cheruele esmiie.  Rainuars l  ot durement se gramie. .
            . . . . . . . . . . . . . A une main le prent a une hie el pré le
            iete plus de lance et demie
          
            pour un petit n  ot le teste froissie.  Culuers lechieres beués
            uostre folie Nen ert pour Dieu le fil sainte Marie ia uos auroie
            cele teste roignie quant d  un glouton faites tele noncie.  
            uoir  dist Guillaume  ore fu che folie Rainuart frere chou
            estoit nostre espie ne deüssiés faire tel uilonie  Dist Rainuars
              Ne m  en souenoit mie. Bien reconnois que iou ai fait folie. 
            Il ceurt a lui et uers lui s  umelie   Amis biaus frere ne uos
            anoit il mie se i  ai uers uous fait outrequiderie. Droit en ferai
            uoiant la baronie mout uolentiers en ferai amendie. Che poise moi
            s  as la quisse brisie pardonés le moi frere.  Dist Rainuars  
            Or n  aiés esmaiance Che poise moi se t  ai route la hance. Mais
            tu faisoies del paien tel uantance qu  il me tourna a mout grant
            auiltance. Or uenés cha si n  aiés mais doutance de Gadifer me
            dites une brance quel home il est et de quel contenance.  Dist li
            espie   Mal ait uostre acointance
          
            ne qui iamais aura en uos fïance A pour un poi ne m  as route la
            pance Et nequedent ie preng bien l  amendance. De Gadifer te dirai
            la tendance. Il est plus lons assés que une lance sachiés qu  il
            est de fiere contenance. Or uos dirai un poi de sa samblance la
            teste a grosse comme caudiere grande s  a les bras gros ne samble
            pas d  enfance si a piés tors et iambe de serpante. Tant par est
            fors et de si grant poissance ne prise uous ne autrui une lance se
            Diex nel fait dure iert la deseurance.  Dist Rainuars   S  il ne
            m  ert en uiltance iamais de lui ne feroies uantance a tous iours
            de ta uie.  Rainuart ot que Gadifers est tés qu  il est si grans
            et si desmesurés et si garnis et si bien acesmés de maltalant li
            est li sans müés. De lui ueïr est forment desirés et de combatre
            forment entalentés. Dist a Guillaume   Biaus sire or entendés 
            mandés Tiebaut que les trieues rendés s  iert la bataille le matin
            en ces prés
          
            s  en ait l  onor cui il est destinés. ués nos uitailles gastees et
            nos blés en autrui terre estes chi ariués entre tel gent dont n 
            estes pas amés. Tiebaus uauroit iou sai bien ses pensés que i
            fussiés .II. ans trestous passé. Le matin soit li estours deuisés de
            par Ihesu qui en crois fu penés.   uoir  dist Guillaume  si
            soit com di aués. Si sera fait comme uous deuisés uostre consaus
            doit bien estre greés. Mais or me dites la uostre uolentés de
            quelles armes uoulés uous estre armés Cil Sarrasin est mout
            desmesurés ainc mais ne fu isi fors hom troués si sui forment de
            uous espoentés.  Dist Rainuars   Biaus sire ne doutés Diex
            Nostre Sires sera nos auoués. Sire Guillaume orendroit bien l 
            orrés  mon rice mast que uous ici ueés porterai iou se uous le me
            loés mais ains sera a .II. corons bendés a boines bendes loiés et
            atraués. Broce de fier par milieu li ferrés et uns aniaus par
            derriere saudés par u mes bras sera mis et boutés qu  il ne me soit
            en l  estour escapés. Uns brans d  acier me sera aprestés si l 
            aurai chaint a mon senestre lés
          
            et .II. haubers ens en mon dos ietés et .II. fors elmes ens en mon
            chief posés. Ch  ierent les armes dont iou serai armés iou n  en
            ruis plus chou estera assés.   uoir  dist Guillaume chou sera
            a uos grés.  En l  ost Tiebaut a son plus maistre trés fu Gadifers
            li rois desmesurés li plus maus hom qui de mere soit nés. Sour
            .IIII. pailes uermaus et coulorés fu Gadifer li rois desmesurés
            entour lui sont et rois et amiré. Tiebaus l  apele com ia oïr porrés
              Gadifer sire  dist il  or m  entendés  queus sont les armes
            dont uous combaterés Rainuars est mout preus et mout osés et de
            bataille apris et doctrinés si uous couuient que uous soiés armés
            contre les cols garnis et conreés.  Dist Gadifers   Et iou en ai
            assés Iou ai espees et fausars acerés et s  ai iusarmes et bons
            dars enpenés et gaurelos et picois acerés mes arbalestre qui bien
            sont atornés s  ai bone espee et machue delés. Si ai les piaus de
            .II. luitons faés qui plus sont dures que aciers destemprés quant
            on fiert sus si bondist com malfés ne dout nule arme enuiron ne en
            lés. Si uois a pié com campions armés il n  a destrier dechi outre
            .III. mers qui me portast qu  il ne fust afolés.
          
            Quant iou sui chi de mes armes toursés tout en seroit uns somiers
            enconbrés. Et quant iou sui si tres bien adoubés adonques m  est
            uns trauaus amenés a bones bendes loiés et trauersés fors est li
            huis qui de fer est bendés tout enuiron est li trauaus hourdés de
            cors agustre est loiés et orlés. Quant on fiert sus de fust et de
            tinels lors fent et froisse si est tout tronchounés. Sour .IIII.
            roes est li trauaus posés tres bien laciés et bien encauestrés. En
            tel maniere est li engiens serrés si tost com i  ai les las uers
            moi tirés plus tost tournie enuiron et en lés que nulle roe de
            moulins atemprés la ne puis estre honis ne adesés. Uns tex
            destriers est au traire acouplés qui de bataille est si bien
            maistrïés Diex ne fist home qui de mere soit nés s  encontre moi
            est en bataille entrés lués que li frains li est del chief ostés
            sus ne li ceure com s  il fust foursenés il en a cent ocis et
            afolés. Iou sui laiens ensi com uous oés si ai mes huis et mes
            trauaus fremés puis ai mes ars et mes dars enpenés si rue et trait
            tout a mes uolentés. Et quant iou uoel s  est mes huis desfremés
          
            cour a celui pourcoi iou sui armés tant m  i combat que ge sui tous
            lassés puis me refier tant que sui reposés. Par tel maniere en ai
            iou mil tüés.  Tiebaus l  entent s  en a un ris ietés   Gadifer
            sire bien faire le poués Par Mahomet sagement combatés par grant
            engien uostre anemi matés et iou sai bien par fine uerités que
            Rainuars est a sa fin alés. Mais tant uous di que uous bien uos
            gardés que li trauaus soit si tres bien hordés que Rainuars quant
            il iert atournés ferra tes cols s  il n  est bien aprestés mout
            sera fors se il n  est descloés. Pour chou le di c  or m  en sui
            pourpensés  l  autr  ier en mer en fui mout esgarés et si dui
            estre et mors et affolés. Rainuars est uns home mal senés quant se
            combat tout samble foursenés ses hardimens li croist et est
            doublés.  Dist Gadifer   Ia mar en douterés Se ne uos est mors
            rendus et matés anchois demain solaus soit esconsés ia en Mahom n 
            aurai mais creantés a nul iour de ma uie. 
          
            Icele nuit le laissierent ester dusqu  al demain que il dut aiorner
            que a Tiebaut uint Guillaumes parler qu  il uont le camp ueïr et
            esgarder ou il porront ferir et assambler. Entre .II. aigues en une
            isle de mer gardes i metent pour cel estour garder  li quens i met
            Bertram et Aÿmer Gautier de Termes et Gerart au uis cler de l 
            autre part i furent .IIII. Escler  c  est Aquilans li neuot
            Codroer Esclaudurbais uns rois d  outre la mer et Sinagons o le
            roi Iosüer. Cil .IIII. i sont pour le camp deuiser  de bones cordes
            lacier et arester ont fait le camp entour auironer que il ne pussent
            trebuchier en la mer. Li rois Tiebaus se prent a retorner uoit
            Gadifer sel prent a apeler   Gentis rois sire il uos conuient
            armer pour nostre Dieu Mahomet garander et pour sa loi ensauchier
            et leuer enuers cel Dieu qui se laissa pener.
          
            Mout nos deuroit anoier et greuer quant si se cuide uers Mahom
            reueler qui el fumier se laissa estrangler. Sour toutes lois si
            doit la nostre aler  Dist Gadifers   Bien l  ai oï conter Et
            iou m  irai a mon tref adouber hui me uerrés fierement demener.  A
            ces paroles se prent a retorner puis fait un paile deuant son tref
            ieter. Illuec se siet si se fait adouber tous ses adous deuant lui
            aporter  cauces de cuir d  un chier quir capoer qui sot en Inde
            manoir et conuerser iceles fait en ses iambes fremer li uif dyable
            fisent le quir taner ou ual d  Abisme ou seulent conuerser fiers ne
            aciers ne le puet entamer. De .II. luitons uait les piaus afubler
            Deus ne fist arme qui les peüst donter. Quant Gadifers ueut courre
            ne aler ausi les fait bondir et resouner dïable samble qui par
            nuit doiue aler qui soit d  enfer issus et escapé. Puis fait son
            saffre en son chief bien fremer qui tant est durs c  on nel puet
            esgruner. Et puis a fait sus un capel fremer qu  il auoit fait de
            bon acier ouurer a .IIII. quirs l  auoit bien fait sauder
          
            c  on ne le puist enpirier ne greuer n  en nul endroit ne sachier ne
            tirer. Lors le couuint fors des mains engluer pour chou le fait
            Gadifers enforrer. Et puis li font s  espee deliurer Marsa li done
            ensi l  oï noumer faire le fist et forgier et ouurer uns rois
            paiens qui Rome dut garder. A .XII. piés l  ot on fait mesurer
            .III. piés fu lés atout le capeler. Quant li solaus luist sour l 
            espee cler plus est uermeille que nus fus alumés Dex ne fist arme
            deuant lui puist durer. Puis fait sa mace deuant lui aporter d  or
            est la teste et li cleu d  argent cler plus estoit grosse que teste
            de sengler ou chief deuant ot fait pendes sauder pour mieus
            perchier et pour miex asener .II. barisiaus de basme d  outremer
            que fees firent et faire et destenprer par tel endroit l  auoient
            fait feer Diex ne fist home Sarrasin ne Escler s  il ert naurés
            dechi au deuïer mais seulement qu  il peüst adeser et de cel bon
            ongement bien lauer nel couuenist mantenant respasser
          
            toute la plaie raloier et sauder. Tel ongement n  i uout mie
            oublier a sa chainture l  a fait pendre et noer. Quant si s  ert
            fés Gadifer atorner Dex ne fist home ne le peüst douter. Puis li
            ont fait son trauail amener toutes ses armes i fait dedens bouter
            et puis a fait son destrier amener qui en bataille sieut la gent
            estrangler. Par deuant lui l  a fait el camp mener la le conuoient
            Sarrasin et Escler. Et dist Tiebaus   Gadifer gentil ber ne uous
            estuet de Rainuart douter et nequedent bien le puis affïer plus
            seit d  estour souffrir et endurer que ne seit faus ne ostoirs de
            uoler.  Dist Gadifers   Bien le serai mener. Iou lairai primes
            Rainuart bien lasser puis istrai fors pour son cors uergonder. 
            Droit au camp uait ne se uaut arester. Sour son trauail li ot on
            fait leuer de Mahomet une ymage d  or cler o Gadifer s  ira
            reconforter. Tantost a fait son trauail arester en mi le camp le
            fait tout droit ester. Dont commencha ses destriers a hauer des
            .IIII. piés forment a regeter son auersaire sot ensi apeler a icele
            ore qu  il sot en camp entrer qui a son maistre dut combatre et
            mesler.
          
            Dex quel destrier Com il fait a douter Rois Gadifers l  ot mout
            bien fait armer de couuerture de fer acouueter c  on ne le pust
            occire n  afoler. Quant Franchois uoient cel estour si mener et le
            paien tel friente demener dist l  un a l  autre  ueés quel
            baceler Queus hom est chou qui pour lui puist durer Que ueut il
            faire nos ueut il encanter uaura il faire son auferrant tumer
            Sainte Marie tant fait a redouter Ha Rainuart nobile bacheler
            or sauons bien ia n  en estuet douter uostre uertus ne porra plus
            durer  Et Rainuars le prent a regarder quant il le uoit si grant
            en mi le pré et sa machue com i a que porter dist as Franchois  
            Or poués regarder d  enfer un uif dïable  Quant Rainuars a ueü
            Gadifer en mi le camp si grant et si plenier � en son trauail atoile
            son destrier quant il le sache si le fait tournoier assés plus
            tost que rue de mosnier � de Dieu de glore se commence a sagnier
            car il quida a celer nel uos quier
          
            que chis engiens le uausist enlacier. Or ot paour Rainuars au uis
            fier et or est il entrés en tel quidier en tel destroit et en tel
            tempestier que tous li sans li prent a fourmoier. A soi meïsme prent
            a contraliier   Ha Rainuart com estes prinsaudier On uous
            soloit amer et tenir chier deuant tous homes leuer et essauchier
            uous ne prisiés tout le mont un denier ceste bataille presistes
            uous l  autr  ier sour uostre fils l  alastes calengier. Teus quide
            tout enprendre et enbrachier qui ne seit mot si se uoit trebucier.
            Itels dyables fait mout a resoignier Que ferai iou Lairai iou cest
            mestier Dirai Guillaume le marcis au uis fier c  un autre face pour
            moi aparillier que n  oseroie uers cestui caploier ne assamblee
            faire ne commenchier Que diront dont cil prodome guerrier qui tant
            me suelent et douter et cremier Quanque i  ai fait ne uauroit un
            denier  Puis dist aprés   Or puis trop delaier. Hé Rainuart
            trop te pués auillier Tu as esté et si fort et si fier et ore ueus
            maluaisté commenchier. Au deerain uous uolés conchiier et uo grant
            pris honir et abaissier quant pour un Turc uos uoi si somillier
          
            et cha arriere et füir et muchier En Alessans el grant estour
            plenier en oceïstes assés plus d  un millier Mais par l  apostre a
            cui on doit proier ne me tenra li paiens pour lanier que ne li uoise
            tout mon droit calengier en l  onor Dieu nostre loi ensauchier.
            Ains que m  en parte li quit si maistroier au departir ne uaudra un
            denier  Lors commencha les eux a roïllier de maltalent commence a
            sourcillier uint a Guillaume si commence a huchier   Sire
            Guillaume trop poués atargier ués la el camp ia uenu l  auresier
            le plus grant home bien le puis afichier que ainc ueïst nus hom
            qui soit soussiel Mais de combatre ai iou grant desirier Mais que
            fait che que il fait caroier Me uaudra il enfermer ne loier Iou me
            uoel bien enuers uous caploier.  Guillaume dist   A celer ne uos
            quier. C  est uns trauals que il a fait forgier dont il uous quide
            donter et castoier.  Dist Rainuars   uaudra il la muchier
            Quidera m  il seruir de tel mestier Sui iou or enfes qui doie
            esbaunoier Mais par l  apostle a cui on doit proier
          
            ou uoelle ou non le couuient essaier issir a moi cha fors en cel
            herbier. Or cha mes armes Trop me puis delaier Et si irai mon
            barnage essaier  Lors i coururent seriant et escuier deuant le
            tref Guillaume Bracefier li estendirent un paile ouré d  or mier.
            Illuec li uont unes cauces cauchier puis uest l  auberc qui fu roi
            Bucefier bone est la maille on nel puet empirier tous ert dorés
            et deuant et derrier n  ert pas pesans ains estoit mout legier.
            Puis lace un helme mirabillous et fier a Montaban l  auoit on fait
            forgier mais Rainuars l  ot ains fait essaier  .III. cos i fist
            traire un arbalestrier cil ne le pot fauser ne enpirier. Chaint une
            espee qui fu roi Morahier  plain pié fu longe d  un autre
            cheualier et s  ot de lé plain pié et un quartier .II. grandes
            toises i ot a enbrachier li bers le chaint a son flanc senestrier.
            Li quens Guillaume li uaut cel ior baillier sa bone espee Ioouse
            qu  il ot chier dont Charlemaine l  auoit fait cheualier mais
            Rainuars le senti trop legier. Puis prist son mast que il conquist
            l  autr  ier che ne uaut il remuer ne cangier
          
            a .II. corons l  ot fait de fer loier et un anel pour son bras ens
            lanchier dont il le puist enuers lui resachier. S  i ot bouté .Xu.
            broces d  achier pour mieux ferir et pour miex caploier.  Rainuart
            frere  dist li quens au uis fier  uestés encore un bon hauberc
            doublier qu  il ne uous puist naurer ne enpirier.  Dist Rainuars 
             Sire plus ne uous quier. Ne me uoel pas issi d  armes cargier
            que iou uoel estre en bataille ligier pour tost guencir contreual le
            grauier. Iou connois bien et sai tel auersier que s  il me puet
            entre ses bras baillier la moie force ne me uaut un denier. Iou le
            uaurai de mout loing essaier et bien ferir et puis retraire arrier
            ia autrement nel porai enpirier. Quidiés uous sire iou uoelle a
            lui luitier Naie uoir sire bien le puis afichier  Puis uait la
            messe escouter au moustier le cruchefis encliner piés baisier
            puis uait au prestre ses peciés anonchier. Dist Rainnars   Ne uos
            sai que plaidier. De ches paiens ai fait maint baaillier et lapidés
            et occis a leuier mien entïent mentir ne uos en quier par moi
            sont mort .XXXIIII. millier. Mais d  un pechié me puis mout esmaier
            dont iou me dout d  auoir grant enconbrier 
          
            cha en arriere quant ere cuisenier et i  atornoie Loëys a mengier
            le plus bel més fis a moi estoier.  Ot le li prestres un poi se
            trait arrier de ioie rist ne s  en pot atargier   Rainuart
            sire  dist il  ne t  esmaier itel pechié puet on bien delaier.
            Rendés uo coupe si pensés d  esploitier en penitance uos uoel ichi
            carchier de Dieu amer et de lui tenir chier et de sa loi tenir et
            ensauchier de cel paien ferir et maistroier.  Dist Rainuars  
            Bien le uoel otroier.  Atant s  en uait si s  en repaire arrier.
            Par mi ces terres traïna son leuier desci au camp ne se uaut
            atargier. Forment l  esgardent cil baron cheualier li quens
            Guillaume li a pris a huchier   ua Rainuart Chis Dex te puisse
            aidier qui s  esconsa en la uirge moillier que il te laist sain et
            sauf repairier  Et Sarrasin prendent a fourmoier dist l  un a l 
            autre   Or laissiés le noisier que ia uerrés un estour mout
            plenier. Es Rainuart par mi le sablounier or esgardés quel cors de
            cheualier Par Mahomet il samble bien legier Bien se deuroit nostre
            Dex anoier quant il nel ueut amer ne tenir chier.   De quoi 
            dist l  autre  uous oi iou chi plaidier
          
            Car hui cest iour le uerrés uergoignier  Et Rainuars ne uaut plus
            atargier tant a alé qu  il troua l  auersier en mi les chans gisant
            desor l  erbier a son trauail atelé son destrier. Et Rainuars le
            prist a araisnier   Dites uassal mout uous uoi cointoier qui
            contre moi ne uous degniés drechier mout a en toi orgilleus
            pautonier Poi me uoulés en uostre cuer proisier. Mout m  esmerueil
            que iou sui tant lanier que ne t  ai ia feru de mon leuier A grant
            merueille m  en puis or merueillier. Di que demandes Sarrasin
            losengier Es tu si faus que tu ueus afichier que tes Dex uaille
            contre Dieu un denier qui se laissa estrangler el fumier S  ieres
            si fols que tu oses noier que Dex n  ait tout en sa main a baillier
            et chiel et terre et mer a iustichier et qu  il est Diex loiaux et
            droiturier qui s  esconsa en la uirge moillier pour nous sauuer et
            fors d  enfer sachier se chou ne fais bien le pués afichier
            anschois que uoies le souleil abaissier en aueras un si mortel
            loier que en ton sanc porras ton cors baigner  Gadifers l  ot le
            sens quide cangier
          
            de maltalent commence a roïllier comme dïable l  oïssiés
            grondillier il le regarde et prent a sourcillier. Tant ot le cuer
            mirabilleus et fier tant ne s  oï fierement manechier qu  il se
            degnast pour Rainuart drechier mais itant fist qu  il s  asist sour
            l  erbier iambe sour autre par meruilleus dangier et le regarde
            com le deüst mangier. Aprés parla com orgilleus et fier   Dites
            uassal uenés uous pour plaidier Lechierres glous traïtres
            pautonier quidiés me uous pour si poi esmaier Caitis dolans
            auoutres quisenier faus home uiel et ramone fouier Ie ne te pris
            uaillissant un denier mout m  est petit chiertes de ton dangier
            Tant te tieng iou et caitif et lanier ne daigneroie a toi seul
            caploier tourné m  estroit toudis a reprochier se t  ochioie. Mais
            or te ua noier chaitis truans estrumelés panchier Quides tu ore
            tant me uoelle auillier que de ma main te daignaisse touchier Ia
            pour tel home ne me uoel auillier car mon parage en feroie
            abaissier. Mais pour mon Dieu loer et essauchier se tu uoloies
            combatre a mon destrier ie le t  irai orendroit desloier. Se il te
            uaint et puet a fin sachier que il te puist estrangler et mengier
          
            bien m  i porrai pour itant aquitier.  Rainuars l  ot le sens
            quide cangier quant ce li oï dire. Rois Gadifers fu mout de grant
            aïr ne se degna pour Rainuart guenchir fors seulement que il ala
            seïr uoit Rainuart sel prent a esscharnir   Dites uassal mout
            aués grant aïr et de combatre aués mout grant desir. Iou l  ai
            iuré si nel doi pas desdir que a nul home ne doi en champ uenir se
            mon cheual ne ua anchois ferir. Mais or alés mon cheual esuaïr  se
            tu le pués ne uaintre ne matir adonques primes porras a moi uenir
            uo Dieu uengier et uostre loi garir.  Dist Rainuars   Or le
            laissiés uenir com faitement porra a moi garir. S  a ton cheual ne
            me puis garantir deuant prodom ne me doi mais ueïr  Et Gadifers
            li uait le frain tollir poitral et sele pour le miex obeïr. C  est
            une beste que Dex puist maleïr qui maint franc home a fait en
            champ finir Mabos l  aprist a corre et asallir.
          
            Quant il se uoit dou chief le frain tolir lors sot il bien que chou
            est pour ferir. Qui li ueïst et grater et henir et regiber houer
            et retentir Si se desroie la terre fait fremir Li destriers saut
            qui ne se uaut tenir uers Rainuart courut par tel aïr toute la
            terre fait desous lui fremir si court de grant tempeste. Li
            destriers fu de bataille ensegniés a grant merueille fu orgilleus
            et fiers henist et grate com s  il fust esragiés. Pour chou l 
            amaine ot lui rois Gadifiers que maint en ot estranglé et mengiés.
            uers Rainuart en uient tous eslaissiés geule baee s  a les dens
            rechigniés et Rainuars si fu aparilliés tint son tinés si fu mout
            aïriés. Lors li quida auoir les os froissiés mais le cheual qui
            mout ert esuoisiés et de tel ieu apris et maistriiés guenchist
            arriere et rest auant lanciés Rainuart hape ens el dos par
            derriers. Se li haubers ne fust si fort mailliés tous li eüst les
            costés esrachiés et nequedent il est un poi bleciés
          
            li cuirs fendus s  en est li sans raiés. Et Rainuars a les dens
            rechigniés pour un petit que il n  est esragiés sa coustume ert
            tele quant ert coissiés qu  il deuenoit plus fel et plus iriés che
            samblast bien que il fust maruoiés. Rainuars iure iamais ne sera
            liés tresqu  il sera de la iument uengiés qui mout est deputaire.
            Rainuart uoit le destrier regeter encontre lui et henir et houer
            et d  eure en autre enuers lui regiber. Et Rainuars laissoit son
            mast aler qu  il le quidoit ferir et assener mais ne le pot
            touchier ne adeser mout sauoit bien guencir et trestorner. Lors
            ueïssiés Rainuars aïrer quant il nel puet ferir ne adeser Che que
            il faut le fait a poi deruer  A uis dïables  dist Rainuars li
            ber.  ueut ceste beste hors del sens forsener Cheste iument uaudra
            moi estrangler Se iel pouoie ne tenir ne coubrer iou sai mout bien
            que ne porroit durer.  Adonques risent Sarrasin et Escler et
            Gadifers commencha a crïer 
          
             Dites uassal quidiés uous tout trouer Mout uous uoi ore
            belement demener qu  encontre moi uolïés assanbler et en bataille
            aloier et iouster. Comment quidiés enuers moi garander quant d  un
            cheual ne te pués deliurer uiex es et frailes ne te pués mais
            torner s  as gros le uentre de tes broués humer. Rainuart frere ie
            nel te doi celer quides tu estre a la char escumer a la quisine et
            pourchiaus escumer Ne sauïés iahui a l  asambler que mes cheuaus
            seit belement iouer Car folement t  i uoi or demener iou ne te
            pris le taint de mon souler Mout mains te pris c  orains a l 
            asambler.  Rainuars l  ot le sens quide deruer   Ba  uif diable
              dist Rainuars li ber  ceste iumens puet ele tant durer 
            Rainuars uoit qu  il nel puet enpirer ne dou tinel ferir ne adeser
            iete les poins sour li se lait aler prent le destrier par desour
            le couler si li estraint les eux li fait uouler dedens la goule li
            uait ses poins bouter si li estraint les dens li fait uoler. Une
            des ioes o les dens maisseler
          
            et tout le col li fait si desnoer que dusqu  al pis li fait les ners
            quasser. Hauce le poig sel fiert el capeler en .II. moitiés li
            fait le col seurer. Deuant ses piés le fait ius crauenter Il ot oï
            le paien ranprosner de sa parole laidengier et blasmer ne li uaut
            mais nule trieue doner. Il prent son mast si li ua escrïer ains
            qu  il peüst redrechier ne leuer uait Gadifer tels .IIII. cols
            doner qui li oïst sour chelui marteler � les piaus sont dures dont
            s  ot fait adober � d  une huchie les oïst on soner Onques li Turs
            ne se pot tant pener que sa machue puist a soi sus leuer ne sen
            espee traire. Rainuart fu cel iour mout irascus pour le destrier qui
            sus li fu courus. A si grant haste est au paien uenus qu  il li
            donna tex .IIII. caus ou plus ains que chelui peüst estre meüs. Les
            piaus sont dures dont il estoit uestus contre son cop resoune com
            taburs. Tant li aida Mahom et Belgebus qu  en son trauail est li
            paiens uenus
          
            trait son ueroel si a fremé son huis. Et Rainuars i a trois cols
            ferus ne l  empira uaillissant .II. festus li bers fu las si s 
            est retrais ensus. Et Gadifers a pris .II. dars moulus si li a
            trais meruilleus et agus en son hauberc li a si fort ferus que les
            .II. pans li a ansdeus cousus mors fust li ber s  en char fust
            consieuus. Et Rainuars ra enpoignié son fus si li escrie par mout
            ruistes uertus   Cha istrés fors fel culuers malostrus Ou alés
            uous Si mar estes repus Ne uous garra Mahomés ne Cahus que iou ne
            uous ochie  Dist Rainuars   uassal cha isterés Comment
            dyable serés chi enserrés De mains estours me suis ore mellés et
            conbatus par estraignes regnés ne ui nul home de si grandes postés
            comme tu iés ne si bien acesmés ne qui tant fust de primes
            enbourdés qui pour paour se fust si enfremés.  A ches paroles a
            son mast entesés mout ruistres cols a au trauail donés mais li
            trauals est si auironés de clous de fer treilliés et si orlés
          
            anchois fuissiés demie lieue alés que Rainuars puist rauoir ses
            tinels. Endementiers li traist li desfaés fiert Rainuart de .III.
            dars enpenés. Des .II. failli dou tiers fu adesés que li haubers fu
            rous et despanés et au senestre le naura es costés si que li sans
            li est aual coulés. Dont est forment Rainuars aïrés fiert et
            refiert .II. cols desmesurés que li mas est en .III. lieus
            esquartés. Dont fu forment Rainuars abosmés   Biaux Diex  dist
            il  urais rois de maïstés Chil uis dïables qui laiens est
            entrés iert il laiens si garis et tensés que ia pour moi n  en sera
            remüés Se plus i fier mes mas iert tronchonés et se iel pert
            dont sui mal encantés.  Ou uoit Guillaume si s  est haut escrïés 
             Dites biaus sire quel conseil me donrés Chil uis dyables est
            ichi enserrés ne puis a lui ne ferir ne hurter.   De che uoel iou
            iugement demander se chou est droit on le doit esgarder qu  en tel
            maniere se doie a moi capler. Iou di pour uoir qu  il n  i doit
            demourer.   uoir  dist Guillaume  ie l  irai demander. 
          
            Isnelement a fait Tiebaut mander aueuc lui uienent et si roi et si
            per.  Sire Tiebaut  dist Guillaume li ber  ceste bataille auons
            fait esgarder et iou et uous pour nous .II. acorder. Iou di pour
            uoir et si ferai ester que campions ne doit en serre entrer mais
            a plain camp doit a lui assambler. S  ensi nel faites com il est
            deuisés iou ferai ia toute ma gent armer contre les uostres et
            uenir et aler.  Et dist Tiebaus   Iel ferai fors aler plus n  i
            demorra mie.  Li rois Tiebaus uint a l  estour errant il s  escrïa
            hautement en oiant   Gadifer sire par le uostre commant ia ont
            iugié li haut home en oiant qu  a Rainuart deués issir a camp et
            assambler a lui de maintenant. Franc si uos tienent forment a
            recreant  Quant Gadifers ot c  on le ua blasmant de maltalent a
            pris son hardemant cuers li reuint tout li mua li sanc il prent
            ses armes et son espiel trenchant lors sailli fors par itel
            conuenant. Dïable samble sachiés tout uraiement plus de .C. tours
            uait li Turs tournoiant come mulés et asnes recanant
          
            toute la terre entour lui tournoiant uers Rainuart uint si fort
            acourant. uoit Rainuart si li uait escrïant   Par Dieu culuert
            iou m  aloie faingnant or ne te dout un denier uaillissant toi ne
            ton Dieu que tu uas aorant car ne te puet aidier ne tant ne quant
            ua t  ent arriere orendroit tout errant au tref Guillaume le
            culuert soudoiant si fai armer et Guichart et Bertrant Gautier de
            Termes Gerart le conbatant et .XXXu. de tout les plus ferrant
            combatrai moi uers uous en mi le camp que li uos Diex ne uaut ne
            tant ne quant contre cel Dieu glorïeus et poissant que li porchiel
            alerent estranglant ens el fumier a Baudas la deuant.  Dist
            Rainuars   Taist toi mal soudoiant Trop te uas ore par deuant
            moi proisant Ia se Dieu plaist le Pere raiemant ne m  estordras
            si t  aurai fait dolant.  A ces paroles saut Rainuars auant tel
            cop li doune ens el front par deuant tout le capel li uait
            esquartelant desci au safre ua trestout depechant. Mols fu li
            fautres ne li ualut un gant dusqu  a la coife li ala depechant et
            la cheruele li bouli maintenant. Dist Rainuars   Gadifer or
            auant Tel t  ai douné de cest baston pesant ia ne uerras le soleil
            esconsant   Rainuars fu mout preus et mout sachant
          
            rois Gadifers aloit ia canchelant quant il ouuri son baril a itant
            si en traist fors de son chier ongemant dont iou uous dis en la
            canchon deuant que fees orent ouuré par tel couuant que il n  est
            home qui fust naurés itant mais qu  il eüst l  ame en son cors
            uiuant s  il i pouoit adeser tant ne quant ne fust garis illuec de
            maintenant. Rois Gadifers aloit ia canchelant quant il a pris del
            baril maintenant l  estoupounal en uait li Turs ostant bouta son
            doit s  en a un poi a tant. Toute sa plaie en uait li rois oingant
            retrait la char li cuir li uait sanant n  eüssiés mie alé demi
            arpant quant ne senti de mal ne tant ne quant ains fu si sain com
            uns oisiel uoulant. uoit Rainuart si le ua ramprosnant   Par
            Mahomet lechieres malquerant quanque tu fais ne te uaudra noiant
            que plus sui sains que nus poisson noant. Ne m  estordras si t 
            aurai fait doulant si te rendrai Tiebaut l  Arrabïant.  Rainuars
            l  ot mout s  en uait meruillant s  il ot paour ne l  alés
            demandant Dieu reclaime et saint Piere. Raynuars uoit le paien
            resané deuant l  auoit trestout escheruelé.
          
            Meruilla soi quant le uit resané n  ot tel paour en trestout son
            aé Dieu reclama le roi de maïsté   Glorïeux Diex par la toie
            bonté garis mon cors se il te uient en gré li uif dyable li ont
            tel oint doné tant a en lui uertu et poesté que s  il me tient ia
            m  aura estranglé. Quel uif dyable ont tel home engendré Qui est la
            mere qu  en ses flans l  a porté Comment l  aurai conquis et afiné
             Rainuars l  a durement redouté uers lui receurt si a un saut
            doné au tour franchois le ra si asené que l  un des bras o le branc
            aceré li abati deuant lui ens el pré. Et Gadifers ra son bras
            recoubré quant il l  ot oint gari l  ot et sané n  eüssiés mie
            demie lieue alé que maintenant l  ot gari et sané. Dist Rainuars  
            Or i soient malfé Sainte Marie qui portastes tel né com le Segneur
            qu  est rois de maïsté quel uif dyable li ont cel oint doné Se il
            li dure dont ai ie mal erré  A icest mot a Gadifers ieté il li
            lancha un branc d  achier tempré. L  auberc li a et rompu et fausé
            ens el ueut buc l  a tant forment nauré que plain bachin de sanc en
            a osté. Et Rainuars a de duel chanchelé par un petit a terre n  est
            uersé
          
            mais Diex le tint ou a grant creanté. Li tans fu biaus ausi com en
            esté. Tant en i a de son sanc escoulé que pour un poi que il ne s 
            est pasmé. Quant Sarrasin ont ichou esgardé Mahom en ont gracïé et
            loé illueques l  ont hucié et apelé   Hé Mahom sire moustrés uo
            poesté Ia fustes uous el moustier estranglés ou li pourciel uous
            mangierent le nés mout est grans duels que uous itant dormés c  or
            ne uous menbre del glouton pariurés qui tant paiens a mors et
            estranglés  Et dist li autres   A tort l  aués blasmé Dont ne
            s  est ore nos Dex reuigurés Ne ueés uous Rainuart en cel pré com
            malement Gadifers l  a mené Pour un petit que il ne chiet pasmé. 
            Li quens Guillaume l  esgarda de son tref Dieu reclama si s  est
            mout dementé   Hé Rainuart S  or te pert gentils bers ia a nul
            iour ne t  aurai recouuré Ton uasselage ne la toie bonté n  estra
            iamais a nul iour recouuré  Bertran en pleure et trestout li
            barné tout proient Dieu le roi de maïsté que il le gart dou
            Sarrasin malfé. Et Gadifers l  en a araisoné   Par Dieu
            lechieres or aués trop alé Un poi uous ai sainié et uentousé
          
            trop enpreïstes quar iou uous uoi müé. Tel ongement ai ichi aporté
            s  un seul petit en auoies usé ia uous uerriés gari et respassé. Ne
            le di pas qu  ainc n  en oi uelenté que iou t  en doigne saches de
            uerité Car occhis as mon meilleur parenté  roi Aenront et le roi
            Aouré le roi Margot et le roi Balufré roi Hauchebier le grant
            desmesuré de mon lignage m  as le flour mort ieté. Dusqu  a un poi
            t  aurai si atourné que ne uaudras uaillant un oef pelé. Mal sachans
            fus et plains de foleté quant contre moi entras en camp malé et le
            tien Dieu as au mien comparé Sempres uerras queus iert sa poestés
            com il t  aura enuers moi uergondé. Ia ne uerras le soleil esconsé
             Dist Rainuars   Trop as ore parlé de tout en tout m  as tu ore
            fausé. Diex a partout commant et poesté qui bien le sert ia n 
            estra esgaré  A icest mot l  a Rainuars hasté. Amont el dos le ra
            si bien frapé que tout l  eüst conbrisié et froué ne fust li quirs
            qu  il auoit afublé qui tant est durs et rois comme malfé. Grans
            est li cols que fors hom l  ot rüé que Gadifers s  agenoilla el
            pré
          
            qu  a un perron contre terre ens el pré hurta li fus ie uous di par
            uerté que son mast a Rainuars tronchoné. L  une moitié li cheï ens
            el pré l  autre li est dedens son poing remés c  est uns damages
            qui forment l  a greué. Mais or oiés comment il a ouuré  ains que
            li Turs ait son cors releué li a son oint et son baril hapé fuit
            s  en arriere .II. arpens mesuré de son hauberc a le pan sus leué.
            Ou la plaie ert qui forment l  a greué met i dou basme que il ot
            conquesté il fu garis tout a sa uolenté. Mais or oiés comment il a
            ouuré quel hardement Rainuars a pensé  prent le baril en mer l  a
            esfondré Estes le uous maintenant afonssé encor le uoient paien en
            cel regné tout droit en mai que on dist en esté. Rois Gadifers a
            tout chou esgardé n  ot mais tel duel en trestout son aé. Par
            maltalent li a haut escrïé   Culuers lechierres or as tu mal
            erré Pour c  as cel basme en la mer esfondré Tant n  en a il en la
            crestïenté Qui l  eüst d  or .LX. fois pesé ne l  eüst il pas assés
            acaté. Pour coi l  as fait Or ne me soit celé 
          
            Dist Rainuars   Ia orras uerité. Tu auoies en l  oint tel seürté
            or t  ai un poi ton hardement quassé. Et d  autre part me sui
            apourpensé s  eüsse l  oint retenu et gardé sempres deïssent
            Sarrasin et Esclé li oins m  eüst et gari et sané. Moi et toi somes
            mout ricement armé or en ait chil l  onour et le bonté qui tous
            nous a de la prison ieté.  Dist Gadifers   Ia n  ait il poesté.
            Mahons mes Dex ait de moi grant pité que cil me done et le uent et
            l  oré. Qui chou ne croit n  a mie bon pensé autresi muert com un
            asne tüé.  Dist Rainuars   Or i soient malfé Comment aroit cil
            Dex tel poesté Paien l  ont fait de fin or tresieté il ne parole
            ne il n  a mot soné. On le porroit ieter par cel fossé com un uiel
            chien se on l  auoit tüé. Mal dehet ait qui l  a acreanté  Tout
            cest afaire ont paien esgardé dist l  un a l  autre coiement a celé
              Trop a cil glous en lui grant poesté ia Gadifer ne l  aura mais
            maté se Mahomés n  en a primes pité.  Au tref Guillaume Franchois
            sont acliné uoient l  estour qui tant est redouté.  uoir  dist
            Guillaume  bien se sont encontré
          
            bien a l  uns l  autre feru et assené mais Rainuars a assés mieus
            ouuré qui de son oint l  a si bien deshordé. Or en penst Diex li
            rois de maïsté Li uif dyable li ont cel quir doné uoiés com a son
            cors forment hordé a males paines l  aura il destorssé. Or en ait
            Dex par son plaisir pité et sa mere Marie.  Rainuars fu garis et
            respassés s  a les barils en la mer esfondrés de chou fist il que
            fols musars proués. Dist Gadifers   Lechieres desfaés ne te
            garroit tout l  or de .X. chités ne li tiens Diex uaillant .II. aus
            pelés.  A icest mot li culuers desfaés trait Marsabonde de son
            senestre lés pié et demi en fu bien li brans lés et si trenchans
            com rasoirs afilés. Et Rainuars trait son branc acerés qui mout ert
            lons et maistrement temprés d  or fu li poins et mout fu afilés
            meilleur ne uit ne rois ne amirés. Si com li uns uint uers l  autre
            entesés et de ferir garnis et conreés lor brans d  achiers ont
            ensamble hurtés
          
            par tel aïr se sont entrecontrés c  ans .II. lor brans sont en
            tronchons uolés meruillous cols se sont entredounés. Lors s 
            entraherdent é les uous assamblés des poins qu  il ont meruillous
            et quarrés ont si feru sour les elmes iemés que sour les chiés les
            ont tous desbarrés. Tant les ont trais derous et descirés que li
            quartier en gisent par les prés li sans lor saut et par bouce et
            par nés. Dient Franchois  Biaus rois de maïstés de Rainuars
            biaus Sire aiés pités  Et Gadifers s  en est mout aïrés de
            Rainuart qui si se rest ostés par l  un des bras le saisi le
            malfés si le ieta .Xu. piés mesurés desour son dos est Rainuars
            uersés pour un petit qu  il n  est par mi creués illuec se gist
            aussi comme pasmés. uertus i fist li rois de maïstés que li paiens
            fu si fort esbleués que il ne sot quel part il fut alés. uoit le
            Guillaume si fu mout adoulés quant Rainuart uoit en tel lasquetés
            tous li barnages en fu espoentés. Dist l  un a l  autre   Rainuars
            est finés Dex com mar fu Com il auoit bontés  Et Mairefers refu
            mout effraés dist a Guillaume   Or sui maluais proués d  aidier
            mon pere me sui trop arestés uengier le uois que trop sui aïrés 
          
            A icest mot i fust tantost alés maintenant saut com uns hom
            foursenés ne mais Guillaume li a dit   Non ferés que i  en
            seroie a tous iours mais blasmés Ia ne m  estra a nul iour
            reprouués Or en penst Diex li rois de maïstés.  Li enfes l  ot s 
            a .II. souspirs ietés durement pleure que mout fu adolés. A lui
            meïsmes s  est l  enfes dementés   Haï biaus pere com or sui
            aïrés Mar fu uos cors et la uostre bontés uos hardemens qui tant
            estoit osés  Pour un petit que l  enfes n  est pasmés. Oiés uertus
            que Diex i a moustré que Rainuars est en piés releués uergoigne en
            a si est tous tressüés. Il se regarde uoit son mast tronchonés
            mout par en est Rainuars aïrés. Si com Diex uaut li rois de
            maïstés uint uns sains angles sor lui est aualés il li a dit  
            Ne soies esgarés Prent cest perron qui est gros et quarrés et si
            le lieue en tes bras par fiertés par che sera maistroiés et dontés.
             Et Rainuars ne s  est mie arestés court au perron cele part est
            alés tant est pesans tous en fu tressüé. Et cil le prent qui mout
            fu aïrés uers Gadifer en uient tous entesés fiert le paien entre
            l  uel et le nés le saffre brise dont il estoit armés.
          
            le test fausa tous est esquartelés et Gadifers est a terre uersés.
            Rainuars saut si est sour lui montés de son mast trueue un
            tronchon qu  est remés si l  en debat et le front et le nés. uoit
            le Tiebaus s  en est mout aïrés et Sarrasin ont Mahomet coubrés. A
            grans machues a flaiaus a tinels li uont batant les flans et les
            costés   Faites uertus maluais Dex assoté Ne ueés uous uiels
            chaitis rasotés que Gadifers est pour uous enconbrés  Et Rainuars
            s  estut sour le malfés si le debat enuiron et en lés en .XXX.
            lieus li est li tes fausés et la cheruele li est cheüe es prés
            tant l  a feru que tous est estroués. L  ame s  en ua li Turs est
            deuïés un tel brait iete quant il fu afinés iusqu  en la mer en
            est li sons alés l  ame enporta Belgebus et Barrés au feu ardant
            as arbres alumés. De chou fu mout Rainuars esfraés Tiebaus s 
            escrie   Sarrasin que ferés ués Gadifers est mors et afinés or
            tost as armes Mar i aresterés Ira s  ent dont Rainuars li osés
            qui tous nos a honis et uergondés  Dont ueïssiés Turs et paiens
            armés Li quens Guillaume les a bien escoutés as armes court et s 
            est haut escrïés 
          
             Baron  dist il  or tost Si uous hastés que Rainuars n  i
            soit enprisounés  Dont oïssiés cors et grailles sonés et Rainuars
            s  est mout haut escrïés   Fouckes et Guis et Gerars li menbrés
            traiés uous cha franc cheualier menbrés. Si nos tenons encontre
            ches fossés tant que secours nous sera amenés.  Es uous paiens
            uenus et assamblés plus de .XX. mile sour les destriers montés de
            mil parties les i ont escrïés   Par Mahomet lecheour n  en irés
            Hui est li iours uenus et aiornés que uous serés honis et uergondés
             Dont li coururent Sarrasin entesés. Es Mairefer qui estoit mout
            irés d  un mail de fer qui gros ert et quarrés deuant son pere en a
            paiens tüés ront lor les testes et brise les costés si les abat
            com li faus fait les prés. Tout entour lui en a tant d  afrontés
            couuers en est et li cans et li prés. Dont uint Guillaume et
            trestous ses barnés crient   Monioie Baron or i ferés Traïtre
            sont mar les espargnerés.  Primes i fiert Guillaumes au cort nés
            de son espiel en a .II. espeés et a l  espee .XIIII. decolpés. Li
            autre i fierent ne s  i ont deportés.
          
            La ueïssiés Sarrasins crauentés Turs et paiens ochis et decolpés
            del sanc des cors est couuers tos li prés. Tiebaus uoit bien qu  il
            est desbarentés il lor escrie   Franc Sarrasin as nés Garisons
            nous Alons a sauueté Qui plus iert chi faus sera apelés. Mors est
            Mahoms et del tout aueulés il ne uaut mais ne que un chien tüés.
            Qui en lui croit bien est del sens derués  A ces paroles entrent
            paien es nés par mer s  en fuient a uoiles et a trés et Rainuars
            s  est mout haut escrïés   Sire Guillaume or tost aprés alés S 
            en ira dont Tiebaus li deffaés  Et dist Guillaume   Si com uous
            commandés  Plus tost qu  il porent destendirent lor trés et li
            eschiés fu mout tost assamblés et li auoirs qui la fu conquestés.
            L  endemain murent s  ont lor uoiles leués Tiebaut encauchent
            ensi com uous oés. Mais uns orages est en la mer leués qui tant les
            a cele nuit demenés qu  il n  ont ueüs paiens ne auisés. Tant les
            mena cele nuit li orés qu  a l  aiournee quant solaus fu leués sous
            Gadiferne sont Franchois ariués a terre uindrent si tendirent lor
            trés. En Gadiferne ert uns message alés si lor ot dit Gadifers ert
            finés
          
            que Rainuars l  auoit en camp matés. Et la commugne li maire et les
            iurés s  en sont trestout a un conseil alés dient qu  il ueulent
            estre crestïenés et Rainuars sera lor auoués a meilleur home n 
            estroit pas li regnés. La chité rendent issi com uous oés et li
            iurerent homage et fïautés et l  endemain furent crestïenés
            Rainuars fu de fin or couronés. Grans fu la ioie et grans li
            ricetés un mois dura la cours que uous oés et Rainuars ne s  est
            mie oublïés qui uaut del sien il en ot a plentés. La court depart
            é les uous desseurés et Rainuars tint ses grans iretés tant com lui
            plot et il li uint en grés
          
            puis courona Mairefer l  alosés se li laissa toutes ses iretés. A
            s  abeïe est Rainuars ralés car il dist bien et sot par uerités que
            la morra et iert a fin alés et il dist uoir c  est fine uerités
            ne uesqui puis que demi an passés sains fu li cors et en terre
            posés. Dedens Espaigne fu li cors enterrés en une terre che dist l 
            auctorités ou li cors sains est de tel dignités enfers nel quiert
            que lués ne soit sanés. Uns messagiers est de Bride tournés a
            Mairefer s  en est errant alés et se li conte ses pere est deuïés.
            Mairefers l  ot li sans li est müés mout le regrete s  en fu tant
            adoulés qu  en un malage s  est Maillefers ietés ainc puis nen ot
            bon ior ne sanités tant que il fust del siecle deuïés si home l 
            ont a hounor enterré. Uns messagiers l  a a Tiebaut contés que
            Rainuars et ses fiex sont remés   Mort sont andoi sache de
            uerités.  Tiebaus l  entent de ioie s  est leués il s  escrïa en
            haut com uous orrés   Mahomet sire t  en soies aorés Or raurai
            iou Orenge ma chités et Orable iert a ceuaus traïnés  Li rois
            Tiebaus ne s  i est arestés mande ses homes enuiron et en lés tant
            qu  il en ot .C. milliers assamblés.
          
            uers Gadiferne s  est tost aceminés tout le paiis a destruit et
            gastés a Gadiferne a un assaut liurés. Par fine force est en la
            uile entrés les crestïens a trestous decolpés ne mais c  un seul
            qui en est escapés. Tant a alé par uens et par orés que a Orenge est
            un matin entrés troua Guillaume le marcis au cort nés dame
            Guiborc li seoit a son lés. Es le message qu  est en la uile entrés
            il le salue com ia oïr porrés   Cil Damedex qui en crois fu penés
            il saut Guillaume le marcis au cort nés dame Guiborc de cui il est
            amés et le barnage qui chi est assamblés   Dex te saut frere 
            dist li quens alosés  queles noueles nos as tu aportés  Et dist
            li més   Orendroites l  orrés. Hui a un mois que iou me sui tornés
            de Gadiferne gentils quens honorés. Toute est destruite sachiés de
            uerités et Mairefers est mors et deuïés. Gentils cuens sire oiés
            et escoutés  noueles uinrent Mairefer l  alosés que Rainuars estoit
            a fin alés. Tel duel en ot Mairefier li osés que pour un poi que il
            ne fu derués si grant duel ot sachiés de uerités
          
            ne uesci puis que .II. mois che saués en Gadiferne fu li bers
            enterrés. Quant rois Tiebaus en sot les uerités sur Gadiferne en
            uint o ses barnés la terre a arse les crestïens tüés.  Guillaume
            l  ot li sans li est müés dame Guiborc s  est de douleur pasmés
            mout ont grant duel el palais demenés. Li quens Guillaume l  a
            forment regretés   Rainuart sire Diex qu  a grans poestés mete
            uostre ame aueuc les siens priués et le tien fil Mairefer l 
            alosés.  Li quens Guillaume a grant duel demenés ens en Orenge a
            lonc tans conuersés il et Guibors et Guichars li senés et
            Guielins et Gerars li menbrés plus n  en i a de tous son parentés.
            De Rainuart ne uous iert plus contés ne de sen fils Mairefer le
            senés. Damedex ait lor ames.
          
                  