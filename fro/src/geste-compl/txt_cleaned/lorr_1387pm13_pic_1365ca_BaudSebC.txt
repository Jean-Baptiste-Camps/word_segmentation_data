
                  
            Baron or faites pais pour Diu le tout poissant que Ihesu Cris de
            gloire qui dedens Bethleant uolt naistre de la uierge pour nous
            faire garant des anemis d  enfer et de leur liu puant uous uoelle
            tous garder n  i soiés habitant Or entendez histoire et canchon
            souffissant gentement ordenee li uer en sont plaisant ch  est [d 
            ]armes et d  amours et de gent combatant et uenut de la geste au
            boin roy Eurïant. uous aués bien oÿ dire en autre rommant de la
            femme a che roy qui ot en son uiuant .ui. fils et une fille a une
            fois portant dont cascuns apporta le caïnne d  argent dont
            Matabrune fist .i. mesquief si pesant les caines leur osta de quoy
            li .ui. enfant par le uoloir de Diu furent chisne noant. Elÿas en
            remest qui puissedi fist tant que trestoutes les kaynes reuinrent
            puis auant de quoy tout li enfant reprisent leur samblant et furent
            duc et conte roy couronne portant. Or y ot une fille qui le corps
            ot plaisant Rose fu appellee le dame au corps sachant et si fu
            mariee a .i. prinche uaillant c  est Ernous de Biauuais qui a
            prisier fist tant. Freres fu Bauduïn de Biauuais le poissant qui
            ochist le serpent a l  espee trenchant sus le mont de Tigris outre
            le mer bruiant. Chius Ernous prist le dame dont ie uous uoi contant
            qui .ui. frerez auoit qui furent combatant mais il morurent ione
            che trouons [nous] lisant et quant il furent mort Rose dont ie
            uous chant fu dame de Nymaie et couronne portant si en fu Ernous
            roys per escanche uenant. Pour chou sont eüreus a le fois li
            auquant qui ont en leur linaige .i. riche marcheant quant tant ont
            assamblé adés en espargnant il se laissent morir de quoy il sont
            dolant et li auoirs en uient souuant a un mesquant qui le boit et
            alloue et mainne grant bubant. Cheste roÿne Rose dont ie fai mention
            fu dame de Nimaye roy en fist son baron. Ante fu a Ydayn a le clere
            fachon et celle si fu mere Godefroy de Buillon. De ceste Rose issi
            .i. hoirs de grant renon Bauduïns de Sebourc qui cuer ot de lyon.
            Sus cestui Bauduïn ay prise ma chanson et de ses .iii. biaus freres
            uous feray mention. Tout .iiii. furent roy tenant noble roion
            Esmerés li ainsnés tint Nimaye en son non et Glorians tint Chipre en
            se droite perchon Alisandres Escoche chius ot d  onneur foison
            Bauduïns li [m]ainsnez qui cuer ot de baron chius fu roys
            couronnez du temple Salemon et tint toute la terre iusqu  en
            Capharnaon onques mieudrez de lui ne uesti haubregon. Le sanc
            Nostre Signour trouua o le lion qui le garda .uii. ans par delez .i.
            buisson par d  encoste Abilant une cité de non ensi com uous
            orrés en la noble chanson. Or entendez a moy cheualier et baron et
            dames et puchiellez et ione danseillon s  entendez iolis mos mis
            en belle raison courtois et delitablez et de noble fachon car qui
            n  aroit en lui sens ne auision comment on doit amer en le douche
            saison et maintenir d  amour iusqu  en conclusion comment on doit
            amer et requerre le don d  amours par qui amant uiuent en grief
            prison mais qu  il ait cuer d  aprendre ie ne sai si bricon s  il
            prent garde a mes dis et oïr ma chanson iammais ne sera heure n  en
            uaille se mieux non. Mais aucune gent uont a le fois au sermon qu 
            au reuenir n  en sceuent recorder un non et li pluseur s 
            endorment leur main a leur menton. Telz dort tant au monstier sans
            entendre orison qu  au reuenir ne puet dormir en se maison encor
            uault mieux dormir que penser traïson. Signour or entendez pour
            Diu et pour sa crois s  orrés bonne canchon et de biaus mos
            courtois ch  est du ber Bauduïn qui puissedi fu roys de le sainte
            cité que conquist Godefrois. Or uous dirai comment s  entendue est
            ma uois chius Bauduïns regna de Nimaye fu roys. Nouris fu a
            Sebourc le castel maginois dont il en ot le non car certes che fu
            drois. .XXX. bastars i ot uiuans a une fois tout furent cheualier
            et fisent moult d  esplois en terre sarrasine et ou paiis franchois.
            De Bauduïn dirai qui moult fu biaux et drois comment uint a
            Sebourc ou il fu lonc tamps cois. Or commenche matere telle n 
            orrés des mois. Roys Hernous de Biauuais qui tenoit les terrois de
            Nymaie le grand ou moult a haut murois estoit en son palais o lui
            estoit Gaufrois qui sirez fu de Frise mais tant fu maleois
            traïtres renoyez si fausse fu sa fois c  onques puis que Diux
            uint li Peres beneois en le uierge Marie ou habita .ix. mois ne
            nasqui onques leres ne traïtres redois
          
            qui pensast tant de maus ne fesist [de] pus rois comme fist chius
            traïtrez adés haï tous drois. Mais en fin le paia Diux li souuerains
            roys car quiconques fait mal l  escripture des loys nous
            tiesmoigne et approue on le set et c  est drois qu  en ce siecle
            ou en l  autre li en uient grans anois. Et quant .i. mau traïtres a
            en ce mond ses drois s  il le rechoit en gré Diex li est si
            courtois qu  il li alige l  ame au double mille fois. Mais il sont
            bien aucuns plus de .ii. ou de trois qui sceuent miex connoistre
            gros ou florins de pois qu  il ne fachent celli qui souffri les
            destrois pour nous a raquater en l  arbre de le crois. Pequieres
            car t  auisez et ore et autrefois Ia ne seras connus se Dieu ne
            reconnois. Signour ichius Gaufrois qui estoit ducz de Frize
            estoit tant hardis homs et de si haute emprise qu  il n  auoit plus
            crueus de lui iusques en Pise. O le roy se tenoit qui Niemaye ot en
            prise gerre ot en son paiis de gent que moult poi prise adont ne
            s  i tenist pour l  or de uautamise. Des siens estoit haïs. Ne sai
            par quelle guise roys Ernous le retint qui moult ama franquise s 
            en fist son senescal en sa main li a mise toute son herité qu  il
            tint iusqu  en Falise. Mais chius leres Gaufrois de quoy ie uous
            deuise en la roÿne Rose auoit son amour mise pour chou que belle
            estoit et de tres haute emprise car plus belle de lui n  auoit
            iusqu  en Farise. Chius Gaufrois lë ama par male conuoitise mais la
            gente roÿne estoit si bien aprise miex amast c  on l  ardist a
            dolerous iuïse que ia le traïtour amast par nulle guise. La bonne
            preudefemme c  est bien drois c  on le prise et quant autre se
            fait drois est c  on le desprise car moult a li preudoms et
            honneur et franquise quant il a a sa table se preudefemme assize. On
            doit croire se femme puis qu  elle bien se prise car ia ne
            mentiroit de riens qu  elle deuise aussi uous puist aidier en yuer
            uens de bize. Ichius Gaufrois de Frize estoit en amour gaie en
            amours [est] si fort pour Roze de Nymaie dire ne li ozoit pour che
            qu  il le uit uraie enuers le roy Ernoul s  est drois qu  il s  en
            retraihe. Mais amours ne li laist qui les amans assaie riens ne li
            oze dire mais souuent li assaie et de li regarder en disant Que
            feraie Roÿne souffissant n  est drois que uous retraie les griés
            maus que ie sens Morrai [ge] dont ou naie Ensi disoit Gaufrois
            cui amours ensi paie pour la dame royaus pour cui amours l  esmaie.
            Gaufrois fu moult souspris de l  amour la roÿne. La dame ot .iiii.
            fiex de moult tres haute orine car il furent estrait du linage le
            chine. Li ainsnez ot .uii. ans s  ot blanche le poitrine Esmerez
            ot a non boine fu sa couuine. Bauduïns fu mainsnez qui fu d 
            entente fine adont n  ot que .ii. ans uestus fu d  un hermine il
            n  ot si bel enfant ne de telle doctrine dessi iusques en Gresse le
            terre alixandrine. Li peres uoit ses fiex par la sale marbrine
            iouant li .i. a l  autre dont dist uertus diuine enuoie mes
            enfans honneur qui ne decline. Certez il auoit droit quant de
            priier n  en fine en söef norreture ni en douche gesine ne gist
            bonne auenture se Diex ne le destine. Roys Hernous de Biauuais fu
            au disner assis d  encoste la roÿne blanche com flour de lis. Li
            roys uoit par le sale aler ses .iiii. fils Esmerez li ainsnez
            Bauduïns li petis Glorians Alixander qui les corps ont faitis.
            Enfant ce dist li peres ie pri a Ihesu Cris qu  il uous ottroie
            honneur et en fin Paradis. Amen che dist Gaufrois puis getta
            .i. faus ris et a dit coiement Se longement sui uis roys ie t 
            enherberai s  arai tez filz murdris et s  auerai ta femme si serai
            ses maris car ie n  aim mie otant a ueoir Ihesu Cris com ie fai
            uostre corps roÿne de haut pris Sifaitement pensoit li leres
            maleïs. Atant est .i. messaige qui ou palais s  est mis il estoit
            moult forment lassez et mal baillis il uint deuant le roy si s 
            est a genous mis et dist Chiux Diex de glore qui en le crois fu
            mis il uous garite sire et uous et uos amis. Et li roys li
            respont Bien ueigniez uous amis. De quel terre uenez ne de
            confait pays Biau sire ie me sui d  outre mer reuertis. Auoec
            Pieron l  ermite m  estoie en le mer mis si comme pelerins pour
            uengier Ihesu Cris. uo frerez Bauduïns de Biauuais li hardis m 
            auoit fait panetier de moi estoit seruis. Au mont de Kieuetout
            arriua li marchis la arriua li poeples qui creoit par auis ou Pere
            droiturier le Roy de Paradis. La trouuames paiiens [les cuiue]rs
            maleïs Corbarans d  Oliferne .i. Sarrasin maudis assali Cristïens
            au mont dont ie uous dis Ne sai que uous diroie si m  aït sains
            Remis Li poeples cristïens i fu tous desconfis
          
            Bauduïns de Biauuais uo freres i fu pris et Richars de Cammont i
            fu des Turs saisis et dans Harpins de Bourgez qui söef fu norris
            Bauduïns Cauderons et bers Iehans d  Alis et li uesquez du Puy
            qui tant fu agentis. Et Pieres li ermites est de cha rafuïs et ie
            en escapai naurés et mal baillis si uous sui uenus dire com grans
            est li peris de uo frere germain qui tant estoit gentis. Or s  en
            ua outre mer .i. poeples beneïs Godefrois les conduist qu  a
            Bullon fu norris. E roys souuiengne toi de le mort Ihesu Cris de
            Bauduïn ton frere qui est li tiens amis comment il tient prison en
            le terre au Persis par dedens Oliferne le chité de haut pris
            encore est il en uie et pour chou le te dis qu  au besoing uoit li
            homs et en fais et en dis qui l  aimme bonnement car li homs i  en
            sui fis qui n  aide le sien frere qui est en tel point mis .i.
            estrainges se puis se fie est bien quetis. Quant Hernous entendi le
            parler du message ot moult le cuer dolant quant oÿ le dammaige de
            son frere germain puis dist par biau langage Par le foy que ie
            doi tous cheus de mon paraige ammais n  arresterai ne pour fol ne
            pour sage s  arai outre le mer conduit si grant bernage que sus les
            Sarrasins monstrerai tel haussage que mon frere rarai qu  il
            tiennent en seruage. Quant la dame l  entent s  ot le cuer plain
            de rage si dolante ne fu onques en son eage. Elle appella le roy
            qui fu de haut linage Sire dist la roÿne uous pensés grant
            oultrage qui ensement uolés laissier uostre heritage et uos .iiii.
            biaus fiex qui sont en cest manage. Dame ce dist li roys par
            Dieu et par s  ymage g  irai uengier mon frere qui tant a fier
            corage outre mer passerai a calant et a barge. Sire ce dist
            Gaufrois qui ou corps ot le rage g  irai aueuquez uous en che
            pelerinage si menrai de ma gent qu  o moy feront passage et si
            uous aiderai sus celle gent ramage. Puis a dit coiement c  on n 
            oÿ son langage Autrement ne pooie acomplir mon corage. Iammais ne
            reuenrez en cestui heritage car ie uous uenderai a roy ou a aufage
            et puis arai uo femme au droit de mariage. Ensement pensoit chius
            qui au corps ot le rage. Amours li ot son cuer mis en mauuais usage
            c  est folement amet quant on fait son dammage. Li gentis roys
            Hernous ne se uolt deporter qu  il ne mandast sa gent et les fist
            assambler et a fait sen tresor ouurir et desfremer as pourez
            pelerins en a fait presenter fist une croiserie pour Sarrasins
            greuer. Gaufrois ala en Frise ses amis assambler a Nimaye reuint
            pour le roy conforter. Li roys s  esploita tant qu  il fist sa gent
            entrer en barges et calans pour le bescuit porter et pain et char et
            uin pour ses gens söeler. Puis uint a sa moullier le congié
            demander ses .iiii. fiex courut baisier et acoler a [E]smeret l 
            ainsnet uolt li bons roys donner une affike d  or fin et li ala
            poser deuant en le poitrine ou elle doit ester et puis li dist
            Biax fiex or le uoelliés garder tres bien ou non de moy si qu  a
            mon retourner e le puisse sour uous en che point retrouuer et se
            Diex consentoit qu  il me fausist finer tant que l  arez sour uous
            le porrez regarder et priier Ihesu Crist qu  il me uoelle sauuer
            car uous estez ichius que ie puis miex amer. adont encommencha li
            enfes a plourer et li peres aussi em prist a souspirer. Li mere
            pleure aussi et commenche a crier en disant Riches roys comme il
            me doit peser de ce qu  en che uoiage uous uoi ensi aler. Dame
            che dist li roys tout chou laissiés ester car i  ai par maintes
            fois oÿ dire et conter que qui ua outre mer pour Sarrasins greuer
            s  il i ua loyalment .iii. armes puet sauuer g  i uoi pour le
            uostre ame enuers Diu acquiter pour l  ame de mon pere i uoeil
            aussi aler et l  ame de ma mere ches trois uoeil impetrer en
            cest[i] saint uoiage qui tant fait a löer. Et la ame de moy ira par
            confesser la ou Diex le uaura [et] mettre et ordener. Car Escripture
            dist ia l  ai oÿ conter qui prie pour autrui pour lui fait
            labourer. Preudoms fu roys Hernous et de bonne maniere. Douchement
            prist congiet a le roÿne chiere et a ses .iiii. fiex qui sont de
            belle chiere. Roze pleure forment il n  est cuers durs com piere
            s  il ueïst la endroit au partir le maniere qui ne s  amolïast
            tant fust d  entente fiere. La dame mainne doel plus sentoit de
            hasquiere que s  elle ueïst la tous ses amis en biere. Li roys s  en
            departi de uolenté legiere. Gaufrois uint a la dame qui de cuer fu
            entiere douchement li a dit parole losengiere Dame ne uous
            doubtez foy que ie doi saint Piere
          
            mon signour aiderai dessus le gent laniere si ne uous en doubtez en
            nesune maniere e le uous ramenrai sain et sauf sans litiere.
            Gaufrois dist la roÿne Diex [oie] uo proiere. Gaufrois se
            departi de la dame au corps gent. Auoec le roy Ernoul et aueuques sa
            gent se mist en haute mer a l  orage et au uent et la dame remest
            qui le cuer ot dolent. Puis ne demoura gaires mais bien
            prochainement uint par dedens Nimaye la chité qui resplent &
            Wistaces de Boulongne au fier contenement cousins a le roÿne
            germains entierement. Ou palais a Nimaye qui pains estoit d 
            argent entra li quens Wistaces qui tant ot d  ensïent sa cousine
            trouua plourant moult tenrement. Wistaces le salue si a dit
            hautement Roÿne de Nimaye or ne plorés noient pour le roy uo
            signour il oeure sagement qui ua outre le mer sus sarrasine gent
            uengier le digne mort de Dieu omnipotent. Andoi mi frere y sont qui
            sont uostre parent Godefrois Bauduïns que Diex gart de tourment. A
            Niques les laissai qui sus le mer s  estent conquise l  ont par
            forche au Dieu commandement or uont a Anthioche assegier
            uraiement. Mi frere uous salüent de fies plus de chent. A Bouloingne
            m  en uois ma mere m  i attent ou ie recorderai se ie uis
            temprement nouuelez de mes freres qui moult ont hardement puis
            repasserai mer assez hasteement. Et quant la dame l  ot a ses .ii.
            bras le prent douchement l  acola et li dist hautement Cousin
            bien ueigniés uous en chestui cazement regardez uo linage comme il
            croist grandement. Ses .iiii. fiex li monstre ou grans biautez
            resplent. Cousine dist Wistacez ie uous ai en couuent que ces
            .iii. enmenrai sans nul arrestement a Bouloigne ou ma mere
            laissai a coer dolent car uolentiers uerrai les enfans de iouuent.
            Le plus petit arés en uo gouuernement et i  enmenrai les .iii. par
            uostre otriement car d  anter ses amis uault on miex bien souent
            qui eslonge des iex on dist communalment il eslonge du cuer
            antise amour aprent. Cousine dist Wistaces ie uous requier et
            prie que ie puisse mener ma mere uostre amie ches .iii. enfans
            gentis qui sont de sa lignie temprement les rarés ne uous [en]
            dobtez mie. Et la dame respont Et ie les uous otrie. Wistaces
            seiourna illuec une nutie l  endemain s  en parti o sa cheualerie.
            Une litiere fu moult bien apparellie ou li enfant sont mis qui tant
            ont signourie. A Boulongne s  ent uont s  ont la chité laissie ou
            la dame remest dolante et courouchie le petit Bauduïn ot en sa
            compaignie. De la dame lairai iusqu  a une autre fie et du roy uous
            dirai qui s  en ua a nauie parmi le haute mer qui tant est
            resoignie. Des iourneez qu  il font n  est drois que ie uous die.
            Tant uont nagant par mer [icelle baronnie qu  il ont enmi la mer]
            grant nauire coisie ch  estoient Sarrasin cui le corps Diu maudie
            et si les conduissoit li fors roys d  Orcanie et li Rouges Lions fu
            en sa compaignie. Chius uenoit d  Antioche une cité garnie ou il
            auoit eü bataille resforchie et grant destruction de cheux de
            paienie car Brohadas li fiex au soudant de Persie i auoit esté
            mors si com l  istoire crie et li Rouges Lions ot le teste
            trenchie et chius estoit ses fiex qui menoit le nauie. Pour son
            pere ploroit et menoit laide uie Godefrois de Buillon qui tant ot
            signourie l  auoit mort en bataille a l  espee fourbie et
            Brohadas ausi tua par compaignie. Corbarans l  emportoit tous les
            plains de Surie et li iones Lions qui Abilant maistrie en
            reportoit son pere pour cui il brait et crie s  en remenoit sa
            gent matee et desconfie. Mais il ont en la mer ueüt no baronnie
            bien seurent que c  estoit de la gent baptisie car sus les bors des
            neifz ot mainte crois drechie et riches confanons ch  est che qui
            senefie que chil dedens creoient en le uierge Marie. Quant li Rouges
            Lions a ichelle ost coisie Il a dit a sa gent parole bien prisie
            Signour uous qui m  amez auiourd  ui ie uous prie que la mort de
            mon pere soit maintenant uengie car n  est mie boins enfes qui
            mort de pere oublie puis qu  il le puet uengier a l  espee fourbie.
            Dist li Rouges Lions qui fu roys d  Abilant et sirez des desers
            qui i sont si tres grant che sont gent cristïene qui chi uienent
            nagant or soiés auiourd  ui hardi et combatant. Godefrois de
            Buillon a fait mon cuer dolant par deuant Antioche desconfi
            Corbarant et ochist Brohadas et mon pere deuant mais par les
            candelabres qu  a Miekes sont ardant iammais n  arai mon cuer baut
            lïet ne ioiant
          
            s  arai uengiet mon pere que i  en uois remenant. Et chil ont
            respondu uous alés bien parlant. Li ordeneur des os sonnent maint
            olifant buisinez et arainnez bien s  en uont aprestant. et quant
            li Cristïen uirent le conuenant en conroy se sont mis bien se uont
            ordenant. Or dist li roys Hernous Biau signour or auant Cascuns
            se poet sauuer s[ë] il poet maintenant. ueschi gent sarrasine qui
            croient Teruogant. Que feriens nous a Romme nobile combatant quant
            nous auons trouué saint Piere chi deuant Or se poeent sauuer li
            petit et li grant car chil qui chi morront ie uous iur et creant
            les ames en iront ou trosne reluisant la ou il uerra Diu en son
            propre samblant. Il uaut miex a morir en Ihesu Crist uengant que
            uiure faussement en che siecle mescant en Paradis seront porté li
            trespassant. Gaufrois entendi bien le parler souffissant mais pour
            Diu [a] uengier n  entra point el calant. A soy meïsmez dist Tout
            cil sont non sachant qui conuoitent leur mort et uont en riens
            hastant car puis c  uns homs est mors il n  a au sien noiant si
            le boiuent et galent si hoir ou si enfant. Ie tieng a paradis che
            siecle deduisant quant .i. homs i puet faire son bon et son commant
            et auoir belle dame et boire des uins tant c  on se fache seruir en
            gales et en cant. Cil qui ont poureté sont en infer manant car ie
            tieng pour infer le regne d  un mescant. Esi disoit Gaufrois qui a
            nul bien ne bee. Le roy en appella a moult haute alenee Sire ce
            dist Gaufrois or oiés me pensee se croire me uoliés hui en ceste
            iournee ie feroie une cose s  il uous plaist et agree que dedens
            .i. batel iroie faire entree et s  iroie ueoir ceste gent foursenee
            si seroit de par moy toute leur gent esmee. Se rendre se uoloient
            sans cop ferir d  espee et croire Ihesu Crist et le uierge löee
            une moult belle aumoisne i ariens alleuee. Et li roys respondi qui
            a nul mal n  i bee Gaufrois c  est tres bien dit Bonne l  auez
            trouuee. Or i alez briefment sans nulle demouree. En terre
            sarrasine as esté mainte anee si sais bien le raison de la gent
            destriuee. Or i alés bien tost sans faire demouree iusqu  a tant
            que sachiés a quoy chius poeplez bee. Dont s  en parti Gaufrois
            qui ait male iournee En un batel entra sans nulle demouree et s 
            emmena o lui des gens de sa contree cheulz ou plus se fioit par
            bonne amour priuee. En le mer s  esquipa perilleuse et salee. Prist
            .i. rain d  oliuier dont la nés fu paree son caperon baulie s  a
            enseingne monstree qu  il uoelt a eulz parler sans commenchier
            merlee. Quant li Rougez Lions a le cose esgardee il dist a ses
            barons Ceste gent cristiennee uoelent a moy parler or menons
            grant posnee car ia de raenchon n  en auerai denree. Adont uint li
            batiaus qu  en leur ost fist entree. Gaufrois s  est escriés a moult
            haute alenee Ou est uo souuerains franque gent honouree
            Adonques fu menez par le gent deffaee en une riche barge qui bien fu
            garitee .i. castel i auoit et haute tour leuee. La estoient paien
            cascuns le teste armee et li Rouges Lions auoit ou puig l  espee
            n  ot plus bel Sarrasin iusques en Galilee. Et quant Gaufrois le
            uoit si li fist enclinee en lange sarrasine dont sa bouche ert
            letree salüa le paien de haute renommee. Et li Rouges Lions li dist
            a le uolee Par Mahon Cristïens le char as trop ozee qui chi t 
            es embatus Le teste aras coppee en despit Godefroit qui Nike a
            conquestee et le mien pere mort et ocis par espee. Sire che dist
            Gaufrois belle l  auez trouuee uous ne porriés ualoir pour d  or
            une quaree que ie fuisse tuez ni ochis en mellee car ie croi
            Mahommet il a plus d  une annee ne sui pas Cristïens en creanche
            rieulee comment que de baptesme fust me char arouzee ne croi nient
            plus en Dieu qu  en une saus pelee. car ne fu onques eure se m  ame
            soit sauuee que ie ne amasse miex a faire desiunee d  une pieche de
            char fust ou fresque ou salee que moy cuminier d  une oste
            consacree. Sire che dist Gaufrois or me laissiés parler. Le
            mort de uostre pere uous oi chi regreter ne le pöés uengier se ie
            uous uoeil greuer se ie uous uoeil aidier bien uous pöez uanter
            qu  ains si belle uengance n  oï nulz recorder. Quant li Rouges
            Lions le prist a escouter adont courut Gaufroit baisier et acoler.
            Amis ce dist li roys Mahons uous puist sauuer Or uoeil d  ore
            en auant par uo conseil ouurer ne uous ne sarés chose en che monde
            rouuer que tantost ne uous fache baillier et deliurer. Et s  auoec
            moy uolez uenir et demourer
          
            ie uous ferai ma seur a moullier espouser Elÿenor la belle qui
            tant a le uis cler il n  a si biel enfant si lonc c  on puet aler
            et si n  a que .xii. ans mais on ne puet trouuer plus belle de son
            corps en terre ni en mer. Sire ce dist Gaufrois tout chou
            laissiez ester ie ne uoeil uostre seur bien le doi refuser. I 
            aims la plus belle dame qui sur piés puet passer mais ie ne puis
            noient goïr ne possesser car elle a .i. baron qui trop fait a
            doubter que ie uous uaurai uendre sel uolés acater mais c  est li
            plus hardis qui puist de uin gouster amis a Godefroit le hardi
            bacheler. Li enfant de ce prinche que uous uaurai liurer sont cousin
            Godefroit germain au uray conter. Quant uous arés ce prinche si le
            faitez finer et g  irai a Nimaye sa moullier espouser. Et ses
            .iiii. biaux fiex uous ferai presenter qu  en despit Godefroit
            ferez a mort liurer et en .iiii. quartiers despechier et couper
            ensi les porrez faire a Godefroit porter de si belle uenganche n 
            oÿ nuls homs parler que uous arez par moy chou est certain et
            cler. Mais ains que uous puissiez cestui fait terminer me donrés
            tant d  auoir que uaurai demander et uaurai boire a uous enchois
            mon desseurer car a tel marchandise faire et perseuerer affiert
            bien carité et boire boin uin cler. Par Mahon dist li roys
            bien me doit agreer Or alons boire ensamble sans point de l 
            arester car i  ai par pluseurs fois oÿ dire et conter que trop pau
            de marquiez uoit on a bien aler puissedi c  on en fait carité
            respiter. Entre Gaufroit de Frise et le Rouge Lion i ot mainte
            parole dite par traïson. Li Turcz prist par le doit le traïtur
            frison la sus en son castel qui est en son dromon l  emmena
            uistement. La leur aporta on a mengnier et a boire assez et a
            foison. Gaufrois i fist uenir chiaux de sa nourechon dist au Rouge
            Lion ueschi par quel raison ie uoeil aler auant sus ceste opinion
            ie uous deliuerrai roy Ernoul le baron afin que uous metrez a
            execution le poeple cristïen dont il y a foison fors une seule
            nefz ou i  arai mon pingnon qui sera painturez sus le uostre
            blaison ichil seront sauué et aront garison. De tout le remanant ne
            prendrez raenchon s  uns seuls en escapoit ce seroit mesprison.
            Ensi arés le roy s  en prendez uengison par itel couuenent que d 
            or plain .i. dromon arai pour che marquiet faire deliurison. Dist
            li Rouges Lions A uo diuision en couuent le uous ai sus le loy
            de Mahon afin que uous fachiés qu  a prochaine saison me soient chi
            tramis li .iiii. dansellon qui sont cousin germain Godefroit de
            Buillon. Dont li iura Gaufrois qui cuer ot de felon puis dist
            Ie m  en irai a Ernoul le baron se li dirai biau sire se il uous
            uient a bon que renoier uolez Iupin et Baraton et croire Ihesu
            Crist qui souffri passion. Dist li Rouges Lions Par mon dieu
            Apollon uous estez saiges clers bien sauez uo lichon Or fu la
            traïsons ordenee et bastie. Gaufrois s  en departi o cheulz de sa
            lignie et leur a dit Signour par amours ie uous prie soiés liet
            et ioiant et menez chiere lie car se ceste besoingne puet estre
            parfurnie ie uous ai en couuent sus le uierge Marie cascuns de
            uous donrai si haute signourie que li menres de uous ara tant en
            baillie terrez bours et chastiaux et or fin qui rougie que
            Paradis arés en uostre plaine uie. Soions tous traïtours car mes
            corps uous afie que iammais nulz preudoms ne qui en Diu se fie ne se
            porra chauir ni auoir manandie car qui est pourez homs uous uez
            que Diex l  oblie et li mondes en fait aussi se moquerie Et cil
            ont respondut trestout a une fie Gaufrois uous dites uoir par le
            corps saint Elie Or pensés d  essauchier fausetet et enuie car
            uous n  en sarez ia tant penser en uo uie qu  il ne samble a nous
            tous trop poi de la moitie. Or sont li traïtour tout d  un
            aloiement. Gaufrois fist son batel sigler tout droitement dessi
            iusques en l  ost ou li bons roys l  atent. Li calant et les
            bargez dont plus i ot de cent estoient ordenet bien et
            souffisanment pour combatre as payens cui li corpz Diu crauent.
            Quant li roys uit Gaufroit si li dist hautement Gaufrois com
            uous auez demouret longement Ne le puis amender dist Gaufrois
            uraiement. N  ay pas trop demouret ne le plains de noient car i 
            ai bien besoigniet si uous dirai comment ueischi les Sarrasins ou
            i  ai fait parlement il ont .i. gentil roy et de boin esscient il
            est roys d  Abilant qui sus le mer s  estent. A Antioche aloit o
            son efforchement
          
            au boin duc Godefroit a cui Buillons apent pour recheuoir baptesme
            et le saint sacrament il se uoeilt conuertir a no loy proprement.
            Or lui ai fait de uous si boin racontement que uous arez l  onneur
            de son baptizement uous uoeilt obeïr dou tout a uous se rent i 
            en ai pris a eulz et foy et serement. Dist li roys de Nimaye au
            fier contenement Diex me doinst boin le fin i  ai boin
            commenchement. Dont furent li plusour resioÿ durement. L 
            ordenanche ou il furent laissierent uistement e Sarrasin uenoient
            par grant enforchement. Ne se monstroient mie armet communalment
            dessus les haubergons qui reluissent qu  argent auoient les
            mantiaux uestis moult noblement. Quant uint a l  approchir ie uous
            ai en couuent les mantiaus desuestirent si crient hautement
            Trahit estez glouton Mahommet uous crauent Archer arbalestier
            i traient radement. Gaufrois prist les traïtres qui sceuent son
            couuent auoec les Sarrasins se tourna esroment. La commenche
            bataille et orrible content mis furent Cristïen a doel et a
            tourment. N  ierent point ordenet par l  enheudissement de Goufroit
            le felon qui par mal essïent ot uendu son signour et traï
            faussement. Car ensi que Iudas traï Dieu faussement fu li bons roys
            traÿs et uendus pour argent. Helas que traïtour sont et fel et
            pullent et c  on les doit poi plaindre quant on les pent Quant li
            bons rois Ernous perchiut le traïson et qu  il estoit uendus par
            Gaufroi le felon de cuer reclaimme Dieu et son saintisme non.
            Membre lui de sa dame qui Rose auoit a non et de ses .iiii. fiex
            de haute estration qui furent du linage Godefroit de Buillon. E
            Dame dist li bers a quel destruction me char sera liuree par le
            geste Mahon Ahy enfant roial de bonne norrechon tempre perdez uo
            pere et par grant mesprison Lors entoise le brant qui trenche de
            randon .i. Sarrasin feri cousin Rouge Lion la teste li fendi
            dessi iusqu  au menton. Bien s  i prouua li roys onques miex ne uit
            on. Encontre .iiii. leus ualent poi .ii. mouton li roys Ernous fu
            pris ou il uausist ou non et tout si homme mort sans nulle
            raenchon. Car bataille de mer c  est grant confusion quant li
            mesquanche tourne sus aucune parchon il n  en poet escaper
            cheualier ne pieton. A bataille sus terre escaper en uoit on en
            bataille de mer n  i a nulle raison. Mis furent tout a mort pour
            icheste occoison. Li roys Ernous fu pris en grant contrition et
            Gaufrois s  escria Or me donnés men don Dist li Rouges Lions
            N  en aiés soupechon bien uous tenrai couuent foy que ie doi
            Mahon. Adont li fist querquier d  or fin plain .i. dromon. Gaufrois
            se mist a uoie o lui si compaignon et leur a dit Signour or
            soiés tout preudon car uous arés uo part a me grant region a tout
            quanques i  arai auerez uo parchon iammais ne uaurai faire nul
            iour fors traïson. Certez uous dites bien ce dïent li felon
            puis c  on a commenchiet de pis en pis fach  on. Car li homs est
            mesquans si ait m  ame pardon puis qu  il uoelt estre leres qu 
            il n  emble a grant foison car quiconques dessert tres bien le
            caïngnon ne doit plaindre sa mort quant pendre le mainn  on. uont
            s  en li traïtour qui le roy ont uendu. Hé Diex ce dist
            Gaufrois com i  ay d  auoir eü I  en ferai des amis si en seront
            mi dru chil a cui i  en donrai. Adés sont bien uenu chil qui poeent
            donner. Or uenrai a l  argu ou i  ai piecha pensé car i  arai grant
            uertu. Ahi roÿne Roze li plus belle qu  ainc fu i  arai le corps
            de uous bras a bras nu a nu mais que Ihesus me mayne a droit port
            de salu Se mi pequiet sont meur or ai ie tout perdu. Dés or s  en
            ua Gaufrois a cui Diex mal ottroie. Et li Rouges Lions laist le
            bataille coie le roy Ernoul emmayne a cui forment anoie. Tant uont
            li Sarrasin qui demaynent grant ioye qu  il uirent Abilant dont
            li murs reflamboie au port son descendu monter fisent leur proie
            en le cité entrerent parmi le maistre uoye. Elïenor qui bien fu
            uestie de soie le plus belle puchelle qui fust iusques a Troie est
            uenue a son frere comme plaisans et coie trop miex le festïa que
            dire ne saroie. Frere dist la puchelle cui grans biautez
            mastroie or est nos peres mors ie sai piecha le uoie Godefrois
            le tua cui Sarrasins guerroie au lez [de]uiers Surye no linage
            cuiuroie sachiés ce poise mi. uir pendre le uauroie et tous les
            Cristïens moult ioyans en seroie. Ma seur ce dist li roys
            drois est c  on uous en croie. Laissiés uostre plourer car mes
            corpz uous en proie. Iammais doel n  en menrai pour ce ne le
            raroie quant mes peres est mors li escanche en est moie.
          
            Dist li Rougez Lions Ma seur or entendez bien m  a aidiet
            Mahons quant uis sui escapez. D  autre part en le mer ai eut a
            faire assez car i  encontrai ce roy que uous ichi uaez a .xx.
            Cristïens richement adoubez. Chiex roys si m  a estet uendus et
            deliurez par un sien cheualier qui li estoit priuez i  en donnai
            tant d  auoir emplie en fu le nefz. Or li uaurai detraire les flans
            et les costez et mettre a dure fin si comme löerez. Frere dist
            le dansele sauez que uous ferez Boin conseil uous donrai se
            croire me uolez. Puisque chils Cristïens est drois rois couronnez
            uous ferez moult grant sens s  encore le gardez che seroit a le fin
            que se nostre chitez estoit iammais assise des Cristïens doubtez
            se uous eüssent pris ou uous ou uos priuez par che roy cristïen en
            seroit respitez. Ie le garderai bien si uous le me liurez.
            Belle ce dist li roys si sagement parlez qu  ains femme ne
            dist chou tant fust uiex ses aëz Ie le uous doins et baille en
            prison le tenez. Par Mahon dist le belle si com uous
            commandez Dont fu li roys Ernous en sa cambre menez. Et le
            puchelle i uint quant disners fu passez. Moult honnoura le roy et
            li fist d  amistez son estre li requist. Il li en dist assez
            Belle ce dist li roys uoir ie suis mariez. De Nimaye sui roys
            sirez et auöez. Et s  ai .iiii. biaux fiex de ma char engenrez li
            ainsnez a .xii. ans s  a a nom Esmerez certez c  est li plus biaux
            qui de mere soit nez. Pleüst a Ihesu Crist qui en crois fu penez
            que moi et uous fuissiens dedens mes roiautez afin que uostre cuer
            fust a Dieu attournez Esmeret uous donroie mon fil qui est
            ainsnez. Sire dist le puchelle tant prisié le m  auez iammais
            n  arai baron bien croire m  en pöez fors le uostre biau fil se
            uous le me donnez. Belle ce dist li roys trop est iones d 
            assez pour faire le mestier dont grant besoing auez. Sire dist
            le puchelle i  atenderai assez or me donnés uo fil uous serez
            deliurez. Et dist li roys Arnous Si com uous commandez dés ichi
            le uous doins puisque uous le uolez. Et s  il auenoit coze que ie
            fuisse finez ou chemin douche dame par ou uous me menrez et uous
            escapissiez que fust de Diu li grez enseignez uous donrai qu  a
            mon fil uous direz dont uous cognisteroit se par dela alez. A
            toutez ces enseignez quant de lui fui seurez a .ii. bras l 
            acolai dessus Nimaye es prez et li mis une affique d  or fin ia
            n  en doubtez deuant a sa poitrine et li priai assez que l  afique
            gardast tant que fuisse tournez et ralez par dela et se g  iere
            finez au mains l  en souuenroit s  il estoit auisez et prieroit
            pour moi que ie fuisse sauuez. Sire dist la pucelle moult
            sagement parlez et Diex me laist tant uiure ou mez cuerz est uöez
            que ie uoie l  enfant que chi tant me löez et que uous soiés sire
            de chaiens escapez. Elas ce dist Ernous belle car en pensez
            par quoy Gaufrois de Frise li traïtres prouuez puist estre bien
            paiés selonc ses loyautez faussement m  a uendu dont c  est
            gran[de] pitez. Elïenor la belle ou grande est li biautez a pris
            .i. biau forgier qui bien estoit fremez tantost le deffrema elle
            en portoit les clés puis en trait une ymage telle com uous orrez
            elle estoit de fin or ce dist l  auctoritez c  estoit un crucefis
            en une crois entez. Sire dist la pucelle ce crucefis uaez ie
            le aoere et croi iammais en doubterez. Cascune matinee que mes
            corpz est leuez e le baise .iii. foys telle est ma uolentez en l 
            onour dou Signour qui en crois fu clöez et de la mere Diu dont
            Ihesus fu portez et au uespre ensement est de moi aourez. C  est en
            le ramenbranche de Diu qui fu penez a qui ie pri de cuer qu  il
            soit mes auöez et que ia ne consente que mes corpz soit finez tant
            qu  iere baptisie en saint fons consacrez. Pucelle dist li roys
            bonne creance auez. Or sui de cuer ioyans que no loy aourez. Ensi
            fu roys Ernous la endroit enfremez tant qu  il auint adont si uoir
            que Diex fu nez que gerre commencha dedens ces heritez dont li
            Rougez Lions fu lonc tamps enserrez .i. ammiraus l  assist as logez
            et as trez. Mais Ernous de Biauuais s  i fu si bien prouez qu  il
            ochist l  amiraut et fu par lui mattez. Tamps est que ie m  en
            taise si soie retournez a Gaufroi le traïtre dont uous oï aués qu 
            a Nimaye arriua et o lui ses barnez il ont les noires cotez noirs
            mantiaux afublez et menoient grant doel parmi les heritez. A Nimaye
            le grant en est li cris leués et dïent l  un a l  autre Par foy
            uous ne sauez Li roys Ernous est mors et ochis et tuez
          
            Il fu enmi le mer des paiens encontrez de .iiii. calans n  escapa
            c  une nés en cellui est en uie li dux Gaufrois remez. La roÿne le
            sot moult fu ses cuers irez que s  on peüst morir de doel et de
            grieftez la roÿne fust morte et li siens tamps passez. Mais on ne
            poet morir de doel bien le sauez car quant le Mere Dieu uit que
            ses fiex clöez fu en le digne crois d  espines couronnez de la
            lanche ferus et au cuer entamez morte fust tost de doel mais Diex
            li rois löez en ordena adont que doelz seroit passez droit au chief
            de .iii. iours le plus fors trespassez. Pour la Mere Dieu fu chius
            estas ordenez. Quant Roze la roÿne ot la dure nouuelle que ses sires
            fu mors ses grans doels renouelle. Ahi bons roys Ernous ce dist
            Roze la belle i  ai pour uous si grant doel par le uierge
            pucelle qu  a poy que ne m  en lanche au cuer d  une alemele
            Confortee ont la dame mainte noble danselle. Elle prist Bauduïn et
            doucement l  apelle A orfenins dist elle pour toi li cuers m 
            engelle i  ai ton pere perdut dont li cuerz me sautelle Adonques
            le baisa .c. fois en le masselle. Bauduïns n  i aconte ualissant une
            astelle Il n  auoit que .ii. ans si qu  il kuert et sautele. Au
            chief de .iiii. iours Gaufrois par uoie belle entra en le chité
            s  auoit noire gonele. Le monde aueulissoit car point ne se reuele.
            Il ne gettast .i. ris pour tout l  or de Tudele ains cheuauche
            Fauuain assis droit en le sele. Gaufrois entre en Nimaye qui
            cheuauchoit Fauuain. Si homme sont bien digne de tenir par le frain
            car en deüst auoir pendut le plus certain. Li baron de Nimaye
            cheualier chastelain uont encontre Gaufroi qui gettoit maint
            grief plain. La oïssiés plourer maint cheualier hautain la
            pleignoient lor frere ou lor cousin germain et le bon roy Ernoul
            regretoient a plain. La roÿne s  escrie a Goufroit le uillain Sire
            Gaufrois dist elle pour Dieu le souuerain ou est li roys mes
            sirez qui le corpz auoit sain Dame dist li traïtres pour le
            corpz saint Germain priiés pour le bon roy et au soir et au main
            car ie le ui en mer tuer en .i. quoquain. Diex me gari de mort
            quant ie ui le mehain en .i. batel me mis o le fil de m  antain si
            en sui escapez s  ai le corpz sauf et sain. Or ne uous dementez
            foy que doy Mariain car ie uous garderai et m  arés si prochain qu 
            il n  a en tout le mont roy conte chastelain que s  il uous
            mesfaisoit une liure d  estain que tantost ne l  amende s  a moi
            en faitez clain. Sire Diex le uous mire qui fist d  Adam Euain
            Ensi remest li doels dessi iusqu  au demain. Il n  est doelz c  on
            n  oublie a terme bien prochain. Qui est mors il est mors on le
            boute en quauain ne on ne laisse au monde frere fil ne germain
            qui en donnast pour l  ame une pieche de pain se ce ne sont
            preudomme de condition plain. Ne sont pas tout honni li franc ne li
            uillain auarice les fait souuent uiser au fain. Chil qui sont
            pourueüt de rentes et de grain che sont chil qui au mal ont tendue
            le main et che fait conuoitise qui les gete en ort plain. Aprés ce
            que Gaufrois fu retournés arriere et qu  il ot pour le roy fait
            mainte fausse chi[e]re e fist on souuerain pour porter la baniere
            pour conforter le dame s  on li faisoit hasquiere. Puis presenta
            ioiaus aniaus a mainte piere coupes hannas d  argent ou bourse
            ou aumoisniere emplïez de fin or mainte riche aloiere a barons de
            Nimaye et auant et ariere. N  i ot poure escuier s  il li fait
            bonne chiere nel fache cheualier et donne rente chiere pour lui
            bien gouuerner a blet et a gasquiere. .C. mars donna dedens .xu.
            entiere. As cheualiers donnoit castiaux ou tour de piere et tant d 
            or et d  auoir que cascuns fait proiere a Dieu le creatour et au
            baron saint Piere qu  il leur sauue Gaufroi que mis ne soit en
            biere. As ordres mendïans a le gent cordeliere donna tant de
            florins que cil a uoit legiere crioient hautement Hé uierge
            trezoriere car nous sauuez Gaufroi Drois est c  on t  en requiere
            car de ses biens tenons une court si plainiere et buuons tant de
            uins parmi no cherueliere qu  il nous conuient porter dormir a le
            chiuiere. Ensi de toutes pars prioient pour Gaufroy cheualier
            escuier a cui il fist otroy des florins qu  il rechieut de le uente
            dou roy et dïent l  un a l  autre Par le corps saint Eloy
            Gaufrois seroit bien dignez d  auoir et chou et coy. Il ua bien a le
            iouste si fait il au tournoy et si donne dou sien plus larges n 
            est de soy. .C. florins a donnet de boin aloy ou li roys n  eüst
            ia donné un palefroi il resamble Alixandre le large prinche en
            foi Gaufrois est li plus larges sans mener nul desroi c  onques
            Diex estorast puis le seconde loi.
          
            Sifaitement disoient li baron doy et doy. Ensement prise on cheulz
            qui dou leur font otroi qui assez peut donner on l  aime miex c 
            un roi. Sifaitement prisoient Gaufroi le palasin et il donne a
            cascun ou ioiaus ou florin. A le court ne repaire bacheler ne
            mesquin qui ne prise Gaufroi le traïtour mastin et dist li un a l 
            autre Par le corps saint Martin Gaufrois seroit bien dignez d 
            auoir terre et grant fin et d  auoir belle dame au soir et au
            matin. Li noble cheualier qui sont fourré d  ermin li tiennent
            compaignie adés li sont uoisin car li homs qui est riches [et]
            plain de bonne fin il treuue des amis qui se font de son lin et li
            pourez ne treuue ne parent ne cousin. Tant fist et tant donna
            Gaufrois dont ie uous di que tout li plus uaillant estoient si
            ami. Escuier et garchon sont p[ar] lui reuesti iacobin cordelier
            sont par lui raempli tout disoient que mieudre de son corpz ne
            nasqui. Et quant ot encantez les barons d  entour lui une fois les
            manda il sont uenu a lui. Il requist et pria a cheulz dont ie uous
            di c  on li uausist aidier afin qu  eüst pleui la dame de Nimaye.
            Cascuns s  i assenti. .XL. cheualiers corageus et hardis des barons
            de Nimaye tout li plus signouri prierent a leur dame trestout pour
            Dieu merchi qu  elle presist Gaufroi. Elle s  i assenti et par l 
            enort sa gent qui li disent ensi qu  il n  auoit plus uaillant
            dusqu  as pors de Brandi. Enuis s  i acorda la dame dont ie di
            nonpourquant l  espousa s  ot Gaufrois acompli toute sa uolenté
            par l  art de l  Anemi qu  il auoit longement honeré et serui. Ains
            ne serui dëable qui ne se repenti a tout le miex uenir de lui
            seruir ensi s  en uoit on a le fois ou pendu ou bouli qui n  en a
            se deserte cha ius ie uous affi que li deablez emporte sen ame
            aueuques li. Or a Gaufrois de Frise le roÿne espousee O la roÿne
            iut a ioie le uesperee. As cheualiers donna mainte coupe doree
            afiques et aniaus mainte robe fourree. Or ot li faus traïtrez sa
            teste couronnee a une Pentecouste une haute iournee fu couronné
            Gaufrois en le sale pauee. Li prinche dou royalme furent a l 
            assamblee et a le noble feste qui la fu estoree. Gaufrois fu
            couronnez d  une couronne ouuree a pieres precïeuses hautement
            esleuee si tres belle couronne ne fu mas regardee elle ualoit
            moult bien l  auoir d  une contree. Noble court tint Gaufrois et
            moult bien ordenee les hommaigez rechiut car ensi li agree. A .u.
            escuiers donna le iour colee. Terrez et reuenues ne li coustent
            riens nee. Dessus .i. escafaut en le sale pauee seoit li glous
            Gaufrois qui ait mal[e] saudee Et la roÿne fu d  autre part
            couronnee. Gaufrois se regarda parmi le sale lee et uoit Bauduïnet
            fil le dame senee gentement fu uestis d  une robe barree s  auoit
            les cheueus lons et ganne[s] par buee plus reluisans c  ors fins ne
            monnoie doree pendans par les espaulez par oeure compassee s  ot
            .i. capel d  or fin a mainte piere ouuree. Gaufrois s  est escriés
            a moult haute allenee Bailliés moi Bauduïn franque gent honneree
            c  est li plus douche ymaige c  onques fu figuree par lui sera
            encore mainte dame acollee mainte noble puchelle en ert
            despucellee car onques ne nasqui si tres douche portee. Certes ie
            l  aims otant de bonne amour discree que donques sa char fust de
            la moye engenree. Haïr ne le porroit nulle personne nee pour le
            grande biauté que Diex li a donnee. Adont li ont bailliet sus sa
            robe fourree et Gaufrois a .ii. bras li fist fausse acollee .XXX.
            fois le baisa en une randonnee. Or oiés le miracle que Diex a
            demonstree Bauduïnez li enfes qui tant ot renommee drecha ses
            bras amont le couronne a hapee que li leres Gaufrois ot sus son
            chief pozee le couronne Gaufroi a hors du chief leuee et puis l  a
            contre terre tellement ius ruee que la couronne fu en mile liex
            fröee. Et quant Gaufrois le uoit mie ne li agree l  enfant ieta en
            l  aire par telle destinee que petit s  en fali n  ot le gambe
            affolee. L  enfes prist a criier a moult haute alenee uers sa mere
            courut qui en fu esgaree et si se repondi en sa robe erminee bien
            sot qu  il ot maufait mais li coze ert passee. Gaufrois fu si
            dolans qu  il ne scet qu  il puist faire quant se couronne uoit
            ensi gesir en l  aire. Dont dist .i. cheualiers qui cuer ot de put
            aire Hainfrois auoit a non chius ne [se] uolt pas taire ains a
            dit a Gaufroi Foy que doi saint Islaire chius signes chi endroit
            uous doit forment desplaire
          
            Ie uoel que uous fachiez mon corpz a cheuaus traire se chiux enfes
            chi uit s  encor ne uous fait haire. Se croire m  en uoliés uous
            le feriés desfaire et le teste trenchier ou noier sans retraire.
            Quant Roze li oï iugier le debonaire en estant se drecha le dame
            au cler uïaire et dist Fax cheualiers dit m  auez grant
            contraire qui iugiés mon enfant d  auoir si grief solaire car de
            uous poursieuir n  en uoi nul auant traire qui die a mon enfant cose
            qui puist desplaire Du car le pïour roe ot on [bien] souuent
            braire. Roze fu ou palais a cui forment anoie entre ses bras son
            fil ou biauté mouteploie. Gaufrois s  est escriiés Enfes uoir
            ie uauroie que tu fuissez noiiés en le riuiere d  Oie Iammais ne t 
            amerai pour coze que ie uoie ortie qui doit poindre hasteement
            ortoie. Dont dist .i. cheualiers Bien uoel que cascuns m  oie
            Sire Gaufrois dist il sotie te cuiuroie qui pour .i innochent
            es en si maise uoie Innochent dist Gaufrois. S  innocent le
            cuidoie tout chou qu  il m  aroit fait tantost li pardonroie. Et
            dist li cheualiers Bien esprouuer saroie s  il est drois
            innochens car ie le meteroie entre .ii. biax bachins ou assir le
            feroie et en l  un des bachins pumes ie meteroie et l  autre par
            decha de florins combleroie. Entre ces .ii. bachins cel enfant
            pozeroie et s  il aloit as pumes enchois qu  a le monnoie [ie uous
            ai en couuent qu  inocent le tenroie s  il aloit as florins que
            dire n  en saroie] il aroit sens en lui. Ensi par ceste uoie
            porras user de chou se tes consaus l  otroie. Et Gaufrois
            respondi Or tost ie uous em proie esprouués cest enfant enchois
            que ie le noie Ensi fu respitez l  enfes qui Diex doint ioye.
            Pour ce dist .i. prouerbes miex uaut trouuer en uoie un boin
            certain ami que denier en coroie. Signour dist li traïtres qui
            ot a nom Gaufrois faites tost esprouuer cest enfant demanois car
            se les florins prent a le premiere fois enchois qu  il uoit as
            pums il n  est clers ne bourgois qui innocence i tiengne ne des
            ans ne des mois. A l  iniure de chou qu  il a brisiés les plois de
            la couronne d  or dont estoie ore roys iugement en arai des
            cheualiers courtois. Quant le roÿne oÿ le traïtour redois
            doucement prie Dieu qui fu mis en la crois qu  il doinst cuer son
            enfant de pumez prendre enchois qu  il prende les florins que siens
            en soit li drois. Or gart Diex Bauduïn d  encombre celui mois car
            une forte esproue li met on a sen cois che n  est pas droite
            espreuue point ne l  apporte lois. Or ont pris Bauduïn li baron du
            paiis entre .ii. biaus bachins ont l  enfanchon assis. Li .i. de
            ces bachins fu de pumes emplis li autres au droit lez de bons
            florins massis en mi lieu des bachins fu li enfes petis. Il ot
            assez mengniet ne fu mie famis regarde les florins gannes et
            agensis d  autre part uoit les pumez pareez a deuis li enfes ne
            lez prise ualissant un parsis car n  auoit mie fain ne pas n  en
            fu sourpris uers le bachin a l  or a les .iiii. dois mis. Par le
            mien essïent as florins se fuist mis quant Ihesu Cris y a .i. sien
            angele tramis que Diex i enuoia de son saint Paradis pour cel
            enfant sauuer car fait l  a Ihesu Cris pour estre souuerains de
            tous les plus hardis c  onques fuist en ce siecle. De Diu fu
            establis pour maintenir le regne ou il fu surrexis et le sainte
            chité ou Diex fu mors et uis chou est Iherusalem qui tout fu as
            Iuïs dont Bauduïns fu roys en gardant le pourpris le temple
            Salemon et tous les edifis les noblez ca[n]delabrez qu  a Mieques
            sont assis. Tant fu preus et uaillans amoureus et faitis que de
            .xxx. bastars fu a .i. iour seruis dont li menres fu rois en le
            terre a Persis ensi com uous orrés mais c  on oche mes dis. Or
            commenche materre et liurez bien assis prise en uraie cronique
            prouuee par escris uenant de branke en branke par mos biaus et
            polis au Bastart de Buillon en descendant toutdis a Huon Dodequin
            et a andeus ses fils Gerart le Bel Armé et Seghin le gentis au pas
            Salahadin et puis a saint Loÿs. Et puis aprez orrez comment uint
            Chauueignis et de Cassant son fil et du bon roy Polis. Dusqu  au
            grant Philipus en sui ie bien garnis et de le prise d  Acre la
            chité de grant pris uenant iusqu  au biau roy et de ses anemis che
            furent chil de Flandres ou guerroia toutdis. ueschi belle materre
            rimee de biaus dis c  est d  armes et d  amours et de grans
            paletis de prises de citez d  acquerre los et pris. Chi pöent
            nonsachant qui coers ont assouplis aprendre a moy oïr sens
            raison et auis. Mais li homs qui escoute s  il n  entent en uault
            pis certez ch  est chiux qui cache si n  a onques riens pris.
          
            Signour or entendez que Diex uous puist sauuer A l  enfant
            Bauduïn me uaurai retourner qui au bachin a l  or uoloit se main
            porter. E Diex qu  est che d  argent Chius le sot bien nommer
            qui argent l  apella les gens fait embraser .I. dëablez d  enfer
            le fist argent nommer car une grange fist de monnoie pupler et puis
            l  ala tantost a moult de gent conter. Chil alerent tantost le
            grange deffremer s  alerent le monnoie querquier et entasser et li
            deablez ala celle grange allumer i fist le gens dedens ardoir et
            embraser pour chou ot nom argens li noms n  en uoelt müer car il
            art tout le monde si lons qu  on set aler. Il n  est si petit enfes
            c  est legier a prouuer s  on li donne .i. denier qui n  en laist
            le plourer. Ia alast Bauduïns le monnoie haper quant .i. angeles
            uint le manete combrer ens ou bachin as pums li a fait raualer en
            le main l  en mist une lors le laissa aler. Et le franche roÿne
            commencha a crier Ahi leres Gaufrois legier est a prouuer que
            par droite innocence qui ne se poet celer fist mes fiex ta
            couronne en l  aire reuerser On ne doit mie enfans scïence
            demander. Lie fu la roÿne Ihesu Crist en löa. Dïent li cheualier
            qui adont furent la Gaufrois or pardonnez l  enfant [ce] que fait
            a. Se tu mesfais l  enfant le mere te harra. Gaufrois saisist l 
            enfant .xu. fois le baisa par grande fausseté biau samblant li
            monstra mais il iure et affie gaires ne uiuera. Moult est chiux fax
            qui iure chose qu  a passer a car Diex est tous poissans qui tout
            fist et crea. Li mere fu moult lie son enfant acola. Et li cours fu
            pleniere qui .xu. iours dura Gaufrois li dux de Frise as
            cheualiers donna et le uair et le gris dont cascuns le prisa. Adés
            est bien uenus chiux qui donner uaura et qui n  a que donner ia
            amez ne sera mais li hons qui plus donne que de pension n  a on le
            tient a quetif se puis besoing en a. Moult fu noble le court au
            tamps dont ie uous dis Gaufrois par ses haus dons fist adont
            moult d  amis. La cours est departie si uont en leur païs Gaufrois
            est demorez aueuques ses subgis. Et la franche roÿne qui tant ot
            cler le uis disoit Biaus sire Diex urais Roys de Paradis li
            coers me ua disant que Bauduïns mes fis s  auques demeure o moi
            estre porroit honnis. De Gaufroi ie me doubte ne li soit anemis car
            il le het encor coi qu  il fache faux ris. Or me sui auisee
            certes d  un boin auis que ie l  enuoierai ains qu  il passe tier
            dis par dela a Boulongne a ma nieche gentis qui me garde les trois
            or i ert li quars mis. Ichi ne le laroie pour l  or de .c. païs
            Gaufrois ne l  aimme pas li traïtres falis. Et i  ay bien oï dire
            .xiii. ans a acomplis que d  un enfant haï n  a biau ieu ne biau
            ris. La dame de Nimaye qui Roze auoit a non apelle .i. cheualier
            qui fu de sa maison par droit nom de baptesme Gallerans ot a non.
            Gallerans dist la dame oiés m  entention .i. conseil uous
            dirai coiement a laron si uoel que ne le sache personne se uous
            non et que uous ne le dites escuier ne garchon mon conseil ie uous
            di comme en confession. Dame dist Galerans ia n  aie ie pardon
            se ie uous en accuse par nulle entention se ce n  est par destroit
            de mort ou de prison. Dites uostre uoloir. ueschi uo campion car ie
            uous ai serui il a longue saison tresdont que uous presistes roy
            Ernoul a baron. Dites uo uolenté et uo deuision. Sire dist la
            roÿne ië ai un ualeton que Gaufrois n  aimme mie bien saués le
            fachon. Or uous pri et requier pour Dieu et pour son non que
            demain au matin sans per ne compaignon issiés hors de Nimaye a
            forche et a bandon mon fil emporterés sus uo destrir gascon
            droitement a Boulongne le uille de renon. Ydain me salüés a le
            clere fachon et se li dites bien sans faire celison que par mais
            mariaige bien honnie m  a on et c  onques mais roÿne n  ot si
            mauuais baron. Dites li qu  elle garde en foy ma nourechon elle a
            .iii. fiex de moi et le quart li port  on ie ne l  ose laissier
            pour riens en ma maison. Or i alez tous seulz cheuauchiés a
            foison. Et dist li cheualiers A uo deuision le messaige ferai a
            Dieu beneïchon Ne sai que uous fesisse alonguier le canchon l 
            endemain au matin ains que iour ueïst on s  apresta li uassaus qui
            Gallerans ot non car qui uoelt cheminer et aler a foison a l 
            esploit dou matin bien tenir se doit on. Li cheualiers la dame prist
            l  enfant au matin si c  onques ne le dist a frere n  a cousin. De
            Nimaye est issus montez sus le ronchin
          
            si emporte l  enfant acouuert d  un samin. A le uoie se mist tenant
            le chief enclin. Ie ne sai s  il passa sus foelle de gardin ou s  il
            but as hosteus boire ou eüst uenin mais maus li prist au cuer dont
            puis ala a fin. Ou païs de Hainou entra par un mattin a Bauay s 
            ostela chiés .i. oste Gerin. Malades s  em parti si ua uers
            ualentin .i. castel a ueüt lons de lui au chemin ne pot aler auant
            Gallerans au cuer fin car le mort qui n  espargne prestre ni
            augustin archeuesque ne clerc tant sache de latin fist arrester
            le ber par delez .i. sapin bien prés d  une fontaine qui fu sus le
            chemin n  alast .i. piet auant pour l  auoir Constentin. Il se
            fiert et degete moult fait piteuse fin. Moult fu li cheualiers
            malades durement car li mors l  apressoit pour cui angoisse sent.
            L  enfes fu de[lés] lui qui tant ot biau iouuent. Es uous .i.
            cheualiers né d  ichel tenement sires fu de Sebourc .i. riche
            mandement. De cachier repairot s  ot perdue sa gent. Il uint au
            cheualier qui le cuer ot dolent pour le mort qu  il sentoit si
            angoisseuzement. Li sires de Sebourc au fier contenement uint uers
            le cheualier si li dist hautement Sire est che maladie qui ensi
            uous sousprent Oïl dist Galerans ie muir certainement. Liés
            sui quant ie uous uoi deuant mi en present. Or uous pri et requier
            pour Dieu omnipotent que me uoeilliés oïr ains mon definement. ués
            ichi .i. enfant qui est de haute gent fiex le roy de Nimaye qui
            sus le mer s  estent fiex la roÿne Roze qui de biauté resplent. Or
            m  a priiet le mere qui tant a le corps gent qu  a Bouloigne le
            uille soit menez simplement. Remariee s  est a .i. glouton pullent
            qui uendi son signour a le paiienne gent. Paour auoit la dame dont
            ie fai parlement ses maris ne le fache mourdrir pour son argent. A
            Bouloigne l  enuoie la ou sont si parent a le comtesse Ydain l 
            enuoie proprement. Ne l  i porrai mener le mort le me deffent si
            uous prie pour Dieu que m  aiés en couuent que pour moi l  i
            menez car li besoingz m  en prent. Et dist li cheualiers A uo
            commandement. A l  enfant est uenus si le baisa briefment. Tant le
            uit gracïeus et de noble iouuent de grant linaige estrait et uenu
            uassaument qu  il en iura le Pere qui ne faut ne ne ment que ia ne
            le menra hors de son tenement enchois le nourira tant et si
            longement qu  il porra espouser sa fille loyaument une noble
            puchelle et de biau conuenent. Chel enfant gardera par urai
            entendement tant qu  il ara eage et forche poissaument de maintenir
            moullier et terre et cazement. Ensi li cheualiers prist .i.
            auisement dont il ara enchore le cuer tristre et dolent tant garda
            Bauduïn le dansel de iouuent qu  il engroissa sa fille et des
            autres grantment. Li sires de Sebourc prist l  enfant par le main.
            Moult le uit gracïeus et gentil et hautain .iiii. fois le baisa.
            Gallerans fist .i. plain et la endroit morut che sachiés pour
            certain. Li sires de Sebourc qui n  ot pas le cuer uain le fist
            enseuelir a loy de castellain. Bauduïn emmena deseure son poulain. A
            se moullier conta tout le fait premerain cheulz qui sont a l 
            enfant frere et cousin germain puis dist Nourir le uoeil par
            Dieu le souuerain et puis si le donrons no fille Mariain. Ie l 
            otroi dist la dame au coraige mundain. L  enfant fisent nourir et
            de uin et de pain dont puis se repentirent et eurent le cuer uain.
            Ou castel a Sebourc dont li mur sont plenier fu Bauduïns nouris
            au coraige legier bien le faisoit nourir le femme au cheualier. Li
            sires de Sebourc ne fine de priier c  on pense de l  enfant et estet
            et iuier. Noblement le faisoit et uestir et cauchier comme le sien
            enfant deduire et ensingnier et li faisoit aprendre le ieu de l 
            esquiquier des tablez et des dés sauoit bien le mestier li sires
            li aprent de bien poindre .i. coursier. Du bien qu  il fist l 
            enfant qui tant fist a prisier se repenti .c. fois et plus a mon
            cuidier. Ensement Bauduïns fu a Sebourc nouris du sire et de la
            dame honnerez et seruis. Or lairai de l  enfant qui tant fu de haut
            pris de son pere dirai qui moult estoit maris en le cit d 
            Abilant ce nous dist li escris. Du Rouge Lion fu moult amez et
            chieris car Ernous de Biauuais li princes signouris li auoit tant
            aidiet contre ses anemis qu  en .i. camp de bataille les auoit
            desconfis. .uII. ans auoit duret le gerre en son païs tant fu
            Rouges Lions en se cité assis. Ernous l  en deliura au uoloir Ihesu
            Cris car li amiraus fu par lui mors et ocis
          
            dont moult l  ama li roys et en fais et en dis. Mais d  Ernoul de
            Biauuois auoit serement pris que de lui ne seroit a nul iour
            departis dessi qu  a ichelle heure que fais l  en ert otris. Elïenor
            le belle demouroit moult enuis car amours li auoit tant de ses
            biens partis qu  elle amoit Esmeret qui söef fu nouris car Ernous
            de Biauuais li ot piecha promis si desiroit la belle uenir en cest
            païs ou Esmerez estoit li siens loyaus amis. Mais ains qu  elle le
            uoie sera ses cuers maris onques n  aquata tant amour dame gentis
            com fist Elïenor l  amour de che marchis mais cose qui est chiere
            est amee toudis. Tant fu li rois Ernous par dedens Abilant qu  il
            auint a .i. iour d  une feste ioiant que li Rougez Lions deuoit
            .i. treüt grant enuoier par seruaige au riche roi soudant cascun an
            li deuoit par cauage paiant .i. sommier tout querquiet d  or et d 
            argent luisant. Or li auoit mandet .iii. fois par .i. Persant qu 
            il eüst ce tresor. Mestier en auoit grant enuoier le deuoit au fort
            roy Corbarant. Et li Rouges Lions quant il oÿ le mant fist
            querquier le sommier qui ualoit maint besant et puis en appella
            Ernoul le combatant Ernoul che dist li roys entendez mon
            samblant a Sormagane irés ce sommier conduisant car ie me fi en
            uous plus qu  en homme uiuant. Et par le foy que doi Mahon et
            Teruagant si tost que reuenrez par decha repairant ie uous donrai
            congiet tout a uostre commant pour aler a Nimaye ou sont li uostre
            enfant. Et quant Ernous l  entent le cuer ot moult ioiant. A ces
            mos s  em parti o lui .iiii. sergant. Par terre paienie ua Ernous
            cheuauchant mais par desous .i. mont delez .i. desrubant leur
            sali au matin .i. serpent par deuant qui du mont de Tigris ua a ual
            descendant. [A] Ernoul est uenus qu  il a trouué deuant. Quant
            Ernous ui le beste si ua Dieu reclamant il a traite l  espee qui
            auoit bon taillant. Au serpent a geté .i. cop merueille grant sus
            le dos le feri mais ne ualut noiant nient plus comme une englume
            ne ua le cuir passant. Li serpens de sa keue le ua estorïant a
            terre l  abati adont le ua hapant tout ensi c  uns leus ua le
            mouton engoulant s  en ua a tout le roy sus le mont remontant la
            endroit ua le beste le bon roi deuourant et laissa le chief coy
            mengna le remanant. Puis l  i trouua ses freres au hardi couuenant
            Bauduïns de Biauuais que Diex parama tant qui le serpent ochist a
            l  espee transant quant Richars de Cammont ot desconfi le camp
            encontre les .ii. Turs pour l  amour Corbarant ensi qu  aués oï ens
            ou noble rommant. Mais ceste matere est d  autre costé uenant car
            chius qui fist l  istoire Godefroit le uaillant qui prist Iherusalem
            et Acre le poissant oublia ceste branke qui bien ualoit otant.
            Signour or entendez pour Diu le Creatour s  oiés bonne chanson
            ains n  oïstez millour. Ensi morut Ernous a doel et a tristour par
            le felon serpent qui la regna maint iour. Quant li Rougez Lions sot
            du roy le uoirour il en fu moult dolans et plains de grant
            tristour. Mais sa seur en mena et grant doel et grant plour Ahi
            lasse dist elle ueschi grant tenebrour quant li peres est mors
            mon ami par amour qui me deuoit mener ens ou païs d  onnour ou mes
            amis se tient a le fresche coulour li plus biaus de ce monde
            enuiron et entour Lasse onques ne le ui s  en sui en tel ardour
            que morir m  en faura s  en arai du pïour Ahi Esmerez sire de
            grant biauté la flour iammais ne uous uerrai bien croi a nesun
            iour Et se ie uous ueoie par le Dieu que i  aour ne me
            cognisterr[i]és ne sariés le uoirour de chou que ie diroie de uostre
            chier signour qui uo corpz m  a promis en ioie et en baudour Mais
            par celli Signeur que ie croi et aour en le paine morrai sans
            auoir nul retour ou ie uerrai uo corps et uo douche coulour uo
            douche pourtraiture ou ie preng grant sauour Creature ne doit pas
            plaindre se labour pour bien moutepliier et gaingnier en honnour.
            Elïenor le belle fu moult desconfortee. Or oiés dont la belle
            signour s  est auisee .i. paintre demanda qui fu de la contree
            .i. drap d  or li bailla sans nulle demouree. Maistre dist le
            puchelle or oiés me pensee aiés mainte couleur chi endroit
            aprestee dou miex que uous pöez soit cascune ordenee car ie uoeil
            qu  une histoire me soit par uous ouree tele com ie dirai par moi
            ert deuisee. Dame ce dist li paintrez si soit com uous agree.
            Dont a mainte couleur de fin or destrempee d  argent et de uernis
            en i ot mainte ouuree et d  asur et de geulez n  i espargna riens
            nee.
          
            Tant ouura sus le draep et main et uesperee que li histoire i fu
            mise et encorporee telle que uous sera de par moi recordee le
            traïson Gaufroi i fu premiers ouuree tout ensi qu  il uendi par
            male destinee roy Ernoul de Nimaye a le gent deffaee et sus cascun
            fait fu une lettre dictee qui deuisoit comment li coze estoit alee
            et toute le monnoie qui en fu presentee a Gaufroi le felon d  or
            fin une nauee. Et quant li traïsons i fu bien deuisee et cascune
            personne par painture monstree i fist mettre la belle qui es chius
            est sauuee comme elle tint le roy en sa cambre pauee et comment li
            bons roys li ot sa foi iuree qu  Esmeret li donroit dont il fist
            engenree. Toute le couuenenche i fu par mos plantee comment Elïenor
            le rechiut la iournee et comment elle dist qu  elle n  ert mariee a
            nul homme uiuant tant eüst renommee fors au bel Esmeret a cui s 
            estoit uouee. Et quant le couuenenche fu au drap esleuee par ymaigez
            d  or fin et par lettre dictee dont fist paindre le roy de Nimaye
            la lee comment il desconfi l  amiraut en mellee dont au Rouge Lion
            fu sa pas confremee comment il conuoia en estraingne contree le
            treüt au soudaen dont la beste deruee descendi ius du mont et en
            fist sa goulee. Ensi fu ceste ystoire moult gentement ouuree. Et
            quant li drapz fu pains et li oeure ordenee elle en donna le
            maistre c  est ueritez prouuee tant qu  ains puis poureté il n  ot
            en sa duree car qui bon maistre sert il a bonne saudee. La belle
            Elïenor qui tant estoit plaisans ploia moult gentement le drap qui
            fu luisans. .I. renoiés estoit en le court repairans qui auoit esté
            nés au royame des Frans ne s  i ozoit tenir trop i fu mal faisans
            outre mer s  en ala en le terre as Persans et la renoia Dieu dont
            il fu bien mesquans Mainfrois auoit a non li cuiuers soudoians. La
            belle qui estoit durement desirans de uenir a Nimaye qui sus mer
            est seans pour ueoir Esmeret qui estoit ses amans manda le
            renoiet par .i. de ses sergans. Mainfrois i est uenus baus lïés et
            ioians. Quant le belle le uoit lors le fu apellans Mainfroy dont
            estez uous Ne me soiés chelans. Dame ie sui de Franche le païs
            qui est grans. Moult est le miens corpz tristrez courchïez et
            dolans quant ie en sui bannis mais ne serai ioians. Et qu  i aués
            uous fait dist la belle rians. Dame une traïson dont ie sui
            repentans. Traïson dist la dame. Si fustes nonsachans Ne sai
            se plus uous die chou a coi sui pensans on dist que mortiers est
            adés les aux flarans. Mainfroy dist la roÿne puis que pour
            traïson estes bannis de Franche le nobile roion iammais n  i
            ozeriés mettre pié ne talon Dame ce dist Mainfrois se i 
            auoie a fuison et or fin et argent a ma deuision tost raroie ma
            pais pour uoir le uous dison. Argens est conuoittiés en nostre
            region on feroit pour argent rescaper .i. laron et fust dessus l 
            esquille au col .i. caïngnon et en ceste contree n  en prent on
            raënchon. Mainfroy dist la roÿne oiés m  entention mon
            conseil uous dirai c  est en confession se bien le me chelez et
            aidiés au beson a tousiours en sera miex uostre estration. I  aims
            par dela le mer .i. ione danseillon Esmeret de Nimaye fil Ernoul
            le baron que li serpens mengna n  a pas longue saison. S  Ernous
            eüst uescut que Diex fache pardon il m  eüst a Nimaye menee en .i.
            dromon et si m  eüst donnet Esmeret a baron. Or le me prisa tant en
            se regnation que si l  ai enamet en ma condition que ne laroie mie
            pour tout l  or Salemon ne pour toute l  onneur au roy Rouge Lion
            que ne uoise a Nimaye pour ueoir le faichon de mon loial amit car
            ie n  aims se li non ne ia n  arai signour par nesun occoson fors
            le bel Esmeret de mon corpz li fai don. Or uoeil que m  i menez a
            bien courte saison et ie ferai emplir d  auoir .i. plain dromon de
            coi si largement uous donrai uo parchon que bien rarez uo pais au
            royame Charlon s  arez de remanant assez et a foison. Dame ce
            dist Mainfrois ne dites se bien non et ie uous conduirai sans
            nulle traïson. Mainfrois chelez ce fait n  en parlés s  a moi
            non. Nenil ce dist Mainfrois n  e[n] aiés souspechon. Puis a
            dit coiement qu  oïr ne le poet on Ie le uous celerai si ait m 
            ame pardon tout ensi que li prestres uoelt celer son sermon. Oiés
            de la roÿne dont elle s  auisa a .i. franc maronnier la dame s 
            acointa sa nef li fist emplir du grant trezor qu  elle a
          
            a loy de marcheant se uesti et para d  auoir et de riqueches le
            uaissel bien querqua couronnes et capiaus et affiques i a et pieres
            precïeuses et perles qu  elle ama or et argent en plates et son
            drap n  oublia. As estoiles du chiel dedens le nef entra O lui
            estoit Mainfrois qui moult [biel] l  aparla. Li maronnierz s 
            esquipe qui moult tres bien cuida que fust .i. marcheans qui en sa
            nef entra se li a demandet ou arriuer uaurra. Et elle li a dit
            uers Frize au lez dela. Et dist li maronnierz Si soit com uous
            plaira. En mer uont esquipant et li uens les mena tost furent
            eslongiet quant li uens se leua. Mainfrois sist lez la dame qui
            moult le conuoita car c  estoit le plus bele qu  onques nulz
            engenra si dist a soi meïsme s  il poet qu  il auerra l  amour de
            la pucelle qui tant de biauté a. Ensi dist li lechierez qu  onques
            bien ne pensa. Puis c  uns homs est traïtrez iammais bien ne fera
            et si sera chius folz qui puis s  i fïera car c  est .i. rains de
            murdre que ia Diex n  amera et Diex het tous traïtres ia ne les
            sauuera pour l  amour de Iudas qu  en baisant le liura se par
            confession repentanche n  [i] a. Or s  en ua la roÿne parmi le mer a
            nage. Forment ua desirant le terre et le riuaige qu  elle uoie
            Nimaye dont haut sont li muraige. Mais ains qu  elle le uoie ara
            au cuer grant rage car li lerez Mainfrois li cache son dammaige. Au
            maronnier s  en uint qui fu fiex [d  un] aufaige Amis che dist
            Mainfrois or oiés mon langage .i. marcheant cuidiez mener en
            uostre barge mais ce n  est mie .i. homs plains estez de folage
            car ie uous iur sour Dieu qui maint en haut estage qu  en ceste
            nef auons le plus tresdouche ymage qu  on porroit point trouuer
            dessi iusqu  en Cartage che est Elïenor le courtoise et le saige
            soer au Rouge Lion qui tient grant heritage a Nimaye s  en uoelt
            aler sans demourage. Sachiés que la roÿne i cache mariage elle ayme
            .i. damoisiel qui est de haut linage. Mais plus sommes mesquant que
            gent de nul seruage que de li ne prendons tout premiers no pasquage
            il me conuient auoir de li le puchelage. Or me uoelliés aidier de
            coer et de corage et s  auoir puis des pois part arés au potage.
            Quant li maronnierz a tous les mos entendus que c  est Elïenor
            moult fu ses cuers confus si a dit a Mainffroy Moult seroit biaus
            li ius se cascuns pooit estre ses amis et ses drus alez parler a
            li et si n  atargiez plus. Adont est li traïtrez a le belle uenus
            de Dieu et de sa Mere li a fait biaus salus. Mainfrois dist la
            puchelle uous soiés bien uenus. Belle ce dist li lerez mon
            cuer auez repus il est auoec le uostre uraiement embatus. Certez
            se uous uolez ie sui mors et perdus et s  il uous plaist amie ie
            serai secourus. Comment ce dist la belle. Qu  est ce a dire au
            sourplus Belle ce dist Mainfrois a uous me sui rendus et cuer
            et uie et corps et sui tous pourueüs de uo gent corpz seruir qui
            tant est esleüs. Soiés le miene amie et ie serai uo drus si menons
            gaie uie chi ne nous uerra nulz. Mainfrois dist la roÿne
            encor seras pendus Ensi me ueus traïr comme Diex fu uendus Ie me
            fioie en toi mais tu es maus sceürz Adont li maronnierz li dist
            Leuez uous sus I  arai le uostre amour tels est [li] miens
            argus Tout doy l  ont acolet mais elle sali sus et leur dist
            Fel traïtrez car uous traiés en sus Tout .ii. uous ferai pendre
            se uous en parlez plus Elïenor la belle s  escria hautement Fel
            traïtrez dist elle li corpz Dieu uous crauent quant requise m 
            auez si tres uillainement Mainfrois pendus seras ie le t  ai en
            couuent se Diex sauue ma uie tant et si longement que ie uoie
            Esmeret a qui Nimaye apent. Dame che dist Mainfrois laissiés
            ce parlement car par le foy que doi au Pere omnipotent pour uous
            a esprouuer fu cest assaiement et pour uo loyauté sauoir
            parfaitement. Mainfrois dist la roÿne pendus soit qui en ment
            Ensement dist Renars par le mien serement quant il ne pot auoir du
            fruit qu  a l  arbre pent. Pour chou que la roÿne si bien se
            deffendi l  ont laissie chil coie nulz ne li mesoffri. Ensement se
            la dame quant elle a son mari et on le uient requerre dou haut don
            de merchi s  ensi se deffendoit ia n  aroit nul ami car doy font
            plus d  ouuraige c  un [tout] seus a par li. De chou ie me tairai
            n  en afiert plus a mi mais pour le bien a mettre che mot ie uous
            en di. Par mer s  en uont nagant. La dame au corpz ioli prie Dieu
            bien souuent qu  il ait de li merchi et qu  a droit port uiegne au
            païs singnouri ou elle puist ueoir cellui qu  elle ayme si Esmeret
            de Nimaye au corage hardi. Mais en le mer trouuerent droit par .i.
            sammedi
          
            les robeours de mer a chou que dire oï et furent [bien] .xl. armet
            et feruesti. La nef Elïenor briefment ont assali et quant Mainfrois
            uit chou tres bien se deffendi si fist li maronniers mie ne s  i
            faindi. Et quant Elïenor le bataille coisi elle s  agenoulla si
            pria Dieu merchi et dist Dous Ihesu Cris qui pour nous mort
            souffri car ne consentés ia que mes corpz muire chi si soie
            baptisie en .i. fons beneï et ueüt Esmeret le damoisel nouri et
            ieüt une nuit san plus d  encoste li. Ie l  ai bien acaté le
            damoisel genti et si ne l  arai ia dont c  est mesquiés pour mi.
            Mais on acate bien ie l  ai piecha oï tel coze c  on n  a mie
            bien le uoi aueri. Moult fu Elïenor dolante et courechie quant des
            robeours uit assalir sa nauie. A Mainfroy le glouton ont il tollut
            la uie et pris le maronnier s  ont la belle saisie dont dist li
            maronnierz Biau signour ie uous prie gardez que ceste dame ne
            soit point atouquie car comment qu  elle soit sifaitement uestie a
            loy de marcheant ensi appareillie n  a si belle pucelle dessi qu 
            en Picardie soer au Rouge Lion qui tant a signourie. Li maistres
            des larons a le nouuelle oïe a la roÿne uint si l  a tres bien
            uestie a loy de damoiselle. Par le corpz saint Elye n  ot plus
            belle pucelle iusqu  as pors de Surie Lors li dist Damoisielle
            par le corpz saint Elye onques plus douche ymage ie ne ui en ma
            uie pour decheuoir tous cuerz fustez faite et taillie Or uoel que
            uous soiiés et ma femme et m  amie. Sire dist la pucelle par
            foy et ie l  otrie a le fin que ie soie leuee et baptisie. Faitez
            de moi uo gré ne uous escondi mie eüreuze seroie se m  auiés
            noch[oi]ie. Quant li maistres l  entent s  en mainne chiere lie
            douchement l  acola et celle s  umilie car bon fait .i. seul piet
            reculer a le fie pour salir plus auant che n  est mie folie.
            Belle ce dist li maistrez or ne me celez mie ou uoulez
            arriuer ni en quelle partie Quant la dame l  entent .i. poi s 
            est acoisie adonques s  auisa la roÿne iolie d  un tour assez
            subtil dont elle fu moult lie car elle en fera pendre toute la
            compaingnie. Oiés dont la pucelle biau signour s  auisa au
            maistre des larons le danselle pria qu  arriuer uoelle en Frise et
            chius li acorda. Drechïes ont leur uoilez et li uens s  i bouta
            tost furent en le terre puisque li uens i ua. A une uille en Frize
            que Luzarche on clama arriuent li laron car li pors estoit la.
            Tout l  auoir de leur nef illeuc on desquerqua moult fu grans li
            auoirs que li maistres roba. Sire dist le puchelle oiés c  on
            uous dira uendez tout cest auoir et quanques il i a car ia en cest
            païs mes corpz ne demourra trop est .i. ors païs et laide gent i a
            ou royame de Franche aler nous conuenra. Et li maistrez respont que
            son uoloir fera. Ensement qui croit femme decheüs en sera car ia
            nulz homs morteus si ne se gardera qui ne soit decheüs puis que
            femme uaurra. Chius qui se fie en femme de tellez qu  il i a il a
            petit au sien puis que il le crera. Femme scet decheuoir par biaus
            parlerz qu  elle a quant elle a fait de l  homme tout chou qu  elle
            uorra et elle l  a minet si bien que riens n  i a dont li tourne le
            dos a .i. autre s  en ua. Par le conseil la bielle qui clere ot le
            fachon fist li maistres porter dedans une maison tout l  auoir
            desrobet dont il i ot foison coupez hannaz couronnez de fin or
            sans laiton escarbonclez afiques de tres noble faichon et pierez
            precïeusez et maint bon haubregon sus une haute table ont tout mis
            li laron. Oiés de la pucelle qu  Elïenor ot non le drap a
            desploiet s  apella .i. garchon Amis tendez ce drap pour Dieu
            et pour sen non encontre che haut mur si que uir le puist on nous
            en arons .xx. liurez en le nostre parchon. Et chius a respondut A
            uo deuision. Dont fu li drapz tendus. Mais se li mal glotton
            eüssent seu l  istoire ne lire le lichon ne le uendissent mie ens ou
            païs frizon pour tout l  or de ce monde entour ni enuiron mais ne
            sauoient lire le grande traïson de Gaufroi qui uendi au roy Rouge
            Lion roy Ernoul de Nimaye qui tant ot de renon. Pour ce fait moult
            li peres pour le sien enfanchon qui l  aprent a l  escole et en
            fait .i. clerchon car a le fois en ont tres belle pention. [L]i
            maistrez de[s] larons fist uistement criier par Lusarches le uille
            Qui riens uolt aquater si uiengne uistement a [l  ]hostel
            Guillemer tous les plus biaus ioiaus du monde regarder La ueïssiez
            bourgois et cheualiers aler
          
            et damez et puchelez et maint franc bacheler. Meismez li castellains
            ne s  i uolt arrester a l  ostel est uenus dont uous m  öez
            conter O lui .xu. serians qui le uoelent garder. Chius castellains
            ot Frize dou tout a gouuerner de par le duc Gaufroi pooit prendre
            et leuer et pendre les larons les murdreurz esröer toutes les
            reuenuez fait en trezor bouter. Cousinz germains Gaufroi estoit au
            uray conter. Il n  ot si cruel homme si lonc qu  on pot aler Il
            dist a ses sergans uoelliés chi demourer i  irai de ces ioiaus
            maletote rouuer. O lui maine son clerc qui bien sauoit parler
            uenut sont en le cambre ou il faisoit si cler. De l  or et de l 
            argent des perles d  outre mer et de le grant riqueche c  on ne
            poit estimer de coupez de hannas i peüst on trouuer pour seruir
            .xu. roys noblement au disner. Et quant li chastellains les prist a
            remirer si dist Sainte Marie qui tous nous poez sauuer ou prent
            on tant d  auoir qui ne le ua embler Si com li castellainz le
            riqueche esgardoit ses clerz fu d  autre part qui moult estudioit
            au drap qui fu d  or fin car les lettrez lisoit et uit le traïson
            de son signour Gaufroit comment uendi le roy qui ses sires estoit.
            Quant il perchuit l  istoire tous li sans li müoit il uint a son
            signour d  une part le traioit et li a dit Chiers sirez regardez
            chi endroit ceste histoire deuise .i. dolerous esploit pour cheulz
            qui chi l  ont mis contre celle paroit de Gaufroi. uo cousin i est
            en mais endroit car chius draz chi tiesmoingne qu  il uendi par ma
            foit roy Hernoul de Nimaye as Sarrasins tou droit et s  en ot tant
            d  auoir que nulz ne le diroit. Et dist li castellains Or uous
            taisiez tout coit Chius dras est ueritablez car ie fui la endroit
            cil qui l  ont apporté sont miex pris qu  a le roit. Dont huche ses
            sergans et cascuns acouroit dïent Que uolez uous Et il leur
            recordoit de prendre les marchans briefment leur commandoit. Cil
            furent moult ioiant car cascuns desiroit a gaingnier son escaut
            fust de tort ou de droit et encore croi iou qu  aucuns sifais en
            soit. Li sergant sont sali plus tost qu  oisiaus ne uoile les
            larons ont briement menet a la quarole n  i a celi ne uausist qu 
            il fuist a le riole. Li dras fu abatus ploiet l  ont comme .i.
            role ne uoelt li castellainz que nulz i prende mole la en i ot
            plentet qui sauoient d  escole. Quant uirent li laron qu  ensi on
            les descole n  i a celi ne uausist tenir espee au cole pour leurz
            uiez uengier paour ont qu  en caude ole il n  aient les piés cuis
            ou c  on ne les decole. As sergans demanderent Ou menez uous
            Nicole nous et nos compangnons Thumas Gautier et Pole Et cil
            ont respondu Mis serez en gaiole nous uous aprenderons a canter
            sans chistole. Or furent li laron durement esbahi. Li maistres s 
            escria Sire pour Diu merchi car ne faites nul mal ceste pucelle
            chi trouuee fu en mer son corpz auons raui son auoir desrobet
            mais uoir li corpz de li n  i a rechiut nul blasme ni atouchiet a
            li. Espouser le deuoie a che premier mardi. Elle est de paiennie
            fille d  un Arrabi. Baptisier se uenoit en che païs ichi elle croit
            bien en Dieu qui tout a establi. Certez c  est la plus belle qu 
            ains de mere nasqui. Oit le li castellainz forment s  en resioï a
            le puchelle dist N  aiés le cuer marrit car ia n  i arés mal par
            Dieu qui ne menti enchois serez m  amie si m  arez a ami. Li
            castellainz de Frize n  i fist arrestement pendre fist les larons
            et encrüer au uent. Le puchelle emmena lassus ou mandement et si le
            fist seruir bien et souffissanment et le fist baptisier et prendre
            sacrament. Le drap fist il garder bien et soingneusement puis dist
            a le puchelle qui tant ot le corpz gent Pour ce drap pendi ie
            orains tout le couuent se le paintre tenoie qui le fist ensement
            sachiés ie le menroie a cruel iugement. Le puchelle se taist qui
            pensoit autrement. Sire dist la roÿne gardez moi de tourment
            Esmerez [dous] amis com dur departement Com li amour de uous me
            grieue durement Or en ai auiourd  ui fait le departement iammais
            ne uous arai en droit mariement mais enchois m  enfuiera par nuit
            priueement demandant mes aumoesnez el nom du Sapïent que ne uoie
            uo corpz et uostre biau iouuent. Mais i  ai perdut le drap dont me
            ua malement q[ui] aprouuoit mon fait deuant uous uistement. Or me
            puist Diex aidier par son commandement Li castellai[n]s l 
            esgarde se li dist hautement Laissiés noble pucelle le uostre
            pensement car ia ne uous faurai. uo biautez me sousprent si uous
            espouserai uoiant toute ma gent. N  aiés de moi paour car par le
            sairement
          
            iammais n  arai a uous de char habitement se n  est par mariage que
            li prestrez assent. La belle l  en merchie. Es uous en che moment
            .i. gentil cheualier qui au perron descent de Nimaye uenoit qui
            sus le mer s  estent Ou uoit li castellainz se li dist hautement
            Chius nostrez sirez Diex a qui li mons apent il saut le
            castellain qui tant a hardement Sire par moy uous mande Gaufrois
            certainement que tout droit a Nimaye en alez uistement car il y
            doit auoir .i. haut mariement d  Esmeret de Nimaye qui de biauté
            resplent la dame de Pontieu a mariage prent le plus bele duchoise
            qui soit el firmament. Or uous mande Gaufrois que la menez grant
            gent. Bien set que si fillastre si ne l  aime[n]t noient et s  il y
            esmouuoit aucun tüeillement Gaufrois n  a en Nimaye des amis pas
            grantment si en porroit auoir le pïour laidement et pour ce uous
            mande il bien especïalment de ses mieudrez amis li menez largement.
            Quant .i. homs a linaige et cousins et argent il en est plus
            doubtez et cremus de la gent. Quant li castellains ot le messagier
            parler il fu de coer dolans qu  il li conuient aler si dist Tous
            li dÿablez m  ont ore fait mander maintenant ne porrai m[en] amie
            espouser. Et quant Elïenor oÿ dire et conter d  Esmeret son ami
            qui se doit marïer adont fu si dolante que ne pot mot sonner. A
            Esmeret dist elle or sai ie bien de cler qui li amour de uous me
            fera definer puisqu  autre dame arez a moullier et a per iammais
            n  arai signour tant com puisse durer Ne fuist pour le Frison qu 
            elle uolt redouter ia s  asesist la belle tenrement au plourer.
            Lasse dist la pucelle ie doi bien foursener quant chius pour
            cui mes corpz a passet haute mer prent une autre mollier ie me
            uaurai tuer Lors dist au castellain uoelliez moi escouter sire
            se mon conseil uous plaist a creanter aueuc uous me ferez a Nimaye
            mener et quant uous arés fait uos amis assambler a eulz porrez
            biau sire le conseil demander se de mon corpz a prendre uous
            uorroient löer car i[ë] ai mainte fois oÿ dire et conter qu  a
            noeches et a corpz pour raison affermer doiuent li saige gent
            leurz bons amis mander. Quant li castellains ot le pucelle iolie
            il l  en sot moult boin gré mais folz est qui s  i fie. A le
            pucelle dist Par Dieu tres douche amie a Nimaye uenrés a noble
            compaignie la uous espouserai par deuant ma lingnie car il affiert
            a uous que bien soiés prisie. Adont li castellainz manda sa
            baronnie cheulz qu  il uolt emmener et en qui plus se fie. Elïenor
            le belle fu bien appareillie et de riches dras d  or fu elle bien
            uestie. Li castellainz li dist Belle ie uous en prie que ce drap
            me gardez par qui le gent haïe furent yer main pendut a doel et a
            hasquie Gaufroi le monstrerai qui tant a signourrie si com l 
            istoire ua par coi li dux ne die que ie fache iustice a tort en sa
            baillie car plus tost est blastenge par l  omme publ[i]ie que
            löenge ne soit qui bien fait on l  oublie. Moult fu de cuer
            ioians Elïenor la belle quant le drap li bailla loiet d  une
            cordele li castellainz frizons qu  o sa maisnie isnele entra
            dedens le mer dedens une nachele. Au tierch iour arriua dessus une
            praiele assez prés de Nimaye celle chité royele. Li castellainz
            monstra le uille a le pucelle Belle ués la Nimaye ou a mainte
            tourele. Quant le belle le uoit ses doelz li renouuele. A
            [E]smeret dist elle fiex de noble dansele com li amours de uous
            fait que mes cuerz sautele Ie uous aim tellement tous li cuers m 
            en fauele. Elïenor la belle regarde par deuant la cité de Nimaye
            dont li mur sont poissant les tours hautez et grandes li clochier
            en sont grant. Chité dist la roÿne ie t  ai desiret tant pour
            chou que tu soustiens mon gracïeus amant Esmeret le plus bel de ce
            siecle uiuant. Or se uoelt marïer che dïent li auquant mais se
            puis esploitier foi que doi saint uincant celle qu  il a pleuie ne
            l  ara pas deuant. Ie i sai bien men droit pas ne m  en uois
            doubtant ie le contrebatrai ains qu  il uoist espousant donnet le
            m  a ses perez en serement iurant. Pas ne doit auoir honte creature
            uiuant de faire son pourfit en loyauté regnant et i  aconte petit
            aussi au remanant s  on me mocque de chou que requier le
            marquant. Tant ua Elïenor auoec le baronnie qu  en Nymaie le grant
            qui tant est resforcie entra li castellainz a noble compaignie.
            Hé Diex que la chitez estoit d  onneur garnie N  i auoit nulle
            rue pour uoir le uous affie qui de dras d  or ne fust a cascune
            partie
          
            si bien acourtinee que c  estoit melodie. L  erbe douche et flairans
            estoit sus le cauchie n  i ot rue nesune n  ait quarole ataquie a
            cors sarrasinois tresquoient par maistrie. La tenoit et menoit amans
            se uraie amie la parloient d  amours et de grant druerie la n  i
            auoit bourgoise qui bel ne fust uestie couronnes et capiaus sour
            maint chief reflambie. En pluseurs lieus estoit la feste commenchie
            li cheualier i ont mainte lanche brisie et li fil a bourgois iouent
            a l  esquermie cascuns lonc son estat le iour s  i esbanie. A
            fenestrez pendoient par grande singnourie chil haubert geserant
            dont le maille ert delie hïaumez plus luisans que fins ors qui
            flambie et chil escuier uont courrant par le cauchie. S  i font ces
            ours berser menant grant hüerie. Ne fust nulz si dolans en ceste
            mortel uie s  adont fust a Nimaye la cité esforchie qu  a celle
            heure n  eüst son ire entroubl[i]ie car n  est de nul reuel de
            nulle melodie dont la citez ne soit parfaitement garnie car
            cheualier y uiennent de lontainne partie pour l  amour d  Esmeret
            qui ensi se marie. Esmerez fu uestis d  une robe iolie qui estoit de
            fin or a broudure furnie n  auoit au siecle oisel tant com li mons
            tournie dont la robe ne fust en samblanche querquie s  auoit une
            chainture de fin or d  Arrabie a carnierez estoit ouuree et
            entaillie. De chausse d  escarlate fu sa iambe caucie et par dessus
            l  espaulle son chaperon tournie. Les cheueus auoit lons de plus d 
            anne et demie et aussi reluissans que fins ors qui flambie ains
            dame n  ot si biaus en ceste mortel uie. L  enfes fu biaus et drois
            s  ot iambe bien taillie le corpz droit que bougon et maniere
            adrechie uïaire coulouret comme roze espanie le nés droit et
            traitis et le bouche adrechie les dens menus et blans comme nois
            qui negie les iex uairs et rians s  ot le gorge polie le barbe li
            pongnoit ne l  ot rés c  une fie. Tant fu et biaus et dous si com
            l  istoire crie se Ihesu Cris l  eüst comme femme establie tous li
            mons se tuast pour auoir telle amie. Si freire li tenoient moult
            loyaus compaingnie Glorians Alixandre. Bauduïns n  i est mie ains
            estoit a Sebourc en la tour bateillie dont Roze la roÿne fu au cuer
            courrecie car ne sauoit ou fu ni en quelle partie bien cuidoit qu 
            il fust mors s  en estoit despaisie. Or dirai d  Esmeret qui les
            barons festie et les mainne as hosteus et a tous ostez prie c  on ne
            prende du leur une pomme pourrie et que tout paiera enchois se
            departie. Es uous le castellain qui la pucelle guie on ua dire
            Esmeret qui tant ot courtoisie que li castellains uient a tres
            noble maisnie. Dou palais descendi s  a se uoie aqueillie pour
            cellui festïer qui tant ot singnourie. Li chastelains le uit uenir
            par le cauchie lors dist as cheualiers Descendons ie uous prie
            car ués cha Esmeret qu  a nous se regratie. Quant Elïenor l  ot s 
            a la chiere drechie quant perchuit Esmeret tous li sans li
            fourmie tant fu sousprise au cuer d  amour qui le maistrie la
            u[e]üe li tourble si fu toute esbleuie. Quant descendre cuida a
            terre chiet flastrie de coi li castellains tensa moult sa maisnie
            et prés qu  a l  un des siens n  a le teste trenchie se ne fust la
            roÿne qui en haut li escrie Che ne fu point par lui or ne le
            blechiez mie ore me prist au cuer trop grande maladie. Dont dist
            .i. cheualiers qui perchuit sa folie Par me foy bien le croi
            que mal soiés haitie mais s  Esmerez uoloit uous seriés tost
            garie. Adont uint Esmerez qui hautement s  escrie Chastellains
            bien ueingniez uous et uo compaingnie uenez anuit a court car mes
            corpz uous en prie Sire dist li Frizons ie y menrai m  amie
            regardez ués le chi le pucelle agentie demain l  espouserai
            quant arez nochoïe le dame de Pontieu qui tant a signourrie car ie
            l  aim par amours elle ne me het mie. Quant la puchelle l  ot
            moult hautement s  escrie Sire Esmeret dist elle souffrez uous
            que ie die Che que ie uous dirai ne tenez a sottie ie n  aims le
            chastellain une pomme pourrie. Sachiés que ie uous aims miex que li
            la moitie Quant li chastellains ot le pucelle senee qu  a Esmeret
            s  estoit ensi abandonnee il en fu moult honteuz s  a le coulour
            müee. Mais Esmerez auoit a autrui sa pensee. Et li chastellains ot
            sa chiere si iree qu  a ses escuierz dist a moult haute alenee
            Prendez ceste musarde qu  ensi s  est demenee et droit a .i. hostel
            soit uistement boutee et puis le desuestez ceste robe fourree. Ne li
            laissiés du mien une pomme pelee trop a esté par moy seruie et
            honneree.
          
            Qui en femme se fie sa scïence est passee Mais par moi ne sera
            ceste garche espousee i  ameroie trop miex qu  en .i. fu fust
            boutee. Et chil ont respondut Si soit com uous agree. Droit a
            .i. hostel fu Elïenor menee. Or escoutez de coy elle s  est auisee
            Une malette prist ou l  istoire ert boutee li dras qui fu escris de
            painture doree. Elle saisi le drap coiement a chelee et par dessous
            .i. lit le mucha le iournee. Puis desuesti sa robe c  on li auoit
            donnee et le couronne aussi dont estoit couronnee puis mist tout en
            .i. mont comme femme deruee les geta cha dessous lez une queminee
            et puis isnelement s  est le belle escriee Alez uous ent glouton
            a pute destinee Or n  ai ge riens du uostre uaillant une denree Ie
            ne prise uo maistre une pume paree car encore serai le roÿne
            appellee de Nimaye le grant et du roy espousee Quant il ont se
            parole oïe et escoutee bien cuidierent pour uoir que fust sote
            nöee. Mais la dame sot bien aprés coy elle bee comment qu  Esmeret
            ait noble dame affïee ne l  espousera ia ains sera espousee. Par
            dedens Babilone fu elle mariee au fort riche soudan qu  en li fist
            en[ge]nree d  un hoir par cui no loy fu forment declinee che fu
            Salehadins qui passa mer salee. A tournoy a Cambray uint monstrer
            sa posnee et se l  i amena signour en celle annee Hues de
            Tabarie qui tant ot renommee et Iehans de Pontieu a le chiere
            membree qui pooit apeller sans bourde controuuee le roy Salehadin
            fil de sa soer l  ainsnee s  en ot outre le mer la uie respitee. De
            par se mere fu de Franche l  onneree et celle fu sa mere dont i  ai
            fait deuisee qu  Esmerez de Nimaye ot .i. iour affïee mais par
            grant auenture fu l  oeure transmüee. La cose qui doit estre et qui
            est destinee il auient en le fin coy que soit demenee. Signour or
            est bien tampz que ie uous senefie comment Elïenor la pucelle
            iolie s  aparut et monstra en estraingne partie a son loial ami
            pour cui fu baptisie et pour cui ot passet haute mer a nauie. Elle
            iut a l  hostel le nuit moult courechie mais elle ne dormist pour
            tout l  or de Pauie ains disoit toute nuit Douche uierge Marie
            qui portas en tes flans le digne fruit de uie ie te prie et
            requier douche uierge saintie que me uoelliez garder que n  aie
            uillonnie et que femme uiuans n  ait ia le singnourrie de mon loyal
            ami pour cui sui traueillie. Helas c  est pour noient plainne sui
            de sotie Esmerez ne cognoist ne moi ne ma lignie certez se ie li
            di de lui ere moquie Nonpourquant puis que sui si auant
            approchie li dirai de Gaufroi toute la felonnie et comment il uendi
            son singnour par enuie. Et puis se il li plaist si ne me prende
            mie s  espouser ne me uoelt drois est que ie li prie moy fache
            auoir le pain dedens une abeïe si prierai pour lui et main et a
            nutie. Puis dist a l  autre mot Se ie sui abaubie de querre mon
            pourfit ie serai bien honnie car puis c  on s  abaubist on ne
            uault une aillie car ia cowars n  ara a nul iour belle amie.
            Elïenor la belle toute le nuit ueilla droit a l  aube creuant se
            uesti et chaussa. De l  hostel est issue et congié demanda le drap
            emporte o lui uers le palais s  en ua. Li huis sont tout ouuert
            mais bien on les garda elle entra en le porte c  on ne li deuea.
            Tout droit au maistre mur a l  entree decha a tendue l  istoire
            qu  oï aués piecha si s  est delez assise dist qu  el le uendera.
            Quant li iours deuint grans et li solaus leua le cours moult fu
            puplee grans gens s  i assambla. E uous .i. cheualier qui au drap
            s  arresta il pourlisi les lettrez et l  istoire auisa le traïson
            Gaufroi toute dedens trouua. Regarde le pucelle qui l  auoit tendu
            la lors li a dit Pucelle dont uous uient ce dras la Chelle qui
            sot franchois et qui bel le parla Sire l  istoire i est et
            quanques il i a. Li dras fu estorez ou lieu n  en doubtez ia ou la
            matere auint car chiuz qu  ensi l  ouura sot au uray le matere et
            pour ce le mist la. Oit le li cheualiers tous li sans li müa. A
            ces mos Esmerez du palais s  auala. uoit le li cheualiers adont li
            escria Esmeret biau dous sire pour Dieu entendez cha acatez che
            drap chi et si n  en broiés ia Tout chou c  on le uous fait assez
            miex uous uaura. Se uous ne l  acatez et Gaufrois uiegne cha
            tantost l  acatera tout che qu  on li fera. Cha dist li
            cheualiers sire n  atendez plus achatez ce drap chi qui est si
            bien tissus
          
            Belle dist Esmerez li damoisiaus cremus que faites uous che
            drap qui chi est pourtendus Sire tout uo royamme car il uaut
            tant et plus. Par foy dist Esmerez moult seroit quiers li ius
            Ie croi qu  aucuns deniers m  en sera rabatus Or m  en faites
            raison ia ne uous ert tolus. Lors isnelement a aucuns des mos
            leüs si dist a le pucelle Pour les sains de lassus car m  en
            faites raison que i  en sui tous abus. Sire dist la puchelle
            foy que ie doy Ihesus uo corpz et uo royamme en arai et non plus.
            Hola dist Esmerez couurez il est uendus Esmerez de Nimaye
            commande au cheualier le pucelle et le drap fache tost conuoier
            aprés lui ou palais sans point de l  attargier. Il abati le drap
            qui moult fist a prisier le pucelle emmena par le palais plenier en
            une riche cambre qui fu painte a or mier. Esmerez de Nimaye ne s  i
            uolt atergier en le cambre se mere enuoie un messagier dire que
            uiegne a lui parler et desraisnier. La roÿne faisoit moult bel
            appareillier celle qui bien cuidoit Esmeret nochoier et li
            messaiges uint a la dame nonchier que ses fiex le mandoit pour a lui
            conseillier. Le roÿne i ala que ne le uolt laissier ses .iii. fiex
            a trouuez auoec le cheualier et auoec le pucelle ou il n  ot qu 
            ensingnier. Esmeret uoit sa mere deuant lui aprochier adont
            encontre li se ua agenoullier doucement l  onnera li dansiaus a uis
            fier car on doit pere et mere honnerer et prisier. L  Escripture
            tesmoingne dont on fait le sautier qui deshonneure chiaus que on
            doit auoir chier che est et pere et mere qui leur fait
            destourbier Ihesus li tous poissans leur enuoie encombrier. S  il
            ne l  ont en che siecle si l  ont il en infer on n  acroit riens a
            Dieu qu  il ne faille paier. Esmeret de Nimaye sa mere en apella
            Dame or oiés merueillez quë on uous monstrera ueschi une puchelle
            d  outre mer par dela qui passee est cha outre. .I. drap aportet a
            merueilleuse auenture en escript il y a. Dont fu li dras tendus et
            la belle parla Or entendez roÿne et tout chil qui sont cha Ne
            tenez a fantosme tout che c  on uous dira car c  [en] est aussi
            urai que Ihesus s  aümbra en le uierge Marie ou .ix. mois reposa
            ueschi comment Gaufrois o uo pere [passa] et ueschi l  acordanche
            comment [il s  ]acorda a mon frere le roy qui uo pere aqu[ata]
            Gaufrois par fausseté le uendi et liura. Li poeplez i fu mors que
            li roys y mena. Une nef d  or querquie Gaufrois en ramena. Et ués
            ichi comment mes frerez me liura uo pere en ma prison ou lonc tampz
            demoura. ueschi le couuenent ossi qu  il me iura que i  aroie
            Esmeret il le me fïancha. A toutes ces enseingnes rois a toi me
            donna. Quant de toi se parti bien prés de .uiii. ans a au dehors
            de Nimaye tes peres te baisa et .i. riche afique au partir te
            laissa et ie li eus conuent quant toi me presenta qu  autre de
            toi n  aroie aussi n  ara ie ia. Ie te demans le foy que tes peres
            iura sour saintez Euangilez ton corpz me fïancha ie ne l  en
            quiterai car bon marquiet i a. Esmerez de Nimaye ie sui a toi
            uenue estre dois mes maris ie doi estre ta drue. Or fai se il te
            plaist l  ame ton pere aieue ia ne li pardonrai le foy qu  en ai
            eüe. I  ai pour l  amour de toi grant paine recheüe et en terre et
            en mer mais Diex m  a secourue. De nul homme de char n  ai esté
            corrumpue s  autre me poez trouuer i  otroie c  on me tue. Fai que
            l  ame ton pere soit briefment absolue se tu amas le corpz d 
            acquitier t  esuertue l  ame qui du serpent li fu iadis tolue car
            li bons rois meurut par une beste mue. Et Gaufrois le uendi a le
            gent mescreüe s  en raporta l  auoir par cui est decheüe ta mere
            laidement et chil de ta uenue. Et quant Esmerez a le parole
            entendue la pucelle acola et prist par le main nue et dist Ie
            uous afi sour Dieu qui fist la nue pour l  amour [de] mon pere qui
            fesistez aiüe qui me donna a uous qui chi estez uenue iammais n 
            arai moullier ni amie ne drue fors seulement uo corpz car par uous
            est seüe le traïson Gaufroi qui sera chier uendue. Sa mere en
            apella dou parler s  eruertue Gardez ceste pucelle si l  arés
            bien uestue. Ie uois tuer Gaufroi d  espee ou de machue quant mon
            pere tua drois est que ie le tue. Esmerez de Nimaie ot moult le
            cuer dolant Elïenor laissa et sa mere plourant. Auoec le mariee qu 
            on aloit aournant alerent les .ii. dames signour dont ie uous
            cant. Et Esmerez s  en ua uers le palais courrant ne per ne
            compaingnon n  i atendi noiant
          
            une espee portoit moult ot cruel samblant. Il a trouué Gaufroi en
            son palais luisant entre son grant linage saut Esmerez auant tout
            haut dessus le chief li ua .i. cop esmant. Quant Gaufrois uit le
            cop si ua le chief clinant et Esmerez le fiert par itel couuenant
            l  oreille li copa a l  espee trenchant puis refiert l  autre cop
            que n  i ua arrestant les bauleurez li trenche Gaufroi ua
            reuersant. Et ses felons linagez en est salis auant Esmerez fu
            enclos et deriere et deuant. Ia l  eüssent ochis par le mien
            essiant ne fuissent si doy frere qui la uinrent courrant
            Alixandres li ionez et l  autre Gloriant il ont rescous leur frere
            au coraige uaillant. Li linaiges Gaufroi s  i ua tous rasamblant en
            le sale pauee i ot estour pesant mais pour les dons Gaufroi dont
            il auoit fait tant furent la reculet par forche li enfant et i
            fuissent ochis che trouuons nous lisant s  il n  eüssent laissiet
            le haut palais luisant. Ou uausissent ou non pour uoir le uous
            creant sont uuidiet de Nimaye li damoisel plaisant. Hoir furent de
            Nimaye et si n  i ont noiant pour ce dïent aucun ensi qu  en
            ramprosnant c  on fait bien tant au sien c  on s  en claime
            mesquant. Or s  en uont li enfant n  ozent plus demourer. Li noise
            fu si grande c  on n  oïst Dieu tonner. A le roÿne Roze uint on dire
            et conter que si fil sont uuidiet qu  i n  ozent arrester. Adont
            fist la roÿne .i. uaissiel aprester la dame de Pontieu i fist
            premier entrer et puis Elïenor qui tant fist a löer. La roÿne i
            entra puis prist a apeller son gentil maronnier si li dist haut et
            cler Biaus maistrez ie uous pri que nous uoelliez mener
            droitement a Boulongne car g  i uoel arriuer. Iammais en che païs
            ie ne uaurai entrer car le felon Gaufroi ie ne porroie amer qui
            mon signour uendi che est certain et cler. Or me laist Diex tant
            uiure qu  il le puist comparer Menez moi a Boulonge g  i uaurai
            demourer O ma cousine Ydain qui le doit gouuerner. Helas c  est
            grans mesquiez de li mal marier car mauuais mariagez m  a fait
            desheriter Or s  en uont par le mer les .iii. damez gentis qui
            ont les cuerz dolans et tristrez et maris. Elïenor ploroit si fait
            Roze toudis. La dame de Pontieu s  escriot a haus cris Certez
            miex doi plourer que nulz corpz qui soit uis car naurés est mes
            sirez qu  estre doit mes maris toute ioie ai perdue tous solas
            tous delis Et dist Elïenor Diex qu  est che que tu dis Dame
            bien est uos corpz auiourd  ui rasotis a Esmeret n  auez que uaille
            .ii. espis car ie l  ai fïanchié piecha en main d  amis Pour uous
            a contrebatre uins en cestui païs. Quoi que fuissiez pleuie de lui
            c  est mes amis i  eüsse esté la dame quant fust uenu as lis La
            dame de Pontieu quant ces mos a oïs fu de cuer si dolante tous li
            taindi li uis d  ire et de mautalent li est li sans fuïs prés ne
            li desquira les dras qu  elle ot uestis. Et Rose la roÿne li escrie
            a haus cris Or dame de Pontieu ne li faitez despis car elle se
            dist uoir par Dieu de Paradis Sachiés que c  est ma fille mes
            filz est ses maris. Riens n  auez a mon fil li ieus est reuertis
            en une autre maniere il est a droit partis. Quant la duchoise l 
            ot si geta .i. faus ris puis a dit N  i aconte le monte d  un
            parsis. Se i  en ai .i. perdut tous en rarai .i. quis quant ne set
            c  un seul trou perdue est li soris. Les .iii. dames commenchent
            l  un[e] a l  autre a tenchier. El cuer de la duchoise n  i ot que
            courechier il s  en falli petit que ne s  ala[st] noier. Elïenor li
            dist pour li contrariier Douche dame pour Dieu uoelliez uo doel
            laissier Andeus nous passerons moult bien d  un cheualier l  une
            l  ara l  estet et li autre l  iuier. Ie sarai bien acroire uous
            sarez bien paier. Quant la duchoise l  ot bien cuide maruoier
            pour la belle ferir se ua bien tost drechier. Si com ferir le uolt
            es uous le maronnier a haute uois escrie Laissiez uostre
            tenchier ou par le foy que doy au Pere droiturier se uous ne uous
            uolez bonnement appaisier ie uous irai tantost en celle mer noier
            N  aroie pas fïanche que Diex me puist aidier quant femmes se
            courrouchent par Dieu c  on doit prisier elles ont ens es corpz le
            dëable d  enfier. Moult mainent male uie les damez ou chalant. Et
            le mer se tourmente .i. grans uens ua leuant en une nuit alerent
            parmi le mer nagant .iiii. liewez d  iauwe dusqu  a none sonnant.
            Li tampz se rapura li solaus ua luisant. .uIII. iours furent en
            mer orage fist si grant et eurent si fort uent au uoloir Diu le
            grant que terre de Surie uont les dames passant. Ne sceuent ou il
            uont cascune a cuer dolant.
          
            Tant alerent par mer au uoloir Dieu le grant qu  il uirent .i.
            tour si haute en son estant de .c. liewez et plus le furent
            percheuant et se cuidoient bien n  i ait c  un desrubant. E
            Diex che a dit Roze com i  ai le cuer ioiant car ie uoi le tour
            d  ordre de Boulongne le grant a Boulongne uenrons a mïedi
            sonnant Et li maronnierz ua celle part adrechant. .I. iour et une
            nuit ua par le mer nagant enchois car il uenissent a le tour
            reluisant. Bien cuident a Boulongne arriuer maintenant mais c 
            estoit Babilone qu  il uirent apparant et le grant tour Babel qui
            delez ua seant au port de Babilone ua le nef arrestant. Li roys
            Salehadins qui l  aloit gouuernant repairoit de iüer o lui mille
            Persant au port sus le grauier uont le nef percheuant. Celle part
            esporonne cascuns son auferrant quant perchurent les damez moult
            s  en uont meruellant. Si tost qu  Elïenor perchiut le roy soudant a
            le roÿne Roze alors dit en plourant Dame ie sui honnie par Dieu
            le tout poissant car ueschi Babilone dont li mur sont si grant
            mes onclez est li roys qui le ua gouuernant Si tost qu  il me
            tenra ie uous iure et creant qu  il me fera ardoir dedens .i. feu
            brüant La dame de Pontieu se ua haut escriant Par foy pute
            mauuaise de uous m  irai uengant Ie uous racuserai par me foy
            maintenant N  arai garde de mort ie crerai Teruagant si renoierai
            Dieu et le corpz saint uinchant ou despit d  Esmeret qu  ensi me ua
            gabant. Dont uont li Sarrasins dedens le nef entrant les dames
            amenerent par deuant le soudant toutez .iii. les mena en son palais
            luisant. Elïenor sa nieche ua moult bien rauisant s  escuser ne se
            puet mal li est conuenant. Mais il n  est creature en che siecle
            uiuant qui peüst une femme approuuer tant ne quant qu  afaire eüst
            eüt a son loial amant et le trouuast on bien aueuques li gisant
            plus tost s  escuse femme que uens ne uoist uentant. Li rois
            Salehadins forment s  esmerueilla d  Elïenor sa nieche qu  ens ou
            calant trouua bien auoit oï dire com son frere laissa. La dame de
            Pontieu le soudant apella Sire prendez uo nieche bien ait qui l 
            ardera Elle s  est baptisie en Franche par dela. Par Mahom dist
            soudans ses corpz le comparra Ie manderai son frere qui le
            chastïera. Et uous dame gentis or ne me chelez ia estes uous
            marieez Lequelle le dira La dame de Pontieu ou tant de biautet
            a dist Ie n  ai nul marit mais ceste dame l  a. Par Mahom
            dist soudans bele dame en uous a onques si belle dame mes corpz
            ne regarda Le uostre grant biauté si fort decheüt m  a Se croire
            me uolez uostre honnour croistera de .xiiii. royaumez tant en tien
            ge piecha et s  arez Babilone et tout che qu  il i a. Honnis
            soit dist la dame qui le refusera Et ie renoie Dieu et le pooir
            qu  il a et Marie sa mere qu  on dist qui le porta Mahom uoel
            aourer aportez le moi cha. Quant Roze l  entendi tout li sans li
            müa se tenist .i. coutel elle le tuast ia. De le hide qu  elle ot
            mille fois se saina. Ne sai c  on uous disist. Li soudans commanda
            qu  on aportast Mahom et celle l  aoura. A le loy sarrasine li
            soudan l  espousa. La nuit iut o la dame .ii. enfans engenra .i.
            fil et une fille a che qu  on me conta. Salatie ot a nom ichelle
            fille la li fiex Salehadins qui Cristïens greua car che que
            Godefrois de Buillon acquesta et Bauduïns ses frerez ens ou tamps
            qu  i regna ichius Salehadins trestout regaïngna et tous les
            Cristïens desconfi et mata. Bauduïn de Sebourc en bataille tua fiex
            Roze la roÿne de quoi on uous dira la plus belle matere qu  onques
            nulz recorda encore est a Sebourc que bien tost gerpira. Le matere
            faut dire ensement qu  elle ua li roys Salehadins point ne s  i
            atterga par dedens Abilant Rouge Lion manda retrouuee est sa soer
            et querre le uoist la. Quant li Rouges Lions le parole escouta il
            en fu moult ioians car se soer moult ama. D  Abilant est issus et
            si [s  a]chemina au lés uers Babilone li riches roys s  en ua. Il a
            tant esploitiet qu  en le cité entra ou palais est uenus ou le
            soudant trouua. Quant li soudans le uoit contre lui se drecha
            Biaus niés bien uiengniés uous au païs par decha uo soer est
            retrouuee que mes freres gaingna li rois Rouge Lions que Godefrois
            tua. Lors li fu ammenee et la belle ploura Frere dist la
            pucelle entendez a moi cha ie uous prie merchi pour Mahom qui
            tout a se i  ai estet en Franche .i. deablez m  i porta.
          
            Frerez dist la pucelle uoelliés moi escouter l  autr  ier hors
            d  Abilant m  en aloie iouer par dedens .i. uergier qui moult fait a
            löer. Ensi com ie cuidoie au palais retourner uinrent doy noir
            corbaut mon corpz auironner tout en l  air me leuerent et m 
            alerent porter droitement en enfier ou ne fait mie cler. La trouuai
            le mien pere c  on auoit fait bouter dedens une caudiere de plonc a
            couueter et s  i ui Brohadas le ione bacheler. Mes peres uous
            salue par moi uous fait mander se uous uolez iammais l  ame de lui
            sauuer uengiés l  ame de lui sus la gent d  outre mer que li
            dëable ont fait decha mer arriuer. Et quant i  alai mon pere le
            congiet demander li corbaut me leuerent si m  alerent porter
            droitement a Nimaye me laissierent ester et la me trouuai seule si
            ne sceus que disner. I  alai pour Mahommet l  aumoisne demander
            quant Cristïen me oïrent de Mahommet parler a celle dame la m 
            alerent presenter. Elle dist que tantost me feroit embraser se tost
            ne me faisoie baptisier et leuer. Pour le doubte de mort m  alai
            crestïener mais onques en ma uie ne peus lor Dieu amer. Or ai tant
            esploitiet dont Mahom doy löer par mon engien ai fait ces dames
            arriuer ou païs par decha si com poez regarder. Dit uous ai ueritet
            sans mensoingne conter ie ne sui pas taillie de telz bourdez
            trouuer. Quant li Rouges Lions sa soer ot et entent il le ua
            acoler si le baise souuent. Frere che dist la belle ie uous ai
            en couuent que ceste dame chi est de si haute gent cousine a
            Godefroi germaine proprement et se li Crestïen par leur efforcement
            uous auoient assis auironnablement par ceste dame chi ariés
            deliurement si le faitez garder bien et songneusement. Dist li
            Rouges Lions uous parlez saigement. Adont li pardonna trestout
            son mautalent. Ensi set faire femme de tours scet plus de cent il
            se fait boin fïer en ellez uraiement otrestant que sus glache qui
            sor une nuit prent. Li rois Rouge Lions n  i fist arrestement au
            soudan prist congiet et a toute sa gent si emmena sa soer bien et
            paisiblement et Roze la roÿne qui le coer ot dolent or li sont
            eslongiet si fil et si parent et s  a perdut Nimaye et quant qu  il
            i appent et trestout son royamme si lons com il s  estent par
            mauuais mariage sont perdut mainte gent. Par dedens Abilant fu Roze
            la roÿne tost fust morte d  annoy se ne fust la mesquine Elïenor
            la belle qui fu de franche orine qui li dist Douche dame n 
            aiés nulle quorine car telz est en prison une longe termine qui
            puis est a baudour et tient noble saizine. Des damez uous lairai
            qu  en terre sarrasine furent au gré de Dieu dont le cuer se
            demine. Au fil la dame Roze est drois que ie decline qui estoit a
            Sebourc en le tour marberine auoec le cheualier qui l  amoit d 
            amour fine. En la uille a Sebourc n  i ot belle mesquine qui de che
            damoisel n  eüst fait sa gesine .xxx. fiex a bastars ot il en che
            termine. Li cheualiers l  amoit pour sa noble couuine car il estoit
            tant biaus et de telle doctrine que dame ne le uoit qui a lui ne s 
            acline il n  est cuerz de pucelle qui tous n  en renlumine et s 
            estoit bien hardis de faire amoureus signe et demander a ellez le
            clef de leur huissine. Tant fu biaus Bauduïns et de gente fachon
            leus que dame le uoit desire le baron. Li oel li sont au chief plus
            uair que nul faucon s  ot le bouche rians n  ot barbe ne grenon
            .xii. piés ot de haut sans leuer le talon. Onques plus biaus de lui
            ne uesti haubregon ne ne chaindi espee au senestre giron. Il estoit
            gens de corpz apers qu  esmerillon s  ot le nez bel et droit et
            fourcelut menton. Et fu tant gracïeus en sa douche raison qu  il ne
            parlot a dame puis qu  elle eüst baron qu  au reuenir ne fuist
            batue en sa maison. A Sebourc fu nouris Bauduïns .xiiii. ans et
            .iii. qu  il en auoit quant il i fu entrans. Il estoit loncz et
            drois et p[arc]reüs et grans s  auoit .xxx. bastars tous haitiez et
            uiuans des fillez as uillains et a ches païsans a fillez et a merez
            estoit il habitans. Li sirez de Sebourc qui moult fu souffisans
            amoit tant Bauduïn pour chou qu  il ert sachans ne fust .ii. piez
            de terre sans l  enfant cheminans. Si auint en che terme dont ie
            uous sui contans que droit a ualenchienez une uille plaisans ot
            .i. tournoy crïet de cheualiers uaillans. En Hainnau ot un conte
            signour a ichel tampz Flandre tint et Hainnau s  en faisoit ses
            commans contez Robers ot nom che nous dist li rommans si n  auoit
            c  une soer qui moult estoit sachans.
          
            N  ot plus belle de lui ne si tres auenans en trestoute la terre la
            ou est Dieu creans ains ne le uolt donner ses frerez li poissans a
            conte ni a duc tant fuist terre tenans. Fait auoit seremens li
            contes souffisans ia sa soer n  au[e]roit prinches tant fuist
            uaillans s  il ne tenoit royame qui fuist noble et frans. Tels
            escondist sa fille cellui qui l  est rouans que puissedi en fait li
            homs ses remananz. Signour a ualenchinez fu li tournois criez. Li
            quens Robers de Flandre ua mandant a tous lés cheualiers de sa terre
            a esperons dorés. Li sirez de Sebourc i fu par nom mandez car
            cheualiers estoit moult bien enparentez et s  estoit riches homs
            fondeement meublez et s  estoit a Sebourc ses bons chastiaus
            fremez mais il fu puis par terre abatus et uersés onques puis a
            nul iour il ne fu releués. Par mauuais hoirs dechieent maisons et
            fermetez. Au iour que li tournois fu deuisés et mis fu li contes de
            Flandre de cheualiers garnis de Hainnau et de Flandre en i ot .c.
            et dis. Mais li tournois adont fu tellement partis que chil de
            Hainnau erent a che tournoy empris contre otant de Flamens. Ensi fu
            li fais pris qui se courechera .ii. ans pert son païs toute sa
            reuenue n  en tenra .ii. espis. Diex que sus le marchiet a on ches
            hours bastis en haut sus les fenestres de grans mariens mascis ou
            les puchellez sont blanchez que flour de lis uestïez noblement a
            capiaus d  or polis a riches escarbonclez et pendant par auis leur
            cheueus galonnez gannez et esclarchis pendans sus ches espaulez
            delez ces nés traitis a pierez et a perles gentement agentis.
            Tantez bellez pucellez bien fourreez de gris couronneez d  or fin
            les bons capiaus d  or mis ueïssiez as fenestres atendans les
            marchis qui uienent au tournoy dessus les arrabis si noblement
            armet a tourniclez uestis que che sambloient angele uenant de
            Paradis regardent ches pucellez qui ont lez corpz polis. Il n  est
            si dolans coers qui n  en fuist resioïs. Mais telz en conuoita a
            faire ses delis qui pour .m. mars d  or n  en finast d  un seul
            ris car chose qui est quiere est ame[e] toutdis. Moult fu noble le
            feste [et tres bien] ordenee. Li tournois fu partis dro[it a la]
            matinee par dessus le marquié fu [faite] l  assamblee. Li quens
            Robers de Flandre a sa soer regardee qui estoit aussi blanche que
            serainne ne fee Hé soer che dist li contez moult estez belle
            nee Par ma foy se ie uis bien serez mariee.    Et li cheualier
            uienent sans nulle demouree sus le camp s  a cascuns son enseigne
            ordenee. Li sires de Sebourc i uint a teste armee Bauduïns le
            sieuoit qui le brach ot quarree. N  auoit plus biaus de lui iusqu 
            a le mer Bethee deseure tous les autrez fu se hauture passee .i.
            piet tout mesuret c  est ueritez prouee. Quant ou marchiet entra
            droitement a s  entree sus .i. hourt regarda si a Blanche auisee
            soer au conte Robert de Hainnau le contree qui estoit si tres
            belle uermeille et coulouree qu  onques mais si tres belle n  ot
            li bers regardee et s  estoit gentement uestie et aournee.
            Pucelle dist li enfes a bien fuissiez uos nee Ie croi que de
            nous .ii. porroit faire assamblee n  aroit si belle paire iusques
            en Galilee. Mais n  aferroit a uous que me fuissiez donnee car fiex
            sui d  un uillain qui n  ot uaillant riens nee si m  a nourri mes
            sires pour Dieu plus d  une annee. Ensi le me dist on [dont] i 
            ai le cuer iree car pas ne sui uillains de cuer ne de pensee. Et i 
            ai bien oï dire il a mainte iournee que nulz homs n  est uillains
            de maise renommee se de cuer ne li uient c  est ueritez prouuee.
            Ahi noble pucelle tres bien enluminee pour uostre amour ferrai
            anuit tel cop d  espee dont telz le comparra c  ore n  en sot riens
            nee Dont broche le cheual si a le coiffe ostee a le pucelle fist
            une douche enclinee. Leus que celle le uit fu toute enamouree de
            l  amour Bauduïn esprise et enflambee. Dist a une pucelle qui estoit
            a l  entree Qui est chius escuierz Ne me faitez celee Dame
            dist la pucelle qui bien fu auisee au signour de Sebourc a serui
            mainte annee on dist car i li a sa fille presentee. Ie n  en sai
            plus auant par le uierge löee. Par ma foy che dist Blanche
            che fu douche portee Sainte Marie dame roÿne courronnee comment
            poit en .i. iour tel iouuente estre nee Moult fu bien Bauduïns de
            la belle prisiés. Enfes dist la pucelle bien estez adrechiez
            Pleüst a Ihesu Crist qui fu crucefïés que ce fuist li acors de mes
            amis prisiés que chius dansiaus me fuist donnés et ottroiés moult
            seroit belle paire Or [e]st ce grans mesquiés que ie n  oze coisir
            ou mes cuerz soit loiés
          
            ni amer par amours c  est pour mi .i. grans griés Damoisiaus
            debonairez se le mien coer sauiez ie croi qu  ens ou tournoy moult
            hardi uous seriez car uous estes tant biaus et tant bien adrechiez
            que uo bouche uermeille et uo sourchis deliez ualent .i. autre
            prinche a mille mars de fiez. Ensi fu Bauduïns de la belle prisiés.
            Ensement .i. biaus homs bien menbrez bien tailliez trouue par sa
            biauté souuent des boins marquiés ou .i. autrez n  est ia apellez
            ne huquiés. Bauduïns de Sebourc fu biaus et auenans. O son signour
            chauauche li damoisiaus sachans ou marquiet s  arresta qui est et
            biaus et grans et bien enclos autour de grans mariens poissans. A l 
            un des lés estoit li estandars luisans .ii. enseignez i ot ce nous
            dist li romans la ou on doit mener les destriés auferrans ains c 
            on les ait conquis car ensi fu li bans a g[a]aignir cheual fu li
            tournoys uallians. La sont li cheualier les princes atendans et
            cascuns cheualiers ot .ii. escuierz frans pour aidier qu  au tournoi
            ne le soit nul nuisans. Li sirez de Sebourc fu es baillez entrans et
            Bauduïns le sieut qui gentis fu et frans. Quant li cheualier uirent
            Bauduïn qui fu grans .i. piet sour tous les autres fu de hauteur
            passans Diex dist li .i. a l  autre dont uient .i. telz
            gaians Li sirez de Sebourc n  est mie non sachans qui amaine
            cestui pour lui a estre aidans il ne nous demourra destrierz ne
            auferrans Or est chelui plus biaus et li miex cheuauchans c  onques
            fust en tournoy onques iour nul entrans. uoire che dist li
            autrez s  il est aussi uaillans hardis et corageus aussi
            entreprendans comme il est grans et lons postiex et souffissans
            uers cestui ne ualut Oliuier ne Roelans. Chertez s  il n  est
            hardis il ne uault pas .ii. gans. Et Bauduïns escoute les mos c 
            on fu disans si dist Sainte Marie qui portas en tes flans le
            digne Creatour qui es chieulz est manans Diex puisqu  il t  a
            pleüt que telz est mes samblans donne moy forche auoec se c  est
            li tiens commans et eür d  auoir grace car c  est .i. dons moult
            grans. Tous li mondes m  esgarde ou que ie soie alans se ie n  ai
            hardement et soie entreprendans on dira que ie sui .i. drois quetis
            mescans. Or m  i uaurai [prouuer] a tous les plus uaillans se ie ne
            les assomme ie ne uaus .ii. besans car i  ai .ii. poins plus durs
            que ne soit aïmans. Or me uoel gros porter et estre roys passans et
            tenir com gentis noblez et sosfissans car il n  est nulz gentis
            s  il n  est a bien pensans car trestout uenons d  Eue nos peres
            fu Adans si me uaurrai porter comme roys ou soudans car quiconques
            s  abaisse et se tient com mesquans Diex ne trestous li mons ne le
            prise .ii. gans. Bauduïns fu au camp qui belle ot le iouente. Et
            Blanche fu au hourt qui moult metoit s  entente a regarder l 
            enfant qui le maniere ot gente. E Diex dist la pucelle com
            bonne amour me tente Tout pour che damoisel me siet li coerz si
            ente que ie uauroie o lui estre de liewez trente tant qu  eüsse des
            biens d  amours eüt le rente Chertez de lui amer sui si bien en le
            sente que ie uaurroie bien par le uierge excellente que n  eüsse
            en che mont ne parent ne parente qui n  eüst auiourd  ui le uolenté
            presente qu  aueuques Bauduïn usasse me iouuente. Se nous n  auiems
            uaillant c  une foeille de mente si seriems [nous] plus riche que
            telz a terre et rente car plaisanche est .i. biens qui l  a pas
            ne uit ente car qui aroit tout l  or qui est iusqu  en Tarente se
            plaisanche n  auoit qui les coers ratalente ne uauroit ses auoirs
            une uiese potente. Mais se cestui auoie pour cui ie m  espöente i 
            aroie otant c  uns roys et plus a mon entente. .I. escuier apelle
            fils d  une dame gente en l  oreille li dist C  est drois qu  a
            moy t  assente. uois tu tout le plus bel qu  onques passaist sus
            sente Bauduïn de Sebourc qui trop me ratalente ua le moy salüer
            et n  i fai nulle atente et che capel d  or fin qui miex uaut que
            de mente li donne de par mi amis sans faire atente. Dame dist
            li escuierz uous uous metés a uente car femme s  abandonne qui
            riens donne et presente. Li escuiers s  em part s  emporte le
            capel de l  ostel est issus sus .i. petit grisel. Es baillez est
            entrez ou il ot maint dansel s  a ueüt Bauduïn le noble damoisel.
            A lui s  est aparus ia sara dou nouuel dont il ara au coer grant
            ioie et grant riuel. Li escuierz l  apelle qui le coer ot loiel.
            Des autres s  eslonga si ua uers un estel puis li dist Bauduïns
            par le corpz saint Danel bien uous deuez amer que auez sans rapel
            l  amour de le plus noble c  onques uestist mantel. Regardez en che
            hourt le gent corpz et le bel la plus belle qui soit en uille n  en
            castel et le plus gentil dame estrait de sanc royel qui soit en
            tout le mont iusqu  a le tour Abel
          
            che est le soer au conte c  est Blanche au coer loiel. De par moi
            uous salue la dame au corpz isnel [de par moi uous enuoie de fin or
            ce capiel.] Lors le bailla briement es mains dou iouenchel. Ne
            uausist mie auoir d  or fin .i. plain batel. Adont regarda Blanche
            drechant le haterel douchement l  enclina par dessus le morel puis
            a dit coiement Dame par saint Marcel se croire me uoliés
            enchois le quaremel ie uous aprenderoie iouer de men fuisel. Moult
            fu liés Bauduïns en sa condition quant il uit l  escuier qui li
            donna tel don n  en uausist pas tenir tout l  auoir Salemon. Le
            pucelle enclina .x. fois en un randon. Celle mout gentement li
            drecha le menton. Hé Diex dist Bauduïns qui souffris passion
            se iammais en ma uie n  en me regnation n  auoie plus d  onneur s 
            en ai ie a grant foison Que porrai ie donner chel escuier de non
            qui chi m  a anonchiet si souffissant raison Ie n  ai argent sour
            moi ne keuure ne laton affique ne ioiel qui uaille .i. seul
            bouton. Adonques s  auisa d  une noble fachon bien parut qu  il
            uenoit de haute estracion car li enfes auoit .i. cheual bel et bon
            que ses sires auoit droit a l  Ascention acatés .c. florins bien
            prés de Besenchon biaus estoit li destrierz millour ne ueïst on
            li escuierz auoit .i. bien poure gascon. Lors li dist Bauduïns
            Descendez ou sablon. Et chius ne sauoit mie pour coi dist tel
            raison a terre descendi a sa diuision. Et Bauduïns sali droitement
            en l  archon et li bailla le sien ou il uausist ou non. Helas pour
            coi le fist car par cette occoison se perchiut bien li contes qui
            Robers ot a non dou bel capiel d  or fin toute l  establison et le
            presentement et le deuision. Mais pour bien l  auoit fait li enfes
            de renon. On fait a le fois bien qu  il n  en uient se maus non. Il
            auient a le fois chius fais est bien sceüs que telz fait un grant
            bien que maus s  en est rendus. Sainte Escripture approuue qu  ains
            biens ne [fu] perdus ni aumoisne ensement car adés scet Ihesus le
            pensee des bons et les loiaus argus. Or dira uous dou conte qui s 
            est apercheüs dou capel de fin or qui ot estet rendus et donnez a l 
            enfant qui puis fu tant cremus. uoit l  escuier partir leus qu  il
            en fu uenus li contes le sieui que n  i atendi plus l  escuier
            rataindi qui dut entrer en l  us adonques le hucha n  i est
            arresteüs. Et chieus se retourna qui tant fu esperdus. Li contes ne
            li dist biaus parlerz ne salus Comment Maistrez dist il pour
            les sains de la sus estez uous de nouuel cruratierz deuenus Or me
            ditez pour coi traïtres malostrus donnastez le capel ne par cui
            est uenus Se tu ne me dis uoir tantost seras pendus Quant li
            escuierz ot le conte ensi parler deuant li s  agenoulle le cheual
            laist aler Sire fait il merchi pour Dieu qui fist la mer
            Chertez ie dirai uoir sans mensoingne trouuer uo soer m  a
            enuoiet che capel presenter a cellui Bauduïn che ione bacheler.
            uostre soer l  ayme tant qu  elle ne puet durer se garde n  i
            prendez bien uos pöés uanter que bien uous en porrez ueoir
            deshonnerer. Quant li contes l  oï coulour prist a müer lors dist
            a l  escuier Or le uoelliés celer. Che que fait en aués uous
            uaurai pardonner ne ia mal n  en arés tant que puisse durer. Et
            dist li escuierz Bien le uoel creanter sire le uostre honnour
            uaurai toudis garder. Or tost ce dist li quens pense du
            cheminer ua t  ent a ma serour les nouuelez porter. Ie m  en uois
            au tournoy il est tamps d  assambler. Lors s  em parti li contez
            plus ne uolt demourrer uenus est au marquié qu  il auoit fait
            fremer. Le tournoy fist partir et les conrois seurer. O les Flamens
            se tint pour eulz a conforter. Et li Henuier uont leur hÿames
            fremer et chil heraut commenchent hautement a crier Lachiés
            apertement Alez grans copz fraper si essauchiez amours a ces
            cheuaus mener Amours a l  amoureus Nobleche au bacheler Ensi se
            resbaudissent cil hiraut a crier car c  est leur drois mestiers de
            largement bourder. Li tournoys commencha a chascune partie. Qui
            ueïst cheualier demener gaie uie fraper sus chez hayamez et ferir
            par maistrie et l  un l  autre enbrachier si com par felonie. Pour
            getter contre terre ne se faingnoient mie Li sirez de Sebourc qui
            moult ot singnourie s  embati au tournoy tous seus sans
            compaingnie car Bauduïns estoit a une autre partie. Es uous .ii.
            cheualiers de moult grande lignie au signeur de Sebourc ont leur
            uoie aqueillie car d  auoir son cheual auoient grant enuie L  uns
            le prist par le brach ou forment l  essonnie
          
            et li autres le fiert a l  espee fourbie. Et il se deffendoit comme
            hons de bonne uie mais toute sa defense n  i ualut une alie sus l 
            archon de le sele fu sa char si ploïe que l  estrier degerpi s  a
            la sele uuidie. Il n  ot plus de concoers que par se grant maistrie
            acolast son cheual c  on ne l  emmenast mie et on le fiert es bras
            et li cheualiers crie et Bauduïns i uint qui sa uois a oïe. Quant
            il uit son signeur ensi ne li plot mie il broche le cheual des
            esperons l  aigrie tantost l  auoit conquis si com l  istoire
            crie. A son signour s  en uint qu  ensement on cuiurie uoit les
            .ii. cheualiers dont cascuns l  ensonnie. Entre iaux .ii. s  i
            bouta par si grande esramie qu  il a fait en .i. mont flastrir le
            compaignie et prist lez .ii. cheuaus s  a se uoie aqueillie uers
            l  estendart s  en ua qu  il ne s  esmaie mie. Personne ne trouast
            qui l  en tolsist de mie a l  enseingne est uenus s  a le proie
            gaingnie. Forment en fu prisiés de la grant baronnie et chil
            hiraut qui ont le pröeche coisie crioient hautement Fleur de
            cheualerie Sebourc au damoisiel Auoir doit belle amie Li sirez
            de Sebourc Ihesu Crist en gracie n  en uausist pas tenir une grant
            manandie quant il uit Bauduïn de sifaite arramie. Enfes che dist
            li bers Ihesus te beneïe Chertez bien te retrais a ton
            anchiserie plus gentil de toy n  a en ceste compaignie. Quant ie ne
            le te di pekiet fai et folie mais ia ne le saras tant que t  aras
            pleuie ma fille le plaisans qu  on appelle Marie. Et Blanche le
            puchelle a bien l  oeure coisie si a dit Mere Dieu ie te lo et
            gracie que i  ai donnet m  amour et mon corpz et ma uie au plus bel
            damoisel qui soit en Picardie uoire decha le mer ne iusqu  en
            Romenie Et s  est as armez preus et plains de uaillandie Bien doi
            estre ioians que ie serai s  amie. Lasse s  il me tenoit toute nue
            embrachie tantost m  aroit gari de ma grant maladie Bauduïns fu
            prisiez de cascun qui le uoit dont li contes Robers si tres dolant
            estoit bien le uosist adont auoir tuet tout froit pour l  amour de
            sa soer car forment s  en doubtoit. Li tournois fu moult fors
            Bauduïns s  i prouuoit encor ne fu que nonne que .xx. cheuaus auoit
            menés a l  estandart de coi sires estoit. N  i auoit cheualier que
            si nel resoingnoit que la uoie li laisse dessi lons qu  il le uoit
            il abat en reuerse tous cheulz qu  il encontroit. Dïent li
            cheualier Nous faisons poure esploit qui laissons che dëable
            tournoier chi endroit aueuques les dëablez d  enfer tournoier doit.
            S  il est chi longement nous n  arons palefroit qui tout ne soient
            sien car il les nous tauroit. Et li contes de Flandre qui ses
            hommes ooit a .iiii. cheualiers maintenant en uenoit Signour
            che dist Robers faisons .i. bon esploit alons a che dëable pour
            lui mettre a destroit si l  alons assalir et si fort et si roit qu 
            a terre l  abatons et s  abatus estoit se li .i. de uous .iiii. li
            lanchoit d  un espoit ie uous ai en couuent mes corpz li
            pardonroit. Li sirez de Sebourc parler n  en oseroit s  il em
            parloit .i. mot si chier l  aquateroit sa terre li tauroie iammais
            n  en ioïroit ses castiaus de Sebourc abatus en seroit. Et chil
            quant l  ont oï cascuns s  i acordoit. A Bauduïn s  en uont garde
            ne s  en donnoit. Quant li .u. l  assalirent li contez le frapoit.
            Li doy sont a cheual sour coi li bers estoit et li autre doy
            furent pour faire mieudre esploit sus le col de l  enfant cascuns
            l  essonniot. Et quant Bauduïns uit l  enuie qui estoit tournee
            dessus lui point ne s  esbaïssoit. Du chapel li souuint car on li
            presentoit de par le plus tres belle qui a che tamps uiuoit amours
            de ses uertus si fort le pourueoit qu  il li estoit auis se .c. en
            i auoit maugré leur dens deuant bien leur escaperoit. Ch  est
            grant chose d  amours qui ensement pouruoit les siens de noble
            estat et tient en noble endroit. Puis que loyaus cuers ayme en quel
            lieu que che soit il est si bien armés et de si bel arroit qu  il
            ne doubte gelee plueue ne caut ne froit. Bauduïns de Sebourc li
            damoisiaus sachans fu dedens le tournoy isniaus et remüans. Et li
            contes de Flandre qui tant fu souffissans lui .u. l  assaut moult
            estoit conuoitans que li enfes cheïst qui moult estoit uaillans. Il
            le fierent et frapent cascuns le fu nuisans. Aillours estoit ses
            sirez au tournoy tournoians. Li enfes se deffent li besoins en fu
            grans s  amours ne li aidast mal li fu couuenans mais amours le
            soustint a coi il fu pensans. Il uoit Blanche s  amie qui fu ossi
            luisans que penne de paon ne nulz oisiaus uolans lors fu plus
            embrasés que ne soi fust ardans
          
            d  aquerre los et pris estoit si conuoitans que miex ayme a morir
            qu  il soit honnour perdans. Li contes des Flamens fu li bers
            aherdans a une main le boute li damoisiaus plaisans si fort bouta
            le conte ia n  en soiez doubtans que du cheual l  abat qui tost
            s  en fu fuians. A tel meschief cheï ce nous dist li rommans que
            par bouche et par nes li degoutoit li sans. Entre .ii. cheualiers se
            bouta li gaians des archons lez leua li prinches souffissans sus
            le conte les geta puis prist les auferrans. Parmi les autres .ii.
            s  en fu si fort courrans que les bras leur rompi si les abat
            sanglans. Tous .u. les mist a terre che fist Diex li poissans qui
            bien le poot faire uoire plus mille tamps car qui Diex uoelt
            aidier nulz ne li est nuisans. A l  estandart emmaine les .ii.
            destrierz courrans. Et li contes de Flandre gist a terre dolans
            Bauduïn maudissoit quant il estoit si grans si iura Dame Dieu qui
            es chielz est manans que iammais en tournoy ne sera tournoians la
            ou Bauduïns soit ne maistres ne sergans. Reporter l  en conuint par
            costez et par flans. Li quens fu reportez en sa sale pauee. Laissir
            fist le tournoy prés fu de l  auespree mais li honnours en est
            Bauduïn demouree. Du champ est issus hors aprés lui grant huee de
            hiraus qui crioient a moult haute allenee A che noble escuier fil
            de noble espousee li plus hardis qui puist ferir de bonne espee
            Fleur de cheualerie est en son corpz prouuee Amour de noble dame
            ou estez uous alee Regardez le meillour decha le mer salee Dure
            seroit l  amour se dame li deuee ch  est li miroirs as dames ch 
            est li douche rousee ch  est hauteche et honnour pröeche
            esuigouree hardemens sans paour de plaisanche l  entree cambre de
            souffissanche palais de renommee hoirs de toute poissanche
            amoureuse pensee Le dame qui seroit de tel homme acolee en deuroit
            tousiours estre bien gros portee. Blanche entent le raison moult
            tres bien li agree moult uolentiers paiast as hiraus leur iournee
            bonne uolenté doit pour oeure estre contee. Onques princes ne fu ie
            croi miex conuoiés tant eüst reuenuez ne terrez ne grans fiés
            comme fu Bauduïns qui bien estoit tailliés. Regarde le puchelle
            pour cui estoit si liés n  i oze faire singnes si s  en est
            eslongiez. E amie dist il hé car ne m  oublïez Coi que ie
            soie poures et mal enlinagiez s  ai ie uaillant en moy se de urai
            le sauiez .i. loyal coer d  ami en loyauté fiquiez. Chertez c 
            est tous mes moebles de plus ne sui aisiés. Onques ie ne uesti fors
            que garnemenz uiez quant mes sires les laisse ie m  en sui
            cointoiez. Poureté fait souuent faire mauuais markiez. Droit a son
            hostel est Bauduïns retournés. Et li contes de Flandre ne s  i est
            arrestez .x. cheualiers apelle dont il fu moult priués
            Signours ce dist Robers li contes naturez uous en irés a Gant
            et me soer emmenrés. Ie uoel que elle i soit car ie me suis doubtez
            par aucuns messagiers... Ore plus n  en sarez. Faites ce que ie di
            et tantost en alés. Et chil ont respondut Si com uous commandés.
            Dessus .i. noble car qui bien fu atelés et de dras de fin or moult
            bien acouuetez fu mise la pucelle et des autres assés au lez
            deuers Tournay es les acheminés. Li coers de la pucelle estoit si
            tourmentez qu  ains dame ne fi si es iours de son aés. Helas dist
            la pucelle or est ce grant pitez quant eslongier me faut outre
            mes uolentez cellui que i  aimme miex par Diu qui fu penés que ne
            faiche tous cheulz de che siecle mortelz. Hé Bauduïns amis qui
            nous a accusez Ch  a fait li escuiers par cui uous fu portés li
            miens capiaus d  or fin au tournoy presentez mais pendre l  en
            ferai ains c  uns ans soit passez. Ahi fel mesdisant toudis
            nuisit aués les loyaux amoureus ou que uous les saués Ch  est
            dammaiges par Dieu qu  aués bouche ne nés Pis ualent mesdisant
            que li uenins assez Or s  eslonge li corpz et li coers est remés.
            Dolante fu au coer la pucelle iolie. Se Bauduïns sceüst c  on l 
            eüst eslongie au deuant li uenist fust ou sens ou folie car
            amours a fait faire mainte plus grant sotie. Li contes des Flamens
            et qui Haynau maistrie s  est auisés adont d  une grant deruerie
            car a guise de femme il a sa char uestie l  abit sa soer a pris
            qui point ne se detrie. Li escuierz messagez par cui sot l 
            amourrie l  aide a apareillier en la cambre iolie n  [i] ot
            fenestre nulle qui ne soit ueroullie. Li contez l  apella et dist a
            uois serie Amis alez uous ent et si n  arrestez mie a l  hostel
            Bauduïn qui si tres bien tournie et li ditez que Blanche par uous
            li mande et prie
          
            qu  a li uiengne parler en sa chambre uoltie et que pour nulle riens
            il ne le laisse mie ne uiengne a mi parler car estre uoel s  amie.
            Ens ou lieu de ma soer sui chi appareillie or le uoel esprouuer se
            chiere aroit hardie de faire encontre moi si grande uillonnie qu  il
            ozast a ma soer mener sa druerie. Mon affaire chellez si ne li
            ditez mie car par le sainte mort dont Diex reuint a uie dont il
            uolt raquater toute humainne lingnie se uous me racusés par sens ne
            par folie de si hideuse mort sera uo char iugie c  on en sara
            parler iusquez en Lombardie. Sire dist l  escuierz par Dieu le
            fil Marie ie seroie moult folz et scïence arraigie aroit ou corps
            de moy se Diex me beneïe se pour .i. estrainge homme que ie ne
            connois mie metoie en auenture et mon corpz et ma uie i  ameroie
            trop miex que sa char fuist boulie que i  eüsse uo court perdue n 
            eslongnie de uous me uient l  onneurs que i  ai en me baillie et
            si uous doy grant foy et ie ne li doy mie. Ne pensés pas pour Dieu
            que tel chose li die Ie ne sai dont il est ne de quelle lignie ie
            le decheuerai miex que ie ne uous die. ua t  ent ce dist li
            quens que Diex te beneïe. Li escuierz s  en ua s  a se uoie
            aqueillie. En pau d  eure sera sa uolenté changie car qui a Bauduïn
            eüst sa mort iugie et il ueïst l  enfant seulement une fie pour
            tout l  or de che mont il ne le greuast mie. Chertez c  est grant
            eürs pour personne adrechie quant auoec sa biauté li est bontés
            querquie au uoloir Ihesu Cris mais cascuns ne l  est mie tel
            couuient cascun estre com nature l  otrie. Or s  en ua li messagez
            sans nul arrestement a l  hostel Bauduïn est uenus uistement. Si
            tost que Bauduïns le uit parfaitement le recognut il bien ses bras
            au col li tent l  escuier acola et li dist douchement Sire bien
            ueingniés uous par le mien serement. Damoisiaus debonnairez
            dist l  escuierz briement ma dame uous salue qui de biauté
            resplent si uous mande par mi que sans arrestement uenez a li
            parler car elle uous atent en sa cambre pauee qui est painte a
            argent. Et quant Bauduïns l  ot de la ioye s  estent il dist a l 
            escuier G  irai moult lïement. Mist main a s  aumoisniere tost et
            isnelement .xu. saus i trouua ne fu mie grantment il n  auoit
            plus de fin en tout le firmament espargniez les auoit et gardez
            longement. Il en fu moult honteus que si poi il em prent si dist a
            l  escuier Sire chertainnement ueschi tout men auoir che uous
            ai ie couuent uoire que ië ai chi ie ne porte noient monnoye
            aueuques mi nulz besoins ne m  en prent. Se li dons est petis ne
            le prendés pas lent car i  amenderai tout se ie uis longement.
            Sire dist l  escuierz n  en prenderai noient. Et quant
            Bauduïns l  ot si li dist hautement Se li dons est petis qu  il
            ne uaille grantment nel tenés en uieuté pour Dieu omnipotent se
            ie peüsse miex ie uous ai en couuent que ie le uous fesisse de coer
            entierement li homs qui sert a maistre ne fait pas son talent. Oit
            le li escuierz moult grant pleuté l  emprent si dist a Bauduïn
            Sire chertainement li dons me pleüst bien ie uous di uraiement
            mais nulz homs ne doit prendre par nul deuisement d  autrui ioyaus
            ne robes ne or fin ne argent non se il ne le uoelt deseruir
            loyaument. Sire dist l  escuierz entendés ma raison de uous
            ne prenderai en tant comme ore don. Chertes dist Bauduïns
            dont i a souspechon. Et se uous ne prendés en le uostre parchon
            ches denierz chi endroit si ait m  ame pardon en uous n  arai
            fianche nient plus qu  en .i. laron ni auiourd  ui n  irai en le
            uostre maison. Quant li escuierz l  ot se li dist a haut ton Les
            denierz prenderai par tel condition qu  il n  i ara denier ne uous
            uaille .i. royon la maille uous uaura tout l  auoir Salemon. E
            Diex dist Bauduïns ueschi bonne raison A bonne eure assamblai
            l  argent et le billon ne uint mie d  usure ne de male raison qu 
            il monteplïeroit si bien ceste saison. Loyalment les gaingnai si
            ait m  ame pardon et pour chou en uenra li gaingne a bon quoron
            miex uaut .i. seulz deniers en escript le trouue on gaigniet en
            loyauté sans nulle traïson que de l  auoir d  usure tout plain une
            maison. Bauduïns fu moult liés quant cellui escoutoit qui dist que
            ses argens bien monteplïeroit adont li demanda quel choze li
            diroit. Li escuierz li dist comment le cose estoit et du conte de
            Flandre qui l  abit pris l  auoit a loy d  une pucelle en cambrez
            l  atendoit et pour lui esprouuer comment se maintenroit a sa serour
            germaine s  a son gré le tenoit
          
            et le sien puchelaige prendre li ozeroit. Et quant Bauduïns l  ot
            tous li sans li müoit si dist a l  escuier que bien li renderoit.
            Et puis dist que li contes plains d  innocense estoit qui de
            sifaite espreuue esprouuer le uoloit pour sauoir se sa soer son gré
            acompliroit s  ensi auenoit cose que li cas s  i offroit Oïl
            uoir dist li enfes se .c. en i auoit il n  est mie preudoms qui
            s  en deporteroit. Bauduïns ot merueillez quant cellui escouta il
            l  en sot moult bon gré et si l  en merchia et dist que s  auques
            uit bien li remerira. Aueuques l  escuier briefment s  achemina li
            escuierz le mainne le chambre li monstra ou li contes estoit qui
            l  enfant attent la. Atant est Bauduïn qui en le chambre entra et
            puis isnelement li bers s  achemina et dist Chius Ihesu Cris qui
            se mort pardonna il saut et beneïe ceste pucelle la comme le plus
            gentis c  onques mere porta et toute le plus belle c  onques homs
            engenra Dame chi sui uenus en uo cambre decha si m  esmerueil
            pour coi li uos corps mandé m  a. Ie sui apareilliés a quanqu  il
            uous plaira sauue l  onneur de uous autre cose n  i a. Et quant
            li contes l  ot en estant se drecha puis dist a Bauduïn Dous
            amis uenez cha seés d  encoste moy et mes corpz uous dira pour coi
            uous ai mandet plus ne chelet sera. Ne uous souuient il mie mes
            corpz uous enuoia le biau chapel d  or fin c  uns escuierz porta
            Oïl dame dist l  enfes on le me presenta plus d  onneur me
            fesistes que ie ne uaurai ia mais chertes de bon coer iammais maus
            ne uenra toudis monstre li bons le bien qu  ens au coer a. Dame
            dist Bauduïns ie sui a uous uenus si uous lo et gracie et si pri
            a Ihesus dou bien que m  auez fait et l  onneur toute sus ne puisse
            ia morir gentis corps esleüs tant que de moy uous soit li
            gerredons rendus sauue le uostre honnour la ne doit penser nulz.
            Sire uous dites bien foy que ie doy Ihesus. Lie sui que chaiens
            uous estes embatus iammais n  en isterez tant que serez mes drus
            tout a uostre uoloir frans damoisiaus membrus. Par uostre grant
            biauté est mes corps decheüs et est d  un dart d  amours
            parfaitement ferus si que ne sai a dire dont chius maus m  est
            uenus. Mais ia n  en garirai pour contes ne pour dus fors par
            uostre gent corps car telz est mes argus. L  amour de moi uous
            doins et ottroi toute sus et se uous n  en prendés uous serez
            moult bobus car quant li fers est caus on i doit ferir sus. A
            nobles damoisiaus ne uous desplaise mie se de dire mes maus sui
            enuers uous hardie car c  est par uo biauté douche gorge polie Or
            sai bien que uous n  estes de si haute lignie comme il affiert a
            moy dont ie sui courrecie iammais [n  ]ariés acort que m  eüssiés
            pleuie. Sans l  un l  autre espouser ont ami et amie soulas et grant
            deduit et plaisanche a le fie boin tamps en larechin ch  est plus
            grant melodie que che n  est de la choze c  on a appareillie. Et s 
            esploitir pooie en aucune partie que mes freres Robers peüst perdre
            la uie par li enuenimer ou d  autre sorcherie dont nous ariens
            conseil en menant druerie uolentiers le feroie ie uous iure et
            afie car se il estoit mors a doel et a hasquie ie ne sai homme el
            monde pour cui laissasse mie uo corps a espouser par Dieu le fil
            Marie car de nous .ii. seroit moult douche compaingnie. Dame
            dist Bauduïns estez uous esragie Ne plache a Ihesu Crist que
            fache tel folie que de penser a uous douche dame prisie car ie ne
            le feroie pour tout l  or de Pauie. Ia ne serés de tant uraiement
            abaissie qu  a si chetif de moy uous soiés ia amie. I  ameroie trop
            miex le teste auoir trenchie qu  abiter me fausist a uo corpz une
            fie ne qu  au conte fesisse si grande uillonnie qu  enuers sa soer
            menasse sifaite druerie. Par me foy uous seriés bonne en .i. fu
            lanchie qui uolez uostre honnour soit ensi amenrie Par moy ne
            serés ia nul iour desconseillie miex uaurroie boulir et morir a
            hasquie que ie uous acolaisse seulement une fie. A Dame uraiement
            mal estes auoiie qui perdre uous uolés et faire a uo lignie blasme
            et honte si grant trop seriés amenrie Pensés a un haut homme pour
            Dieu ie uous en prie de cui uous ne soiés de honte reprochie puis
            que son puchellaige pert la dame iolie iammais n  ara honnour ne ne
            sera prisie. Taisiez uous damoisiaus tout che ne dites mie car
            moult de dames sont ie uous achertefie qui se marient bien en
            haute signourrie tout sans leurz puchellages mais on ne [le] seit
            mie. Que faut il une dame quant elle a uin sour lie a boire et a
            mengnier bien caufee et rostie
          
            Nulle riens ne li faut fors cellë estorie. Sire frans damoisiaus
            or ne tient fors qu  a ti que tu n  aies amie telle com ués le
            chi. Dame dist Bauduïns par Dieu qui ne menti qui me donroit
            tout l  or qui est iusqu  a Brandi n  aroie a uous afaire par nul
            carnel deli. Ie sui .i. poures homs fiex d  un uillain enqui et
            uous estez bien digne d  auoir .i. roy genti eslisiés .i. haut
            prinche de coi li uostre ami en soient honneret pour Dieu ie uous
            em pri Gardés le uostre honnour et uo corps signourri. Ia ne plache
            a cellui qui onques ne menti que du conte de Flandres fache mon
            anemi c  est li plus souffissans k  ains de mere nasqui. Tant d 
            onneur li ferai par Dieu a che iour chi que sa serour sera
            deportee per mi et ne finerai mais se li arai gehi tous les
            uillains parlers que dit auez de li. Si com par mautalent hors de
            le cambre issi c  onques ne dist adieu quant il s  en departi. Quant
            li contez le uoit forment li abeli tost et isnelement son abit
            desuesti et reuint en la sale. Bauduïns uint a li et si s  agenoulla
            sans faire nul detri et dist Contez de Flandre pour Dieu aiez me
            ui tant que i  arai a uous .i. conseil regehi. Quant li contes l 
            entent par le main le saisi or est menez en camp on l  a bien
            endormi. Sire dist Bauduïns oiés c  on uous dira uostre soer
            la puchelle maintenant me manda sire i  alai a lui ne uous
            mentirai ia. uo soer par fol argu chertes me presenta plus que
            dire n  en doi dont forment m  anoia. Si uous prie pour Dieu qui
            le monde crea que uous le mariez car grant besoing en a et se
            uous ne le faites il uous en mesquerra. Bauduïns dist li
            contes bien ait qui te porta En toi ai .i. ami pour che miex t 
            en sera cheualier te ferai. Adonques l  adouba senescaut de sa
            terre adonques l  ordena et grande reuenue li contes li donna et le
            tint a se court et forment l  onnera. Mais il fist grant folie quant
            tant il s  i fïa enchois que lonc tampz passe il s  en repentira.
            Blanche sa soer germainne a garder li bailla et le mist en sa garde
            dou tout li otroia iusques a tant c  unz roys requerre li uenra
            mais se biens li en uient grans merueillez sera. Ensement Bauduïns
            en che païs regna senascaus de Hainau et en grandeur monta. A
            Sebourc ua et uient le plus i seiourna. La fille au cheualier en
            che tamps engrossa et en ot .i. bastart que durement ama car onques
            si crueus ou siecle ne regna si fist mainte pröeche c  on uous
            recordera quant liex en ert et poins. Li mere le porta li sirez de
            Sebourc moult dolans en sera de chou que Bauduïns espouser nel
            uaurra. De Bauduïn larai et mes corpz uous dira d  Esmeret le sien
            frere qui Gaufroi guerroia il ot assis Nimaye car Idain li bailla
            .xx. Boulenois qu  Esmerez ammena es prez deuant Nimaye. O lui ses
            freres a Gloriant Alixandre que durement ama. Li sieges fu moult
            grans et longement dura mais Gaufrois li traïtrez petit i aconta.
            Qui d  autrui argent ioue s  il a peur grant tort a. Signour
            deuant Nimaye furent li .iii. enfant pour dest[r]uire Gaufroi le
            traïtour puant. Gaufrois fu en Nimaie le cité reluisant le
            castellain de Frise en ua araisonnant Chastellains dist
            Gaufrois alez moi conseillant isterons nous la hors sus le pré
            uerdoiant Se nous nous tenons chi sans issir sus le camp chil
            garchon me tenront comme fol recreant. Et dist li castellains Par
            Dieu le tout poissant se croire me uolez droit a l  aube creuant
            isterons de Nimaye la chité souffissant et si menrons o nous le
            nostre arriere bant s  irons iusques as trés la ou sont li enfant
            ie les uous renderai ains le soleil couchant. Et Gaufrois respondi
            uous alés bien parlant. Au point du iour a fait bondir son olifant
            et li bourgois s  en uont uistement adoubant hors de Nimaye
            issirent que n  i uont arrestant. Esmerez de Nimaye faisoit par
            Gloriant escargaiter son ost car moult s  aloit doubtant que
            Gaufrois n  en issist en traïson faisant. On ne croit le larron
            quant on scet son samblant. Gaufrois ist de Nimaye a moult nobles
            conrois auoec li emmena bien .xx. bourgois et .x. Frisons a grans
            dars lons et drois. Quant Gloriant les uit ne se tint mie cois il
            fist l  ost estourmir et dire a haute uois A l  arme Adoubez
            uous Esmerez li courtois a fait tantost sonner ses cors
            sarrazinois. uers le noble cité s  enkeuret demanois et Gloria[n]s
            cheuauche li damoisiaus adrois les chitoiens assaut a .ui.
            Boulenois. La commencha bataille et orriblez tournois.
          
            Ochïant uont l  un l  autre la fu grans li derois. N  i uaut pour
            raenchon or fins [ne] gros tournois qui est cheüs a terre enmi le
            sablonnois il n  eschapast de mort pour d  or sen contrepois.
            Glorians point et broche le bon destrier norois ua ferir .i. Frison
            qui ot non Godefrois. De sa lanche li passe du haubregon les plois
            les maillez qui sont fortez et blanche comme nois ne durerent au
            cop com che fuist .i. rois ou corpz li mist le fer chius kaï mors
            tous frois et Glorians s  escrie Fel leres maleois uous aués
            comparé che que nous fait Gaufrois Che que li truie fait compere
            mainte fois li petis pourchelez dont che n  est mie drois. Forte fu
            la bataille es prés deuant Nimaie. Glorians li gentis nullement ne
            s  esmaie il decope et ochist le gent qui n  est pas uraie quant
            sa lanche brisa adont s  espee assaie. Au chastellain frison fist
            une grande plaie et puis li escria Foy que ie doi ma taie bien
            auez desserui qu  ensement ie uous paie Forte fu la bataille
            moult rade et moult pleniere. Glorians fist porter bien auant sa
            baniere et quant Gaufrois le uoit si en fist mate chiere il
            escrie Nimaie et Frise par deriere Dont ueïssiez estour enmi une
            quarriere si grant et si orrible que de la sablonniere qui leuoit
            contre mont sanloit une fumiere. La fu mains saudoierz ochis a
            grant hasquiere et mains cheualiers fu reportez sans litiere.
            Glorians recula delez une croliere ia eüst moult perdut de sa
            maisnie fiere quant Esmerez i uint courrant de grant maniere
            Alixandre lés lui qui le pensee ot fiere a .x. Boulonnois n  a
            chel qui bien n  i fiere. Contre le gent Gaufroi leuent tel[e]
            pourriere et si grande bataille n  i remest piece entiere des escus
            de leurz copz pendans a le laniere n  i auoit si hardi qui ne
            baissast le chiere. Signour deuant Nimaie le cité bien fremee ot si
            grande bataille et si fiere mellee qui li istoire dist et le chanson
            rimee qu  elle dura .ii. iours sans faire reposee ensement l  un
            sour l  autre fu le gent encarnee. Gaufrois fu tant hardis et de
            fiere posnee qu  ains plus hardis de lui ne feri ains d  espee mais
            traïtrez estoit et de fausse pensee s  en estoit sa iouente mains
            prisie et löee. Toute nuit ot bataille si grande sus le pree plus
            dru reuersent mort souuin geule baee que ne le uous diroit
            personne qui soit nee toute nuit a le lune ont le bataille outree.
            Quant che uint au matin que l  aube fu creuee adont recommencha le
            noise et le criee la ot maint poing trenchié mainte teste copee.
            Tante belle iouuente i gist ensanglentee dont c  estoit grant
            meschief et poure destinee car a grant dolour est creature alleuee
            qui tout tantost est mors par .i. seul cop d  espee. Chiex par cui
            gerre esmoet en aucune contree s  il le commenche a tort il fait
            male iournee tous les maus c  on en fait che sont sus sa saudee ou
            Escripture ment qui bien est aprouuee. Onques telle bataille ne fu
            mais maintenue qu  il ot deuant Nimaie par dessus l  erbe drue.
            Esmerez de Nimaie tenoit une machue et fu faite d  achier le teste
            auoit cornue n  aconsieut cheualier ne cheual qu  il ne tue. A
            bourgois de Nimaye de crier s  esuertue Ahi maloite gent felonne
            et mescreüe ia sui ie li drois hoirs de ceste reuenue s  en deüsse
            estre rois par le uierge absolue uoire se ma besoingne en fuist a
            bien uenue Or le m  a .i. gloutons robeë et tolue et si uendi mon
            pere dont li corpz me tressue si ne sai que ma mere aussi est
            deuenue n  Elïenor aussi qui pour moi fu uenue decha outre le mer
            en le terre absolue toute ai par che glotton ceste mesauenue.
            Esmerez de Nimaie ot au coer grant dolour d  une mache de fer ua
            ferir sans retour un bourgois de Nimaye qui moult ot de fierour et
            Esmerez le fiert a loi de pongneour se teste li effondre com che
            fuist .i. tabour le cheruele en respent qui honni herbe et flour
            a terre l  abati mors fu sans nul retour. Alixandre[s] i fiert a
            loy d  empereour ossi fist Glorians qui ot fiere uigour. Hé Diex
            que li .iii. frere furent bon uauassour Ione damoisel furent mais
            il ont grant ualour et s  auoient grant coer de conquerre l 
            estour. Et li bons coerz fait l  oeure nom mie le lonc iour. Toute
            iour a iournee fu grans li ferreïs tant en i ot che iour et de mors
            et d  ochis que desseure les mors couuient passer lez uis. Chius qui
            est abatus i est mors et honnis ne li uault raenchons ne terre ne
            païs. Par les campz s  enfuioit mains destriers arrabis ses resnez
            traienant de signour desgarnis. Et plenté de fuians i auoit il
            toudis
          
            l  uns a perdut le main ou iambe s  il n  a pis. Glorians li
            dansiaus qui moult estoit hardis se maintient en l  estour ensi c 
            uns anemis. Ne fuissent li Frison Gaufrois fuist desconfis mais
            .x. en i ot a lons dars posteïs de .xu. piés de lonc et li fer en
            ont siis ichil ont les .iii. freres arriere ressortis. Ceste gent
            conduissoit li chastellains Henris qu  Elïenor la belle amena ou
            pourpris cousins germains Gaufroi c  estoit moult ses amis. Quant
            Esmerez le uoit enuers lui s  est uertis pour les dars des Frisons
            ne fu mie esbahis en le presse se boute com li leus es brebis en
            milieu des Frisons des grans et des petis. Feri le chastellain li
            cheualier gentis de le mache de fer le feri li marchis par dessus
            le hïamme qui bien estoit burnis tous li fu embarrez n  i uaut
            .i. paresis le cheruelle en ist hors li sans li est salis mort le
            tresbuche a terre qu  onques n  i fu oïs. Dont ueïssiez Frisons
            durement esbahis la se sont reculé mais che fu moult enuis car
            forche paist le pré et li leus le brebis. Quant Frison reculerent
            Gaufrois fu moult dolans il crie as chitoiens Car me soiés
            aidans Et Gaufrois tient l  espee dont bien trenche li brans ou
            qu  il uoit Esmeret si le fu approchans. Esmerez quant le uit n 
            en fu mie dolans. L  un l  autre ont aprochiet sus lez destriers
            courrans Gaufrois feri deuant li traïtres puans. Esmerez uoit le
            cop que li glous fu esmans son blaison retourna qui d  or fu
            reluisans et Gaufrois i feri qui estoit si poissans par tel
            deuision fu le cop desquerquans que dedens le blason entra .ii. piés
            li brans. Au resaquier qu  i fist acourut Glorians et quant
            Gaufrois le uoit si li müa li sans il ne l  atendist mie pour .c.
            besans. Il a laissiet s  espee qu  au blaison fu tenans en le
            presse se fiert tous de ses miex uoellans. Et Esmerez s  escrie
            Traïtres soudoians car uendistes mon pere en le terre as Persans
            Ie uous en ochirai ains que passe li ans E bourgois de Nimaye
            moult estez nonsachans qui laissiez uo signour et lui estez nuisans
            pour le plus fel traïtre qu  ou siecle soit uiuans La ot mille
            bourgois tous ensamble alloians qu  a lui se retournerent dont
            Gaufrois fu dolans. Adont a fait sonner li glous ses olifans uers
            Nimaye repaire n  oze estre demourans que ne le relenquisse li
            autres remanans en le chité entra li traïtres puans. Et Esmeret
            assaut les murs fors et poissans descliquent cel engien qui getent
            caillos grans ars a tour espringalez des hautez tours luissans.
            Adont fu li assaus orribles et poissans. Li bourgois qui la furent
            ont les coerz repentans qu  auoec Esmeret furent qui tant fu
            auenans pour l  amour de leur femmes et de leurz biaus enfans s 
            en i auoit de telz qui les coerz ont dolans plus pour leur grant
            richece qu  il estoient tenans qu  il ne sont pour leur femmes ia
            n  en soiez doubtant. Miex recoeur  on de femmes biau signour tous
            lez ans c  on ne fache d  auoir ne de florins luisans a l  auoir
            le monnoie est li fais trop pesans. Or sont deuant Nimaye li
            prinche et li baron. Li rebelle bourgois s  escrient a haut ton
            Ahi sire Esmeret pour Dieu nous te prion ne laissiez pas l 
            assaut gentis fiex a baron ains faitez assalir a forche et a
            bandon par coi aions le uille a no deuision car li bourgois dedens
            nous feront garison a nous feront confort par aucune ocoison car
            se n  auons la uille n  auons lieu ne maison que Gaufrois li
            traïtrez n  ait tost mis en carbon et femmes et enfans met[e]ra en
            prison Signour dist Esmerez a uo deuision. Adont a fait
            sonner maint grant cor de laton le moitiet de son ost mise en
            droite parchon fist reposer li bers as campz sus le sablon et fist
            tantost crier en l  ost par .i. garchon c  on fache uistement
            apporter garison a boire et a mengnier assez et a foison des uins
            et des uïandes illuec a quarion pour desiuner le poeple qui en ot
            grant beson. Et li autre assaloient le chité enuiron quant uirent
            le uïande en leur propre fachon tout s  i sont acourut cheualier
            et garchon. Li .i. hape .i. poulet li autrez .i. capon s 
            effondrent les tonniaus a forche et a bandon car [il] auoient soif
            n  est se merueille non li tamps fu biaus et chaus si qu  a l 
            Ascention. Quant il eurent beüt a leur deuision a l  assaut uont
            courrant ensi que campion. Mais as crestiaus lassus estoient chil
            Frison li .i. getoit .i. bauch li autres .i. perron ains ne fu
            telz assaus a uille n  a dongon comme il ot a Nimaye a ychelle
            saison. Gaufrois ot si grant doubte et si grant marrisson onques n 
            ot tel paour en se regnation.
          
            Perdut eüst Nimaye se ne fuist .i. glouton qui li aprist a faire une
            grant traïson. Tout adés qui fait mal le mal li enort on. Gaufrois
            fu en Nimaye en son palais luisant enuiron lui estoient tout si
            appertenant. Signour che dist Gaufrois forment me uois doubtant
            que [ne] perdons Nimaye ains le soleil couchant car il sont d 
            assalir si aspre et si engrant qu  il ne doubtent la mort .i. denier
            ualissant cop d  engien d  espringale ne de piere pesant che me
            font li bourgois qu  ont esté recreant. Se nous n  auons conseil
            mal nous est couuenant. Dont parla .i. traïtrez qui coer ot
            soudoiant conseillierrez Gaufroi et son appertenant Sire
            Gaufrois dist il par Dieu le roiamant ne uous ne uostre uille
            n  i ara nul garant s  une cose ne faitez dont me uois auisant.
            Or tost che dist Gaufrois alez moi conseillant Sire dist
            li traïtrez faites que maintenant soient lez les crestiaus et
            femmes et enfant onclez cousins germains et antains ensieuant a
            cheus qui relenquis se sont com mescreant puis les faites geter des
            crestiaus par deuant aual ens es fossés et ie uous recreant que si
            li bourgois uoient cestui fait apparant a Esmeret tantost en iront
            priier tant qu  il laisseront l  assaut et iront repairant ensi
            serez sauuet chieus fait est aparant. Par ma foy dist Gaufrois
            chil mot sont auenant iammais ne uous faurrai es iours de mon
            uiuant. Dont se uont li Frison par le uille espandant. As hosteus
            des bourgois sont alet maintenant les dames les enfans et cheus en
            bierch gisant ont pris et acouplez et lez uont conduisant amont sus
            les cristiaus ou on ua assalant. Lors commanda Gaufrois qu  on les
            uoist balanchant aual ens es fossez qu  on n  i uoist arrestant. Et
            chil pleurent et crient et uont grant doel menant car le mort
            redoutoient li petit et li grant. C  est drois qu  on le redoubte
            ie le uous acreant car puis c  uns homs est mors au sien n  a .i.
            seul gant. Ensi li traïtour prisent entr  iaus l  auis par les
            crestiaus getoient femmes enfans petis. Li fosset sont profont li
            mur sont haut assis ie croy que de .c. n  en escapast .i. uis. La
            oïssiés grant doel et crier a haus cris Douche uierge Marie
            ouurés nous Paradis Gaufrois nous t  apellons par deuant Ihesu
            Cris au iour qu  il auera son iugement assis Et Gaufrois leur
            respont Ia n  i serai oïs Pensés de l  appeller N  en donne .i.
            paresis car ie n  ai nient plus d  ame comme a .i. soris Nient
            plus que fuissent kien n  auoit Gaufrois pité de geter les enfans
            aual ens ou fossé. Et dames et pucellez plaines de grant biauté la
            crioient en haut urais rois de maiesté aiés de nous merchi par
            ta sainte bonté Et s  il estoit aucuns qui en eüst plouré
            Gaufrois le fait saisir si l  ont aprés geté. Et quant li bourgois
            uirent le grant desloyauté que Gaufrois leur faisoit de leur
            carnalité tost et isnelement uinrent a Esmeré Ahi sire font
            il pour Dieu de Trinité faites laissier l  assaut Tout sommes
            desolé par Gaufroi le traïtre qu  est plains de cruauté Nos
            femmes nos enfans l  ont trop chier comparé car il sont des
            crestiaus contre terre rué de .c. n  en i aroit .i. tout soel
            rescapé. Quant Esmerez l  oï s  a grant doel demené l  assaut a
            fait laissir si se sont retourné. Et Gaufrois fist laissier che qu 
            il ot en pensé et femmes et enfant en furent remené mais sachiés
            qu  es prisons furent trestout bouté. Et li troi frere furent en l 
            ost moult aïré si ne sceuent comment il aront la cité. La furent
            maint engien et fait et carpenté et drechiet a le uille par deuant
            ens ou pré et getoient as murs pieres a grant plenté. Mais bien
            sont pourueüt et de pain et de blei et de char et de uins de maint
            bacon lardé il ne doubtent le siege .i. denier monnoé. Et s  a li
            glous Gaufrois si le monde aueulé qu  il n  i ot si petit dedens la
            fremeté mais qu  il peüst porter .i. grant baston quarré que ne
            donnast saudees cascun iour aiourné cascun lonc son estat auoit
            deniers plenté. Par auoir sont souuent maint preudomme aueulé. Or
            sont deuant Nimaie li .iii. enfant royal pour le cité conquerre
            dont haut sont li mural. Mais Gaufrois ne les doubte le monte d  un
            hestal. .I. dus de Danemarche c  on clamoit Percheual uint par le
            haute mer et o lui maint uassal pour conforter Gaufroi qui regna
            en grant mal car chius duc si amoit de bonne amour loyal une serour
            Gaufroi plus blanche que cristal qui estoit a Nimaye tres le tampz
            iuuenal dont Gaufrois li manda par mos especial qu  il le uenist
            secourre o son poeple a cheual et il aroit sa soer la belle
            principal dont chius dux amena uitaillez et bissal
          
            .xl. nés querquiés tout parmi le canal. Quant Boulenois les uirent
            si lor en fist moult mal s  ont fait en l  ost sonner maint grant
            cor de metal busines et arainnes et droit ou fons d  un ual s 
            alerent adouber li Boulenois royal en leur uaissiaus entrerent
            dont haut furent li mal encontre les Danois alerent rendre estal.
            Onques si grant bataille n  i ot en Raincheual qu  il i ot en le mer
            a icestui iournal li mort et li nauré rechurent grant traual.
            Signour dedens le mer ou sont li Boulenois fu grande la bataille
            encontre les Danois il ochient l  un l  autre a bons brans uïenois
            et detrenchent oreillez testes bras a esplois. Li dux de
            Danemarche qui estoit lons et drois i fiert d  une grant hache d 
            achier poiteuinois n  aconsieut homme nul qui ne soit mors tous
            frois. Et Glorians reclaimme Ihesu Crist et sa crois. Le bataille
            dura ne sai .ii. iours ou trois la furent desconfi trestout li
            Boulenois. Boulenois furent mort n  escapa que .ii. nés. En l  une
            est Glorians arriere retournés au haule descendi dolans et aïrés.
            Contre Gloriant uint ses freres Esmerés a haute uois escrie Ahi
            frere carnés a esté uostre poeplez desconfis et matés Oïl dist
            Glorians si sui ente naurés. Dont s  estourmi li os enuiron de
            tous lés. Quant li Boulenois sceurent c  on a leur gens tués l 
            endemain descendirent et paueillo[n]s et trés s  ont laissie
            Nimaye dont bonne est la citez ne uaurent demourer cascuns s  en
            est ralés. Et se la fuist Wistaces de Boulongne fieués ia ne l 
            eüssent fait che est la ueritez. Mais gens sans nul signour ne
            ualent .iiii. dés puis que terre est a dame li païs est gastés.
            Wistaces ne fu mie dedens ches herités ains estoit en Surie a ses
            freres alés droit a Iherusalem la ou Diex fu penés dont Godefrois
            ses freres estoit rois couronnez. Et Boulenois s  en uont qui les
            coers ont irés. Quant li .iii. frere uirent leur barons destrués
            uers Boulongne s  en uont les frains abandonnés. Quant la comtesse
            Ydain coisi les bachelers adont leur demanda se Gaufrois est tués.
            Dame dist Esmerez bien nous a atrapés qui ensement nous a du
            no deshirités s  auons perdut no pere dont c  est doelz et pités.
            Et s  ai perdut m  amie aussi a l  autre lés Elïenor la belle ou
            grande est li biautez. Si malement nous a Gaufrois a fin menés
            uaillant n  ai decha mer deus deniers monnaez. Iammais en cest païs
            ne uoel estre arrestez ains irai en Surie ou est mes parentés
            Godefrois Bauduïns Wistacez li membrés et si les aiderai contre
            les deffaés s  irai conquerre terre chastiaus ou fremetez trop
            seroie mescans d  estre chi demourez. Dïent li autre frere
            Chertes bien dit aués nous irons auoec uous si tost que uous
            irés. Lasse dist le comtesse com mes coers est irés N  ai
            enfant ne parent qui soit decha remés que trestout ne s  en uoisent
            dessus les deffaez de tous mes boins amis est mes corps esseulez
            Ensi disoit Ydain que uous oï aués. Puis ne demourra gaires que ses
            niés Esmerez Glorians Alixandre et tous leurz parentez entrerent
            en la mer a chalans et a nés pour aler au Sepulcre ou Ihesus fu
            pozés. Signour a ichel tamps que uous dire m  oés i estoit li
            passaiges et fais et aquitez sans paier de trewage qui uausist
            .iiii. dés par les hoirs de Buillon i estoit ordenez. Che fu belle
            portee Ihesus en soit löez Par toute paienie fu leur genres
            doubtez. Signour li .iii. enfant dont ie uous senefie entrerent en
            la mer auoec grant compaignie dolant et courrechiet et a chiere
            abaubie pour Gaufroi qui leur ot tolut leur signourrie. La kanne est
            tant portee que depuis est brisie ie le di pour Gaufroi qui
            regnoit par maistrie enchor uenra li iours qu  il toura a folie. Or
            dirai des enfans qui ont fait departie de Boulongne le grant qui
            sor mer est bastie. Et le comtesse Ydain les sainne et beneïe et
            leur a dit Signour par amour ie uous prie salüés me mes fiex el
            nom sainte Marie et le roy Godefroi qui iustiche Surie. Adont au
            departir moult tenrement larmie. Et li enfant s  en uont s  ont
            leur uoile drechie en mer uont esquipant en la plus ressongnie. N 
            est drois de leurs iourneez que le conte uous die de leur mere
            dirai la roÿne essauchie qui fu en Abilant dolante et courrechie
            O le Rouge Lion qui en Dieu ne croit mie. Elïenor la belle li
            tenoit compaignie mais le puchelle estoit nuit et iour si gaitie
            que pour mille mars d  or ne fuist point eslongie dont moult
            dolante estoit et soir et a nuitie pour l  amour d  Esmeret qu 
            elle ne haoit mie
          
            ains l  amoit de bon coer sans nulle uillonnie car d  amer lons de
            lui c  est amour esragie. La dame de Nimaye qui Roze auoit a non
            fu dedens Abilant une longe saison s  auint une iournee que roys
            Rouge Lyon estoit en son palais o lui si Esclauon la li uint .i.
            messaigez qu  on clamoit Publion le roy a salüet a le loy de Mahon.
            Et quant li roys le uoit se le crie a haut ton Amis dont uenez
            uous et de quel region Sire droit de Surie par mon dieu
            Baraton ou Sarrazin ont fait grande perdition Iherusalem est prise
            et Acre et Escalon. Corbadas Lucabiaus et li rois Luxion et rois
            Cornumarans et li rois d  Escalon sont mort et mis a fin sans nulle
            raenchon. Dessus le plains de Ramez i ot tel tuison que tout li
            Sarrazin iusqu  en Cafarnaon aront grant uitupere de la destruction
            car il est auenu sus la geste Noiron. Or ont li Cristïen a leur
            maleïchon dedens Iherusalem en consolation couronné comme roy
            Godefroi de Buillon .i. cheualier de Franche de haute estration.
            Et s  est chieus proprement de che meïsme nom que Calabre sorti la
            dame de renon droit a Miekes le grant a le feste Mahon. Tout ensi
            qu  elle dist en ueons le fachon les .iii. oisiaus tua a un cop de
            bougon dessus le tour Dauid si que bien le uit on. Roys i  ai pour
            ta cité grande confusion car manechie l  ont li Cristïen felon et
            s  est au sort Calabre mise en maleïchon. Quant li Rouges Lions ot
            Publion paler adont fu si dolans qu  il ne pot mot sonner Ahi
            Iherusalem com il me doit peser que li Cristïen t  ont ensi a
            gouuerner E roÿne Calabre bien i ueïstez cler Mes peres uous oï
            bien uo sort declarer et se li sceustes bien et dire et deuiser qu 
            il en seroit ochis ne s  en porroit garder Godefrois le tua que
            ie doi poi amer. uoit le roÿne Roze se li prist a crier Dame ie
            uous deuroie en .i. fu embraser car li uostrez linagues nous fait
            deshonnerer Sire dist la roÿne car m  en laissiés ester que
            par cellui Signour qui se laissa pener ie uauroie ore sire se
            Diex me puist sauuer que deuant Abilant que deués gouuerner eüst
            fait Godefrois ses paueillons leuer. Deuant chou ne porrai de uos
            mains escaper Dist li Rouges Lions Se uous sauiez uiser tour
            pour uo deliuranche bien uous deuriés amer. Sire dist la roÿne
            n  i saroie uiser fors seulement .i. tour que uous uaurra conter
            car se uous me uoliés de uo prison geter sus la loy Ihesu Crist
            uous uauroie iurer qu  a Godefroi iroie au Sepulcre parler et tant
            feroie a lui enchois mon desseurer qu  il m  aroit en couuent en
            chertain sans fausser et il et si doi frere qui sont biau
            bacheler que ia en che païs qu  auez a gouuerner ne uenront
            gerroier ne uo proie esleuer ne uo uille assegier ne uous
            desheriter ne uous irés aussi par terre ne par mer en lieu ou uous
            uoelliez les Cristïens greuer ensi par bonnes triewes porriés en
            pais rengner. Dist li Rouges Lions Che fait a creanter Tout ensi
            le ferai sel uolez acorder. Oïl dist la roÿne qui le uïaire ot
            cler. Dont l  afïa li roys et li ala donner congiet de che messaige
            et faire et ordener. .I. chalant li a fait noblement aprester a
            .xxx. Sarrazins mist la dame en le mer pour aler au Sepulcre les
            triewez afïer. Ensement sot la dame che soutil tour trouuer. Ossi
            font pluseurs femmes de che n  estoet doubter femme fait tous les
            caus son baron aueuler. Ensi ceste roÿne d  Abilant se seura.
            Elïenor la belle au partir l  acola Dame dist la puchelle chi
            endroit demourra le plus dolante dame c  onques de pain mengua
            uoir ie morrai de doel s  Esmerés ne uient cha. Belle dist la
            roÿne le miens corpz li dira. Et de quanques i  ai dit li miens
            corpz n  en tenra riens mais s  esploitier puis par Dieu qui tout
            crea i  amenrai Godefroi de Buillon par decha. A toutes ses grans
            os si uous assiegera par che point uous arai a Nimaie de la. Et mes
            fiex Esmerez quant il le sauera sachiés que uolentiers o lui il i
            uenra. Ensi dist la roÿne et atant s  en seura elle entra ou
            chalant qui en mer s  esquipa. Or oiés l  auenture car il li
            auenra ensi que par le mer la roÿne naga regarde enmi la mer
            .iii. calantz auisa et crois et confanons a bors par deuant a.
            Quant la dame les uit Nostre Signour löa le roy de sainte glore
            qui sa mort pardonna. E Diex dist la roÿne et quel gent sont
            che la
          
            Se che sont Cristïen par me foi bien me ua. A icheste parole le
            calans aprocha. Esmerez fu deuant qui de lonc s  escria Par foi
            felon paien morir uous conuenra uous estez Sarrazin puisqu 
            enseigne n  i a La nés ont assalie point ne leur escapa. Paien l 
            ont deffendue iusqu  a .xxx. [en] i a mais toute leur defense
            moult petit leur uaura car bien sont assali des Cristïens decha.
            Esmerez tient le mache dont moult grans copz frapa le bort de la
            nauie tellement despecha que petit s  en falli que l  iauwe n  i
            entra. Glorians Alixandres furent au lez dela a grans haués de
            fer ou grans kainnes i a geterent a le nef si que point n 
            eslonga puis uinrent main a main nulz ne faindi la. No gent crient
            saint Iorge qui le iour leur aida. Chius qui se fie en Dieu et qui
            le seruira en toute le iournee ia maus ne li uenra. Chius qui se
            fie en Dieu en parfaite creanche ne poet en le iournee auoir mal ne
            grauanche. Li .xxx. Sarrazin n  eurent nulle poissanche de greuer
            les enfans qui en Dieu ont fïanche. Alixandres li bers tint une
            roide lanche .i. Sarrazin bouta si fort dedens le panche le
            haubert li percha dont le maille fu blanche mort l  abat en le
            nefz a .i. autre s  auanche. Et Glorians i fiert par bonne
            contenanche ossi fait Esmerez qui tant ot de poissanche. Enmi le
            nef estoit Roze la dame franche et prioit Ihesu Crist qui pour
            nous ot soffranche que des Sarrazins puist ueoir telle uenganche
            que n  en puist escaper piet ne uentre ne manche ensi prie la dame
            qui tant ot de uaillanche. Et li troi damoisiel ne font nulle
            arrestanche a .xxx. Sarrazins ont fait tant de nuisanche qu  en
            leur nef sont entré la eurent grant souffranche. La dame uoit ses
            fiex de haut crier s  auanche Enfant ie reconnois uo corpz et uo
            samblance ueschi le uostre mere ou tant a de pesanche uenez si
            m  acolés sans nulle demourranche De chou que ie uous uoi en telle
            contenanche ne fuisse point si lie pour tout l  auoir de Franche.
            Dont le uont acoler sans demener bubanche. Grande fu la pités a le
            recongnissanche. Grande fu la pités des fiex et de le mere.
            Enfant dist la roÿne com pour uous ie me pere Encor uengerez
            uous le mort de uo chier pere a Gaufroi le felon drois est qu  il
            le compere car c  est .i. faus traïtrez de mal faire se mere de
            traïson furnir scet toute [le] mistere. Par le glouton perdi Bauduïn
            uo chier frere iammais ne le uerrons dont souuent me despere car
            ie croi qu  il soit mors. Et c  est bien coze clere Gaufrois le
            fist murdrir bien en scet la matere. Ie pri a Ihesu Crist et a sa
            douche mere que i  en puisse ueoir une uenganche amere car par
            Dieu qui fait mal c  est drois qu  il le compere. Dame dist
            Esmerez or a passet lonc tampz que nous ne uous ueïsmes roÿne
            souffissans pour Dieu dont uenez uous Ne le soiés chelans Ou est
            Elïenor le pucelle auenans qui pour mon corpz laissa le terre des
            Persans et aporta l  istoire dont Gaufrois li puans ot trenchie l 
            oreille uoiant ses atenans Biau fiex dist la roÿne ne le
            serai chelans le iour que li mesquiés fu pour uous aparans ou
            palais a Nimaie ou li debas fu grans ie me mis en le mer ia n  en
            soiés doubtans O moy Elïenor qui tant es souffissans le dame de
            Ponthieu fu auoec nous nagans. Et le mer se troubla de coi li nos
            calans naga parmi le mer che sachiés bien lonc tamps et nous mena
            li uens qui fu piesmez et grans tout droit a Babilone. La nous
            trouua soudans. La dame de Ponthieu i deuint mescreans elle renoia
            Dieu dont elle fu mescans li soudans l  espousa a le loy des
            Persans. Moy et Elïenor la pucelle rians auons en Abilant esté moult
            tres lonc tamps aueuques le sien frere .i. riches amirans. Or ai
            tant fait a lui par Dieu qui est poissans qu  escaper me laissa
            sainne sauue et uiuans. Conuoier me faisoit par ches felons tirans
            droit a Iherusalem a nos apertenans. En couuent ie li oy quant de
            lui fu partans que sa pais li feroie auoir contre les Frans afin
            que Crestïen nel fuissent assegans. Plus doubtent Cristïens et eulz
            et leur bubans que l  aloe faucon quant le cache a plains campz.
            Elïenor i est la pucelle rians dolante et courrechie qu  elle i
            est demourrans car Ihesu Crist de gloire est la belle seruans et
            si uous ayme si la pucelle plaisans que toute nuit uous est
            durement regretans. Elle ne uoelt auoir ne rois ne ammirans ne
            prinche nul ou monde c  on li soit presentans. Il n  a mie grantment
            que li rois Briguedans qui est sires d  Aufrique et des
            Sarragouchans et s  a .u. freres rois tous couronne portans
          
            uint pour la damoisielle as nés et as calans par dedens Abilant ou
            i  ai esté lonc tampz mais elle n  en uolt prendre dont forment fu
            dolans li rois Rouges Lions ses frerez li gaians. Tout adés uous
            atent et est a Dieu prians qu  encore puist uir l  eure que soiés
            ses amans. Quant Esmerez l  oï se li müa li sans .i. dars d 
            amours li fu parmi le corpz lanchans pour l  amour de la belle le
            fu au coer naurans Ahi gente pucelle honneste et souffissans
            iammais n  arai moullier si m  aït sains uinchans fors que le
            corpz de uous qui si est auenans Ensi dist Esmerez li noblez et
            li frans. Mais che fu une dame que trop fu aquatans car o lui fu en
            chartre l  espace de .uii. ans. ensi com uous orrez se m  estes
            escoutans. Quant Esmerez oï sa mere la roÿne qui d  Elïenor ua
            recordant l  amour fine amour d  autre costé si le destruist et
            mine que mais ioie n  ara s  auera le mesquine car coulourree fu
            com roze d  aubespine et comme fleur de lis ot blanche le poitrine.
            Belle dist Esmerez qui fu de bonne orine le grant biauté de
            uous et li bontés m  afine. Iammais ioie n  arai par sainte
            Katerine si uous arai osté de la gent sarrasine. Ensement uont
            nagant li .iii. enfant Rozine qui estoient estrait du linaige le
            chisne. uers Surie s  en ua nagant leur officine. A .i. regort de
            mer uers terre beduïne perchurent grant nauie uenant par le marine
            mais sus le bort des nés y auoit mis par signe et crois et confanons
            de chendaus et d  ermine quant Esmerez perchiut leur nefz et leur
            couuine bien sot que che sont gent seruans la uertu digne dont
            pour iaus assalir ne fist faire aatine. Il ot droit car c  estoit
            li fiex de sa cousine Wistaces de Boulongne fiex de la palasine
            Ydain qui le portee fist si bonne et si digne. C  est drois que de
            bonn[e] ente .i. boins fruis se decline. Quant Esmerez perchiut les
            uaissiaus aprochier pour che qu  il uit les crois as bors des nés
            drechier est alez encontre iaus si commenche a huchier Et a cui
            estez uous nobile cheualier Adonques respondi .i. gentis
            maronnier Alés seürement ne uous caut d  esmaier nous sommes
            Crestïen pelerin princhoier. No sires est Wistaces qui tant fait a
            prisier li freres Godefroi et Bauduïn le fier. A Boulonge ralons
            arriuer au grauier. Et Esmerez s  escrie Car faites abaissier uo
            uoiles et uos mas laissiés uostre nagier car chi sommes troi
            frere tout ione saudoier cousin au comte Wistace d  espousee
            moullier hoir sommes de Nimaie. Laissiez me a lui plaidier. Quant
            Wistacez oï Esmerez desraisnier aussi bien le connut comme il fait
            .i. denier les uoilez fist cliner pour lui a festoier. Lors
            geterent lor ancre et les grans cros d  achier dont il fisent
            ensamble leur uaissiaus atachier grant ioie demenerent quant uint a
            l  aprochier. Roze la gentis dame ua Wistace baisier Cousins
            dist la roÿne il nous faut eslongnier no terre et no royamme pour
            .i. fel pautonnier che est Gaufrois de Frise qui nous fait
            destourbier qui uendi mon signour a le gent l  auressier au roy
            Rouge Lion en rechiut maint denier une nefz de fin or tant li en
            fist querquier. Puis reuint en ma terre menant .i. doel plenier et
            fist tant par ses dons c  on me fist conseillier de lui a espouser
            en mon palais plenier. Dont uint une puchelle parmi le mer nagier
            soer le Rouge Lion pour lui a baptisier et si nous uint retraire
            le mortel encombrier. Esmerez deuoit prendre une noble moullier la
            dame de Ponthieu che nobile heritier. Quant Esmerez oï le pucelle
            plaidier adont sacha tantost une espee d  achier puis ala a
            Gaufroi une oreille trenchier bien le cuida ferir parmi le
            hanepier mais li leres cria et on le uint aidier. La conuint mes
            enfans nostre cité uuidier qui puissedi le uinrent longement
            assegier mais chil de Boulenois n  i uaurent plus ioquier ensi a
            mon royamme Gaufrois au coer lanier que nous n  i ariens mie le
            montant d  un denier. Par me foy dist Wistaces se ie puis
            esploitier ains lonc terme passé le comperra moult chier si tres
            mar a uolut par mortel encombrier le linaige du chisne tellement
            abaissier. Mal pert outre le mer que che soient bregier quant
            Godefrois mes freres i fait tant a prisier qu  il a toute Surie sous
            lui a iustichier et est rois de la uille dont li mur sont plenier
            ou Ihesus se laissa pener et traueillier et ferir au costé de la
            lanche d  achier encore ai ie du sanc car on li fist raier que
            Godefrois mes freres fait no mere enuoier. Adont a fait Wistaces
            deffremer .i. forgier s  en trait une fïole qui toute fu d  or
            mier
          
            et dist a le roÿne Chi pöés regaitier le sanc Nostre Signour qui
            nous geta d  infer. Dont se ua le roÿne tantost agenoullier et si
            troy fil aussi et tout li cheualier et puis uont le fïole acoler et
            baisier que Godefrois faisoit a Boulongne enuoier dont puis
            rechiut le mort d  Aracle le lanier. Qui d  un serf fait signour il
            a mauuais loier. Quant Wistaces oï le roÿne iolie si li dist Ma
            cousine ne uous esmaiez mie car ia ne uous faurai ni a mort ni a
            uie et s  a Boulongne uieng qui sus mer est bastie et que i  aie
            a ma mere donné en sa baillie le sanc Nostre Signour que ie pris en
            Surie a l  encontre Gaufroi uous ferai grant aïe. Ensi disoit
            Wistaces mais il ne sauoit mie que il li auenra ains le annee
            acomplie car le sainte fïole qui du sanc fu emplie li fu par
            larrechin et robee et rauie et fu .uii. ans perdus en terre paienie
            et puis le reconquist par sa noble maistrie Bauduïns de Sebourc a le
            chiere hardie qui depuis mist le sanc en plus d  une partie. A
            Boulongne en i ot si com l  istoire crie s  en fu li sans a Bruges
            et a Fescamp l  abbie. Ceste canchon signour doit bien estre
            prisie car translatee fu en diuine clergie du latin en romans nel
            tenez a folie a Saint Amant a Brugez. En la liberarie en sont li
            fait escript [et] proprement la uie du bon roy Bauduïn de Sebourc le
            iolie si est de saint Brandon le matere furnie qui fu si prés d 
            enfer a nef et a galie que dëable d  enfer issirent par maistrie
            getans brandons de feu pour lui faire hasquie et parla a Iudas sus
            le piere naïe Bauduïns de Sebourc fu en sa compaignie qui conquist
            saint Brandon en terre paienie Polibans ot a nom Falise ot en
            baillie. Ceste matere doit bien estre auctorisie de saintes et de
            sains est ma chanson furnie et d  armes et d  amours et de
            cheualerie et de griez traïsons et de grant estourmie. Or uous
            traiez en cha signour ie uous en prie et qui n  a point d 
            argent si ne s  asieche mie car chil qui n  en ont point ne sont
            de ma partie. Signour or entendez franc nobile bourgois nulle
            mieudre chanchon n  oïstez uous des mois. Or sont nagant par mer li
            cheualier courtois si eurent a conseil qu  ou païs boulenois
            seroient repairant briement a ceste fois auoec le conte Wistace qui
            lor dist que Gaufrois sera par lui destruis car trop est maleois.
            Mais ensi qu  il nageoient a pales et a crois uirent parmi le mer
            nagans par grans esplois bargez et grans dromons plus de .lx. et
            trois et s  auoient banierez et pignons a orfrois. Et quant
            Wistaces uit des enseingnez les plois dont sot bien que c  estoit
            poeplez sarrasinois si dist a ses cousins Chil ne son pas
            Franchois enchois sont Sarrasin qui poi prisent no loys chi nous
            poons sauuer trestout a ceste fois. Dont fist appareillier Wistaces
            ses conrois .iiii. archierz ot qui traient d  ars turcois et .c.
            arbalestiers qui furent Geneuois car bailliet li auoit ses frerez
            Godefrois pour lui a conuoier. Che fu raisons et drois car homs qui
            entre en mer n  a pas tous ses uoloirz. .I. sages homs si doit
            pouruir en tous endrois. Wistaces n  iert pas folz li contez
            boulenois car poi uaut sens repus et auoirs enfouois. Wistacez de
            Boulongne quant se ua percheuant qui li Sarrasin uienent parmi le
            mer nagant plus tost que nulz oisiaus ne uoist en l  air uolant
            Esmeret apella le damoisel sachant et son frere Alixandre et le
            ber Gloriant Signour cousin dist il ichi uienent Persant
            monstrons leur bonne chiere et .i. hardi samblant. Qui son anemi est
            bonne chiere monstrant on le fait a moitiet tout mat et recreant.
            Et chil ont respondu Ne uous alez doubtant car appareilliet
            sommes en l  onneur Dieu le grant pour uiure et pour mourir se lui
            uient en commant. A icheste parole est li roy Briguedant qui
            estoit roys d  Aufrike et d  Erope tenant n  auoit plus felon roy
            ou païs mescreant .xiiii. freres ot qui tout sont amirant qui
            tenoient les terrez par deuers Orïant. Chius Briguedans d  Aufrike
            signour dont ie uous cant uenoit de gerroier le poeple en Dieu
            creant Escoche auoit destruite .i. royamme moult grant s  auoit
            le roy ochis a l  espee trenchant s  amenoit la roÿne par dedens
            .i. chalant. En Chipre auoit destruit maint Cristïen uaillant et s 
            auoit pris le roi Iulïen li uaillant et une siene fille courtoise
            et auenant le plus belle puchelle et du plus dous samblant qui
            fuist en son royame si lons com il s  espant. Diex que li
            prisonnier furent de coer dolent qu  il estoient ensi en le main du
            Persant
          
            De cuer reclaimment Dieu le Pere tout poissant. Il ont droit qu  il
            le uont de bon coer reclamant car qui se fie en li toutdis a il
            garant et s  aucune personne de loial ensïant a en che siecle chi
            anoy ne doel pesant croire doit et penser et sauoir tout auant que
            pour lui esprouuer le ua Diex enuoiant ou dammaige ou annoy dont
            sen coer a dolant. Mais il sont pluseurs gens en che siecle regnant
            qui ne croient en Dieu le Pere royamant se che n  est sus bon
            gaige qu  auoir uoelent deuant bonne fin en tauerne che uont il
            desirant. Signour on ne poet trop se haster de bien faire telz est
            ore haitiez ueschi bel exemplaire qui demain ne uerra que li
            solaus esclaire. Chil qui aront bien fait aueront bon solaire li
            mauuais prenderont en infer leur repaire si que trestous li mons se
            doit au bien retraire. Prendez exemple chi preuoist baillu et
            maire se faussement iugiez ch  est pour uous grant contraire uous
            n  arez iugement de Dieu qui uous puist plaire. A ma droite matere
            signour me uoel retraire quant Briquedans d  Aufrique qui fier ot
            le uïaire uit que sont Cristïen dont commencha a braire et dist
            Or assalez et si pensez du traire A ces felons quetis donrai si
            mal douaire la terre ahanneront mon frere roy Islaire et si seront
            batu comme asne de Chesaire Et no bon Cristïen qui tant sont
            debonnaire aloient reclamant le uierge secretaire. De li priier
            merchi ne se doit bons coerz taire. A l  assambler les nefz enmi le
            mer salee fu fiere la bataille et grande la mellee. La ot mainte
            buisine graisloïe et sonnee maint cor maint olifant mainte trompe
            doree. Dessus les bors des nefz la fu no gent montee chascuns a
            deuant lui une targe pozee. Li archier uont traiant de grande
            randonnee et li Sarrasin traient ossi a le uolee. Mais li istoire
            dist que la gent deffaee furent .xx. encontre .i. a celle matinee
            che fu une parchon masement ordenee. Signour ens es dromons de la
            gent deffaee y auoit grans chastiaus establis a l  entree bien fais
            et batailliez et a tour esleuee de crestiaus enuiron noblement
            garitee. La furent li paien dont ie fai deuisee qui d  espringalez
            uont traiant de randonnee et oile et plonc boulant mainte grant
            caudrelee getoient sus no gent qui de Dieu soit sauuee De uiue
            chaus geterent mainte grant pochonnee. Onques telle bataille [ne] fu
            mais assamblee. Et s  estoit nostre gent trestout auironnee de la
            gent sarrasine enmi le mer salee. La eurent Cristïen une pesme
            iournee bien cuidierent morir ains que fust l  auespree. Et la
            roÿne Roze fu si espöentee que de le grant dolour est cheüe pasmee
            et a dit Mere Dieu roÿne courronnee Dame si uraiement que uous
            fuistez craee et saintie a une eure enchois que fuissiez nee et que
            la prophesie fu sus toi contournee d  Ysaïe qui dist une raison
            senee par .i. pop[e]liquant cui geta sa uisee qui se bequoit au
            coer pour sa douche nicee qu  il uoloit de son sanc saouler le
            iournee si dist une raison qui fu en uoir trouuee c  une ente
            uierge et digne nourissans par rozee porteroit uierge fruit qui
            par humle pensee aroit en une crois pour nous sa char nauree et
            respanderoit sanc a grande randonnee et par che sanc seroit no uie
            recouuree... uierge tu fus li arbrez en l  ente consacree qui
            portas le saint fruit par miracle ordenee qui pour nous ot en crois
            sa teste couronnee d  aubespine poingnans et si but la fiellee.
            uierge tu fus le cambre roiaus engourdinee qui du Saint Esperit fu
            toute enluminee. uierge tu fus le sale de toute honnour paree tu
            fus li haus palais tu fus le douche entree tu es en Escripture
            combles de foy clamee tu fus temple luisans tu es arche apellee
            en toy naga li rois qui t  auoit carpentee. Helas il arriua en si
            dure contree que sa char fu a mort iugie et pourmenee Arche tu
            remanus dolante et esgaree. Ie te pri sains uaissiaus pure digne
            approuuee que nostre arche ne soit des paiens uïolee. A icheste
            parole est cheüe pasmee. Belle fu l  orisons que la dame disoit et
            Diex l  oï tres bien que sa Mere prioit. Otant ayme celli qui .i.
            bien en diroit et qui de loyal coer fermement l  aourroit comme son
            propre corps. Qui renoiet l  aroit et a le Mere Dieu merchi en
            priieroit le uierge pure et digne bien le rapaiseroit. Li Fiex fait
            pour le Mere che qu  elle prieroit pour che demonstra Diex et sa
            Mere honneroit quant il estoit cha ius comment qu  encore i soit
            qu  il uoelt que tout enfant soient de tel arroit
          
            qu  a pere et mere fachent honneur en tout endroit car qui les
            deshonneure pis faire ne porroit et alast en .i. bois murdrir gens
            a esploit. Honneure pere et mere et si leur porte foit et se tu ne
            le fais Escripture amentoit qu  au iour du iugement t  en donra
            Diex ton droit. Si tost que la roÿne s  orison defina Ihesus qui
            bien l  oÿ ses bons amis aida car en peril estoient et cascuns s 
            esmaia car de .xx. encontre .i. laide parture i a. Auironnet
            estoient. Brighedans leur cria Car uous rendés keitis ou morir
            uous faura En le terre d  Aufrique li miens corpz uous menra s 
            ahanerez le terre au païs par dela. Quant Wistacez l  oï tous li
            sans li müa il a dit a ses hommes Signourz or i parra Chertez
            miex uoult mourir puis que Diex le uaura qu  estre pris des
            paiens car chius qui pris sera rois Brighedans nous dist qu 
            ahanner les fera che seroit dure uie. Malis soit qui uaura rendre
            le corpz de lui. Ia il ne m  auenra car en soufrir griés paine trop
            de desperance a. Signour che dist Wistaces du defendre
            pensons car sachiez uraiement s  a paiens nous rendons ahaner
            nous feront dedens leurz regions. Chertez au coer me uient si bonne
            opinions qu  encore arons uictoire se bien nous deffendons.
            Diex dïent Cristïen uolentiers le uerrons Hé Diex si
            uraiement que tu es Diex et homs otroie nous ta gloire se chi
            endroit morons Lors assalent paiens chil qui ont lons bastons les
            frapoient d  estoc parmi les haubregons. Mais Brighedans d  Aufrique
            ot .iii. Esclauons traiant as ars turcois saiettez et bougons. Si
            querquiet en auoient Cristïen leur blaisons que che sambloient
            foeillez qui croissent es buissons. Enclos sont Cristïen laide fu
            li parchons .iiii. en gisoit ochis ens es dromons dont Wistaces
            estoit moult dolans et embrons. Et si croi se n  eüst esté li
            orisons et le priiere Roze dont ichi uous disons ia ueïst
            desconfis Wistace et les barons. Mais Roze fu loiaus en ses
            conditions elle est sainte a Nimaye s  en fait on les sermons des
            miraclez que fist pour li li rois Ihesons. Pour che fait bon bien
            faire et deuenir prodoms car le fins est mauuaise de murdreourz
            larons. Grande fu la bataille en le mer d  Abilant sonnoient ches
            buisinez et chil cor d  olifant et li nauret aloient uillainem[en]t
            criant. Qui la ueïst Wistace le hardi combatant Esmeré Alixandre
            et le ber Gloriant comment adont aloient les paiens chastïant a
            lor riches espeez les testes detrenchant bien desist que che fust
            Oliuier ou Roelant. Esmerez tient le hache de fin achier luisant
            sus le bort de le nef estoit en son estant .i. ammachour feri
            cousin roy Brighedant ou hïaume le ua tellement assenant qu  ens ou
            chief li embarre le cheruele en respant. Les costes et les bras
            leur aloit desrompant. Ne fuissent li archier dont la i auoit tant
            bien eüssent paien fait mas et recreant. Mais li Sarrasin traient
            qui ne s  i uont faignant par chou sont Cristïen mort et ochis
            sanglant ne ia n  en escapast homme sain ne uiuant quant Diex i
            fist pour iaus miracle si tres grant que tout bon Cristïen qui en
            Dieu sont creant l  en doiuent graciier et estre desirant de
            maintenir droiture toutiour en leur uiuant. Or oiés le miracle
            franc Cristïen uaillant car li Turc qui aloient de saiettez traiant
            plus dru que plueue en may n  en genuïer negant... les saiettez de
            coi li fer furent trenchant retournerent sour iaus che que derier
            deuant li fer uienent sour iaus arriere retournant qui droit a
            leur poitrines se uenoient fiquant et les coerz de leurz uentrez
            tout parmi pourfendant et reuersoient mort tout enmi leur calant.
            Trestout chil qui traioient furent mort maintenant puis uenoient
            nouuel mais ne ualoit noiant .x. en i morut ains le soleil
            couchant. Grans merueillez en ot li fors roys Brighedant car en poi
            d  eure uit son poeple recreant. Li ieus est retournez che que
            derier deuant dont li rois ot tel doel prés ne ua maruoiant.
            Brighedans fu dolans quant uit la retournee que sa gent s  ochïot
            au traire a le uolee le traire deffendi a moult haute allenee car
            .x. archierz ot ochis en le iournee. Wistacez de Boulongne refforche
            le merlee uenu sont main a main si tint chascuns l  espee et
            Esmerez tenoit une mache feree. La ont as Sarrasins telle chiere
            monstree que le gent sarrasine fu toute espöentee. Et li rois
            Brighedans n  i a fait arrestee ou moilon de sa nef a l  estace
            leuee trouua le roi de Cypre a le barbe merlee de cordes fu loiés a
            l  estache quarree. Quant Brighedans le uoit si li fist escriee
          
            Par Mahon rois de Cipre le teste arés copee se ueritez ne m  est
            de par uous recordee Et dist li rois de Chipre Par le uierge
            sauuee uerité uous dirai se l  aués demandee. Dist li rois
            Brighedans Or ne me chelez mie ie m  esmerueil forment d  une
            grant mancolie i  auoie maintenant celle gent baptizie tout a ma
            uolenté matee et desconfie mais une auenture est sus me gent
            reuertie que trestout mi archier i ont perdu le uie car cascune
            saiette qu  il auoient lanchie retournoient sour iaus droit entre
            coer et fie ensement ai perdus mes gens et ma maisnie. Or me dites
            se ch  est par leur enchanterie. Et dist li rois de Chipre
            Nennil ie uous afie ains est par leur Signour dont il ont bonne
            aïe car il ont a signour ie uous achertefie tout le plus
            souffissant que trouuer on puist mie. Et comment l  apelle on
            dist chius ie uous en prie Et dist li rois de Chipre Par ma
            cheualerie on l  apelle Ihesu le fil sainte Marie qui est sires
            et maistres de toute tronisie sires des Cristïens et de gent
            baptizie. Chius lor a fait garant dont uous arez hasquie car
            maintenant uerrés uostre gent desconfie se uous ne creés Dieu qui
            de mort uint a uie. Comment dist Brighedans. uous dites grant
            folie Quant ie uous assegai par dedens Nichotie onques ne uous
            aida uers cheulz de ma baillie. Et dist li rois de Chipre Car
            foys estoit fallie en moy et en ma gent et en ma baronnie si ne
            uolt onques Diex estre de no partie. Cha dist li rois de Chipre
            rois Brighedans entent chil dela sont prodomme et de bon essïent
            s  a aucune personne en leur assamblement que Ihesus uoelt garder de
            mal et de tourment. Chertes se tu ne crois Dieu et le sacrement et
            rechois de urai coer le saint baptizement tu seras ia bien tost
            desconfis laidement. Quant Brighedans l  oï parler sifaitement
            Diex l  enlumina si qu  il li donna talent de lui a recognoistre et
            croire fermement si dist au roy de Chipre Ie uous ai en couuent
            ie me baptizerai sans nul arrestement et uaurai Ihesu Crist croire
            parfaitement. Lors deliura le roy et sa fille au corpz gent le
            roÿne d  Escoche et trestoute leur gent. Sus le bort d  une nef
            monta isnellement a sa uois qu  il ot clere s  escrïa hautement
            Franc Cristïen dist il n  assalez nullement car ie me rens a
            uous pour faire uo talent. Wistace de Boulongne tantost s  espee
            rent et Wistacez le prist de bon coer humblement. Le bataille
            remest lasset furent forment. Brighedans fist .i. ban crier
            appertement qui se uoelt baptizier des siens hasteement si oste
            son hïamme qui reluist clerement par coi il uerra cheulz de son
            aloiement. Le plus grande plenté s  i acorda briefment qui croire
            ne uolt Dieu la teste on li pourfent. Ses maistres conseilleirz c 
            on clamoit Madarent prist le loy Ihesu Crist mais che fu
            faussement le sanc Ihesu embla larrechineusement mais Diex l  en
            enuoia .i. cruel uengement ensi com uous orrez recorder uistement.
            Or uous traiés en cha pour Dieu tres douche gent et uous orrez
            matere do[n]t li uer sont moult gent. Li fors rois Briquedans dont
            i  ai fait parlement se baptiza le iour moult amistablement. Contre
            le roy de Chipre qui outre mer s  estent ot a nom Iulïens se l 
            istoire ne ment. Or fu rois Brighedans baptiziez et leuez ossi fu
            Madarans ses conseillierz priuez et de la gent au roy se baptiza
            assez. Qui ne se baptiza le chief li fu copés. Nobles fu li
            mengnierz qui la fu aprestez. Li riches rois de Chipre est a Wistace
            alés [E] sires de Boulonge dist il or m  entendés ie sui par
            uostre corpz de le mort escapez si uous mes en uo main toutez mes
            heritez et ma fille ensement que uous ichi uaez. Mes corpz et mes
            auoirs uous est abandonnez mes païs est tous uostrez car conquesté
            l  auez. Quant Wistaces l  entent li sans li est müez regarde le
            pucelle ou grande est li biautez moult le uit belle et gente.
            Adont s  es auisez Glorians ses neueus en sera estrinés si sera
            rois de Chipre quant li rois ert finez. Roy Iulïen appelle si li
            dist Entendés ie n  auerai du uostre ne chastiaus ne chités mais
            ie ai un cousin qui prochain m  est carnez il auera uo fille se
            uous le commandez si tenra aprés uous toutez uos herités. Et dist
            li rois de Chipre Diex en soit aourez Glorians dist Wistaces
            la pucelle prendez uous fustes fiex de roy et encor le serez.
            Quant le uoit le puchelle li coerz li est leuez elle le uit tres
            bel et s  estoit bien molez ia uausist que ses corpz fust a lui
            espousez. Wistaces li dist Belle che uassal le uolez
          
            Sire dist la pucelle qu  est che que dit auez Ie uous prie
            pour Dieu que uous nous assamblez fïancher espouser en .i. iour
            c  est mes grez. Les noches furent faitez du dansel Gloriant et de
            le fille au roy de Chipre le poissant. La roÿne d  Escoche se ua en
            piés drechant a Wistace est uenue si li dist en oiant Sire
            dist la roÿne uous m  auez fait garant de la gent sarrazine et du
            roy Brighedant fait l  auez baptisier dont i  ai mon coer ioiant
            deliuree m  auez de mort dure et pesant si uous en rens ma terre
            pour faire uo commant. Dame che dist Wistaces or oiés mon
            samblant point de mari n  aués che dïent li auquant et pour chou
            uous donrai .i. mien appertenant c  est freres a cestui que ie uois
            mariant or l  arez a signour s  il uous plaist maintenant.
            Oïl dist la roÿne car ie le uous demant. Adont uont li doy
            frere les dames espousant grandez furent les nochez enmi le mer
            bruiant li enfant font leur nochez par dedens .i. calant noblez fu
            li mengnierz et li més souffissant. Esmerez li ainsnés en est salis
            auant il a dist a Wistace le conte combatant Sire cousins dist
            il or oiés mon samblant uous aués marïet mon frere Gloriant et
            Alixandre aussi donnet dame plaisant ie uous demande femme en l 
            onnour Dieu le grant. Aussi bien me deuez marïer maintenant comme
            aués fait mes freres selonc mon essïant or me donnés moullier car
            ie le uous demant. Cousin che dist Wistaces par Dieu le
            royamant et ie le uous donrai ie le uous acreant se ie le puis
            trouuer en che siecle uiuant. Oïl dist Esmerez elle est en
            Abilant soer au Rouge Lion le neueu roy soudant. Ceste est forte
            a auoir dist li cuens en riant car il me faut conquerre une
            chité deuant. Cousins che dist Wistaces li preus et li gentis
            par le foy que ie doy les sains de Paradis et Godefroi mon frere
            qui est roys posteïs iammais me retourai en Franche le païs si
            arés le pucelle a cui estes amis. A Abilant irons le chité de haut
            pris le siege i meterai pour uoir le uous pleuis et si le
            conquerrons as riches bran[s] fourbis puis arés le puchelle
            blanche com flour de lis. Helas dist Esmerez li damoisiaus
            gentis ne porrai tant attendre car d  amourz sui souspris Quant
            li bons roys d  Aufrike a sifais mos oïs pour iceste raison a geté
            .iiii. ris si dist a Esmeret Ne soiiés esbahis car par le foy
            que doy au Pere Ihesu Cris ie cuis si esploitier pour uoir le uous
            pleuis ains que iammais uoiés ches .uiii. iourz acomplis uerrez
            Elïenor la puchelle gentis et girés en sa chambre nut a nut uis
            a uis. Se Diex sauue ma uie qui est Peres et Fis de cheste cose
            faire sui ie tres bien garnis. Cha dist li roys d  Aufrique qui
            Iulïens [ot] nom ne uous esmaiés mie damoisiaus de renon quant
            nous uenrons a terre as champs sus le sablon par dedens Abilant
            qui est Rouge Lion uenrez auoeques moy se il uous uient a bon et
            s  i menrons .i. prestre. Nous troi sans compaignon irons en
            Abilant cascuns sour .i. gascon quant li roys me uerra en me
            propre faichon grant feste me fera il n  aimme se moi non. Ie li
            ferai entendre par soutiue raison que i  arai par dehors tendu mon
            paueillon et qu  auoec moy n  arai amenet nul baron pour che que ie
            ne uoeil que li sien Esclauon fachent contre ma gent mouuoir nulle
            tenchon. Sa soer li rouuerai qui clere a le faichon et il le me
            donra a ma deuision car promise le m  a il a longe saison illuec
            l  espouserai a le loy de Mahon. Quant che uenra au uespre que
            dormir s  en ua on en la chambre la dame dont ie fai mention uous i
            ferai entrer coiement a laron. Li prestrez i sera qui en propre
            fachon t  espousera la belle a ta deuision et s  i gerras o lui et
            en feras ton bon. Par foy dist Esmerez ueschi bonne raison S 
            ensi poet estre fait bien esploitié aron. Cha dist li roys d 
            Aufrique Iulïens au uis cler se uous me uolez croire chi uous
            uoel creanter Abilant uous ferai auoir et conquester en une seule
            nuit sans uous dehonnerer. Et Esmerez respont Che fait a
            creanter Adont uers Abilant font leur uaissiaus sigler. Ne sai c 
            on uous uaussist longement deuiser tant uont nagant par l  iawe no
            gentil bacheler qu  il uirent Abilant qui tant fait a löer. A une
            liewe prés font leur nefz arriuer dessus la terre uont leur
            paueillons leuer paueillons et aucubez et loges carpenter. Esmeret
            de Nimaie en prist a appeller roy Iulïen d  Aufrike si li dist haut
            et cler Biau sire en irons nous a m  amie parler
          
            Oïl che dist li rois faites o nous monter .i. prestre
            souffissant ou on se puist fïer. Esmerez en a pris .i. prestre a
            apeller se li a dit Biau sire uoelliés moi escouter O moy en
            Abilant uous en uaurrai mener et se Ihesus nous laisse arriere
            retourner chanonne de Nimaye uous ferai ordener. Quant li prestrez
            l  entent coulour prist a müer Dieu et trestous les sains en prist
            a maugreer. Quant li prestrez entent c  on le requiert et prie d 
            aler en la chité tous li sans li fourmie. Et Esmerez li dist
            tantost a uois serie Prestres alés monter pour Dieu ie uous en
            prie car uous m  espouserez Elïenor m  amie. Li prestrez est
            montez mais n  a talent que rie en son coer maudissoit toute la
            compaignie et disoit Esmeret li corps Dieu te maudie et qui te
            conseilla a faire tel folie Par Dieu si fera il ie ne m  en
            doubte mie car g  i uois si enuis que biens n  en uenra mie.
            Iulïens ua deuant par les plains de Surie et Esmeret le sieut sour
            .i. mul d  Orcanie li prestrez est derriere toudis demi archie
            barbetant plus menut que singes c  on tarie. Quant Iulïens le uoit
            a Esmeret s  escrie Chius la se debarbette ie croi qu  il nous
            maudie. Non fait dist Esmerés Il dist le letanie c  est
            maniere de prestre en le nostre partie que leur orisons dist
            pietïant le chaucie. Li prestrez les ot bien mais n  a talent qu 
            il rie ains disoit coiement Orisons n  est che mie ains est une
            priiere de la uierge Marie que Diex otroit meschance c  est ce que
            ie deprie cellui par cui ie uieng en ceste compaignie. Or s  en ua
            Esmerez et Iulïens aussi Li prestres ua deriere qui enuis les
            sieui. Il uont tant cheuauchant le grant chemin anti qu  en Abilant
            entrerent par le porte Flouri. Li prestrez a l  entree se sainna et
            beni quant Iulïens le uoit si est uenus a lui Dams prestrez
            dist li rois de Dieu soiés maudi Laissiés uostre sainnier on ne
            le fait mie chi se longement le faitez uous nous arés honni. Ie
            ne m  en puis tenir li prestrez respondi ie m  en deusse raler
            ie n  ai que faire chi. Or sont en Abilant entret li cheualier
            uers le palais s  en uont. Adont sist au mengier li rois Rouge
            Lions et o lui si princhier delez lui fu sa soer qu  il ama et
            tint chier. A iceste parole atant est .i. portier deuant Rouge Lion
            se uint agenoullier et dist Chius Mahommez qui tant fait a
            prisier qui se laissa des truies mengier sus le fumier il uous
            gart sire rois d  annoy et d  encombrier Sire ueschi uenir .i.
            ammiraut moult fier priueement se uient chaiens esbanoier ch  est
            Brighedans d  Aufrique au corage legier. Quant Rouges Lions l  ot
            n  i ot qu  esleechier dont ua roy Brighedant acoler et baisier et
            Esmeret aprés le nobile princhier. Et li prestrez estout trestout
            adés derier qui n  auoit nul talent de lire son sautier. Li rois
            Rouge Lions les barons festïa roy Brighedant d  Aufrique uistement
            apella Bien soiés uous uenus biau sire par decha Ou est li
            uostrez poeplez que uo corpz emmena en terre cristïene en Chipre
            par dela Dist li rois Brighedans Mes corpz laissiez les a logiés
            sus les plains campz c  une liewe n  i a dessi iusqu  a mon ost
            mes corpz les i laissa pour chou que ne uoel mie qu  en uostre chité
            cha esmoeue nulz hustins des miens qui sont dela. Dont assist a sa
            table Brighedant qu  il ama deuant li mist sa soer que durement
            ama. Esmerez de Nimaye o les paiens menga. Mais sachiés que li
            prestrez morsel n  a auala ains n  i menga morsel ne de uin ne
            gousta mais escoute et oreille se on le pendera. Ou palais d 
            Abilant qui bien estoit paués la estoit Brighedans seruis et
            honnerez Elïenor estoit d  encoste ses costez. Li rois se
            detrenchoit les bons capons lardez et le sert noblement bien en fu
            doctrinez. Dist li Rouges Lions Sire ne me chelez comment auez
            uous sire Cristïens raualez Dist Brighedans d  Aufrique Sire
            uous le sarez i  ai Escoche destruite et les grans heritez et se
            tuai le roi qui en ert auöez et puis pris la roÿne dont li corpz
            est senez puis m  en reuins en Chipre conquerre .u. citez i  ai
            pris le roy as mains et se fille delez. Puis que ie me parti de
            uous ia n  en doubtez i  ai conquis .ii. royames que i  ai tous
            degastez. Dist li Rouges Lions Preus estez et membrez Löés en
            soit Mahons qui est mes auöés. Esmeret apella et le prestre delez
            Signour che dist li rois mengniés et si buuez pour l  amour de
            che roy qui uous a amenés mes corpz et mes auoirs uous est
            abandonnez se nulz uous mesfaisoit il seroit encrüés
          
            Le plus hardi signour qui soit uiuans auez Elïenor la belle a les
            sourchieus leués elle n  ot c  une fois ueüt en ses aés son ami par
            amours qui ot nom Esmerés s  elle nel recognut merueillier n  en
            deuez car ne pensast iammais qu  il fuist laiens entrez. Li
            prestrez uoit le belle li sans li est müez de la biauté de lui fu
            tous enluminés A pucelle gentis dist li prestrez senés pleüst
            a Ihesu Crist qui en crois fu penez que dedens mon monstier fuisse
            o uous enfremez mais ie uous rassorroie a genolz denüez Moult fu
            noble le court en le sale pauee rois Brighedans d  Aufrique n  i a
            fait arrestee Rouge Lion apelle sans nulle demourree Sire dist
            Brighedans or oiés ma pensee une chose dirai s  il uous plaist
            et agree pour coi ie sui uenus en icheste contree. uous aués une
            soer uermeille et coulouree douche uaire et rians et tres bien
            doctrinee il a passet lonc tampz que ie l  ai enamee. Or uous pri
            et requier que le m  aiés donnee s  elle m  a a mari bien sera
            assenee car d  Aufrique sera roÿne couronnee. Dist li Rouges
            Lions A bonne eure fu nee eüreuse seroit se l  auiés espousee Ma
            soer che dist li rois or estez uous dowee de .iiii. grans
            royammes a ceste matinee. Sire dist la puchelle qui fu blanche
            que fee ie n  ai mie uoloir d  estre or marïee car une maladie m 
            est ens ou corpz entree et sachiés qu  elle m  a tenut plus d  une
            annee si qu  a homme ne doy iammais estre liuree. Belle dist
            Brighedans ne soiés esgaree ie uous garirai bien ains demain l 
            aiournee car i  ai le medecine dont uous serez sanee. Sire dist
            la pucelle nom auez `Fox i bee   uenus estez trop tart li heure
            est ia passee bien sai que uous aués faillit a le donnee. Moult
            par fu le pucelle dolante et courrouchie quant son frere entendi qu 
            au Sarrasin l  otrie assés le refusa uoiant le baronnie. Bien l 
            oï Esmerez qui la chiere en ot lie E pucelle dist il loyaus
            et ensignie uous estez li plus uraie de ceste mortel uie uiure me
            laist tant Diex uo paine soit merie car a che que ie uoi douche
            dame iolie falir ne me uolés ni a mort ni a uie et se mes corpz
            uous faut li corpz Dieu me maudie Esprouuee uous ai et si n  en
            sauez mie. Et li rois d  Abilant a Brighedant escrie Sire ma
            soer uous est donnee et otroïe espouser le pöés tout a uo
            commandie. Frere dist la pucelle uous m  ariés bien honnie se
            mariee sui ie ne uiuerai mie car sachiés que ie mainne mauuaise
            maladie. Taisiés uous dist li rois uous pensez [grant] folie
            Quant le roy refusez moi faites uilonnie. uous pöés honnerer tous
            cheus de uo lignie. Frere dist la puchelle pour [aï]estre
            bruïe iammais n  arai mari tant ait grant signourrie. I  ameroie
            trop miex que ie fuisse esragie Li Rouges Lions l  ot s  a la
            table gerpie et si a sa serour laidement laidenguie. Dist li rois
            Brighedans Ne le ladengiés mie. L  amour d  une pucelle n  est pas
            si tost gaingnie au premier cop li kaisnez che dist on ne kiet
            mie. G  irai parler a lui par amoureuse uie espoir qu  amours l 
            ara assez tost conseillie car chi iure une femme qu  elle n  en
            fera mie plus tost est retournee que li uens ne toupie .xxx.
            pensees a femme ie uous affie enchois que puist auoir sa chemise
            uestie. Li Rouges Lions fu courrechiés et dolans quant il oï sa
            soer qui fu escondissans le riche roy d  Aufrique qui ot nom
            Brighedans. Les tables ont osteez qui furent reluisans. Droit a une
            fenestre fu li rois apoians iriés et abaubis et durement pensans
            que sa soer ne uoloit estre a lui assentans pour une maladie qu  au
            corpz estoit sentans elle ne s  en fu plainte onques mais en son
            tampz si dist une parole que li homs est mesquans qui trop se fie
            en femmes car leurz engiens est grans. E Diex qu  Esmerez fu
            baus lïés et ioianz qu  ensi s  escondissoit la puchelle plaisans
            Au prestre l  esconseille en bas lui fu disans Par foi sire
            dist il ceste dame auenans est enuers moi loyaus et a esté tous
            tampz Et li prestrez respont Si m  aït sains uinchans ie
            uauroie o lui estre outre le mer bruians Li Rougez Lions ot la
            chiere courrechie Qu  est che ma soer dist il ne me crerez
            uous mie Oïl dist le pucelle mais c  on ne me marie. A
            icheste parole l  a Brighedans saisie sus .i. banc l  a assise
            estroit l  a embrachie en l  oreille li dist Taisiés uous douche
            amie uous ne saués comment no besoingne est taillie uostre honnour
            garderai et a mort et a uie. Bien sai que uous amés en Franche le
            garnie
          
            Esmeret de Nymaie a le chiere hardie n  est pas trop lons de chi
            ie uous achertefie ués le la douche dame celle sale pietie. Or le
            regardez bien douche dame prisie. Se ie di uerité n  en soiés
            abaubie car c  est mes boins compains et en moi il se fie et pour
            le uostre amour qui si fort le cuiurie est uenus chi endroit
            auenturer sa uie. Quant Elïenor a ceste raison oïe lors regarde
            Esmeret et i mist s  estudie si bien le rauisa qu  elle fu rapaisie
            et qu  elle recognut a le fache polie Esmeret le uassal a cui
            estoit amie. Lors dist a Brighedant Ne uous desplaise mie se ie
            uous ai hui dit nesune uillonnie car s  une amie auiez en
            estraingne partie et elle se gardast en grande courtoisie que ne
            fesist ami tant eüst signourrie uous l  en deurïez miex amer de la
            moitie et tenir de li bien tous les iours de uo uie. Et i  amoie
            Esmeret par bonne drüerie se ie uous refusoie que m  eüssiez
            pleuie che faisoit bonne amour qui les amans maistrie car i 
            ameroie miex que ie fuisse essillie que i  eüsse Esmeret fait nulle
            uilonnie. Or uous prie pour Dieu le fil sainte Marie ne nous
            racusés pas ie seroie honnie mais uoeilliez conseillier sire ie
            uous en prie comment nous maintenrons car trop sui resioïe quant
            ie uoi mon ami a cui ie sui amie. Dame dist Brighedans le
            cose auons koellie pour che que uous uiués tout doi a grant hasquie
            anuit m  espouserez uoiant uo baronnie si en sera le feste moult
            grande et essauchie. Quant che uenra au nuit que uous serez
            couchie Esmerés uos amis qui la chiere ot hardie en uo chambre
            sera se Diex me beneïe car nous auons .i. prestre qui [scet] moult
            de clergie qui uous espousera droit a le nuit serie et puis
            auoeques li serez nue couchie la sera uo dolour presque toute
            alegie. Lonc tamps auez amé c  onques iour de uo uie n  eüstes iour
            de bien ne nulle compaignie or aproche li tampz qu  en serez
            reslechie. Prendez moi a baron par coi li rois s  i fie. Et celle
            respondi Sire mes corpz l  otrie. Adont isnelement est contre
            mont salie a son frere est uenue hautement li escrie Frere par
            Mahommet ie me sui conseillie ie me uoeil marïer ie sui toute
            haitie. Quant li Rouges Lions oï sa soer parler qui dist qu  elle
            se uoelt uolentiers marïer si dist a Brighedant Bien sauez
            alourder dames et damoisellez a uo düeur mener uoirement disiés
            uoir legier est a prouer que dames tout tantost se uoelent rauiser
            puisqu  il plaist a ma soer de uous a espouser. Sachiés que i  en
            sui liés ne le kier deuaer. Sire dist Brighedans   ie ne uoeil
            seiourner tout maintenant uaurai ceste coze affermer. Faites chi
            Mahommet uistement apporter et tous les .iiii. Diex que deuons
            aourer si uaurrai uostre soer espouser et döer. Dist li Rougez
            Lions Che fait a creanter. Les .iiii. Diex a fait en le sale
            ammener puis a fait sa serour noblement achesmer de riches dras de
            soie uestier et aourner. D  un mantel de fin or le fist on afubler
            li atake deuant fu escarboucle cler qui par nuit reluisoit com
            chierge en candeler ses cheueus li fist on par espaulez couler
            gannes sont que fin or quant on l  a fait ouurer li chainture de
            perles a carnierez fremer la bourse fu ouuree en .i. isle de mer
            une paienne i mist .ii. ans au deuiser. Quant elle fu paree bien
            uous puis recorder c  on ne peüst plus belle en che monde trouuer.
            Mahon dïent paien com chius se doit amer qui porra celle dame
            baisir et acoler Mahommés l  a craee pour hommes enchanter Qui n 
            aroit en .iii. iours eüt de coi disner a ueoir ceste dame se
            porroit consoler. Belle fu la pucelle et de gente maniere. Dou roy
            si l  adestroient de le gent lozengiere ou palais l  amenerent
            qui estoit fais de piere. Quant Esmerez li bers uit sa maisnie
            chiere au coer fu si souspris pour la douche lumiere qu  i dist
            Ahi amours com tu ies droituriere quant tu m  as pourueüt de
            telle trezoriere or ne sai ie comment par le baron saint Pierre
            ie l  arai eslongie de celle gent lasniere. Li prestrez le regarde
            qui se tenoit derriere si a dit Mere Dieu qui fus chambre et
            portiere getés moi a honnour de celle gent bregiere car g  i uins
            si enuis parmi le grant bruiere que tout adés me samble c  uns
            Sarrasins me fiere. Or fu Elïenor ou palais amenee par deuant
            Mahommet en le sale pauee li fors roys Brighedans l  a briefment
            espousee. Riche fu l  ofrande qui la fu presentee
          
            onques si grande feste ne fu nul iour menee comme il ot a che iour
            de la gent deffaee noblez fu li souperz et de grant renommee et
            quant eurent soupet si fu le nape ostee. En une riche cambre tres
            bien engourdinee fu la dame tantost des paiens adestree en un biau
            lit paret d  une sarge doree fu couchie esroment quant fu
            desachesmee. Brighedans li fors rois n  i a fait arrestee Esmeret
            et le prestre dont i  ai fait deuisee mist par deriere .i. drap
            coiement a chelee et puis s  est escriés a moult haute allenee Or
            uuidiez ceste chambre sans nulle demouree car ie me uoeil couchir
            aueuc le mariee La chambre fu uuidie que nulz n  i demourra dont
            sali Esmerez qui s  amie baisa .x. fois en un tenant car moult le
            desira. Et li prestrez tantost andeus les espousa mais onques de
            paour orison n  i conta il n  i pot adrechier quant il le
            commencha puis dist a Esmeret I  ai fait. Or i parra comment uous
            le ferés. Mal ait qui s  en faindra S  ossi grant peur auiés par
            Dieu que mes corpz a ne uous desuesteriés pour tout l  or c  uns
            roys a. Ie uaurroie estre en Franche outre mer par dela Taisiez
            dist Esmerez. Mal ait qui uous porta Prestre ne ualent riens on
            le dist grant piech  a se che n  est pour atraire che c  uns bon
            prodoms a et se femme rassorre la ou nulz ne sera. Ensi que ie uous
            di espousa Esmerez Elïenor la belle puis en fist tous ses grés. Il
            engenra le nuit che dist l  auctoritez .i. fil dont Ihesu Cris fu
            seruis et löés car puis fu ens es chieulx deuant Dieu couronnez. D 
            Esmeret uous lairai qui tant fu redoubtez dirai d  une auenture
            s  entendre me uolez qu  en celle nuit auint si uoir que Diex fu
            nés. En le nuit que chius enfes signour fu engenrés fu li sans
            Ihesu Cris par un larron emblez. uous aués bien oï qu  Wistaces fu
            remés par decha Abilant logiés dedans ses trez O lui .i. renoiés
            Madarans fu clamés conseillier[e]z estoit maistres et auoués a
            Brighedant d  Aufrike qui en fons fu leuez ossi fu Madarans mais
            che fu faussetez car il ne creot Dieu ne ses saintes bontez auoec
            Wistace fu li lerrez pariurez. Or auoit de coustume Wistaces li
            senés quant il s  aloit couchir li contes naturés il prendoit le
            fïole ou li sans ert plantez a ses iex le mettoit a le bouche et
            au nés douchement le baisoit. Telz estoit ses pensés puis qu  il
            l  eüst baisiet que ia ne fuist temptez de l  anemi d  enfer
            souspris ne encantez. Madarans li demande Sire ne me chelés qu 
            est che en le fïole qu  a telle honnour tenés Amis c  est li
            sains sans qui nous a raquatés que Ihesus respandi quant en crois
            fu penez c  est .i. dignes ioiaus qui bien doit estre amés. Et tant
            qu  en la bataille sera par nous portez ne poet estre nos poeplez
            desconfis ne matés adés ara uictoire li poeplez cristienés puis c 
            on a la le sanc car c  est grans dignitez s  en sommes plus hardi
            et plus asseürez. Quant Madarans l  oï adont s  est auisés la
            fïole emblera ou li sans est entés et laira Cristïens ne les ayme
            .ii. dés en Abilant ira qui est bonne chités et au Rouge Lion
            uorra estre acordés [et] rendera le sanc et dira les secrés de
            Brighedant d  Aufrique qui est laiens alés pour decheuoir sa soer
            et s  i est Esmerez. Cristïens traïra de chou s  est auisés. Ou
            paueillon Wistace est la nuit demourrés quant li contes dormi au
            forgier est alés il le leua en l  air et puis s  en est tournés.
            uers le chité s  enfuit li traïtres prouués si emporte le sanc qui
            doit estre löés car Diex le respandi dont il nous a sauuez se par
            nous ne perdons ses grandes amistés. Chieus qui perdra s  amour en
            sera condempnez car de nous sauuer tient Nostrez Sirez le clés. Or
            s  en ua Madarans s  emporte le forgier la ou li sans estoit au
            Pere droiturier uers Abilant la uille s  est il mis au frapier.
            Dame Diex le confonde qui tout a a iugier qui pour nous se laissa
            pener et traueillier Wistaces se dormoit dessus son oreillier
            garde ne se donnoit du mortel encombrier. E Madarans s  en ua au
            coraige lanier pour eskieuer le uoie et droit chemin laissier s  en
            tourna uers le mer sans chemin ne sentier. Selonc le mer s  en ua
            assez prés du grauier durement se penoit d  Abilant approchier si
            qu  a demie liewe lés .i. desrubant fier li sali .i. lions qui
            fist a ressongier il estoit ossi blans que rose de rozier. A
            Madarant s  en uint si l  assaut par derier par les gambes le
            hert si le fist tresbuscier puis li ua esroment les .ii. bras
            esrachier.
          
            Par force et par uertu li osta le forgier le nés et les bauleures
            li ala mehaingnier et dedens le sablon fist le glout toueillier. A
            dens saisi le coffre sans point de l  atargier deseure une
            montaingne ala moult tost pui[e]r par dessous .i. buisson ua le
            coffre muchier. Et Diex fist par d  encoste naistre .i. dous
            oliuier qui onques ne sequa ne esté ne iuier. Et la fu ordenet du
            Pere droiturier que li lions tres dignez c  on doit glorifïer
            garderoit son saint sanc que pour nous uolt raier tant que par la
            uenroit li mieudre cheualier qui onques portast armes ne montast
            sour coursi[e]r li plus preus de che monde sans faute et sans
            trichier et de condition loiaus sans fouruoier. Or en donna l  eür
            le grace et le douchier Bauduïn de Sebourc le nobile princhier car
            il fu tant prodoms ch  ai oï retraitier que pour lui fist miracles
            Diex qui tout doit iugier ensi com uous orrez ou liure retraitier.
            Or commenche matere c  on doit auctorisier otant uaut a oïr com
            sermon de moustier bien i poet on aprendre a uiure sans pechier et
            a loyauté faire et le mal a laissier mais aucunes gens sont bien
            le puis tesmoingnier qui n  aimment pas tant Dieu qu  il font le
            taurenier. Signour oï aués de che noble lion qui tolli Madarant le
            ioiel de renon et s  ala amaser par dessous un buisson et la fu il
            .uii. ans si com lisant trouu  on. Signour c  estoit .i. angeles
            mis en propre fachon du lion gracïeus dont ie fai mention. Et
            Madarans s  enfuit si reclaimme Mahon Margot et Apolin Iupin et
            Baraton uers Abilant s  enkeurt le pas et le troton. De ses .ii.
            poins auoit Ihesus pris uengison car a cascune espaule il n  auoit
            c  un mongnon le bauleure ot mengnié par dessus le menton en che
            point s  enfuiot en grant confusion. Iusques en Abilant ne fist
            arrestison au portier de le porte escrïa a haut ton Amis oeure
            le porte il en est grant beson se tu ne me laisse ens par mon
            dieu Apollon la chité sera mise a grant confusion car Brighedans
            d  Aufrique cache grant traïson Quant paien li oïrent conter celle
            lechon le wisket li ouurirent qui fu ens ou moilon et Madarant i
            entre qui ait maleïchon. uers le palais s  enkeurt a loy d 
            esmerillon tant fist qu  il entra ens a sa deuision. En le chambre
            au soudant l  emmainne Lution et quant Madarans uit le roy Rouge
            Lion par deuant lui se mist tantost a genoullon Sire pour
            Mahommet oiés m  entention miex me deuez amer qu  Apolin et Mahon
            car par iaus iriés uous a grant perdition Quant li soudans l 
            entent si fronchi le grenon puis dist a Madarant Ne me fai
            chelizon sont Sarrasin sifait ens ou uostre roion Amis dist li
            fors rois qui tenoit Abilant uiens tu de la bataille que ie te
            uoi sanglant Se nouuellez m  aportez ne le me ua chelant a che
            esté Godefrois et si frere uaillant qui t  ont tes bras copés et ton
            nés par deuant Sont il chi arriuet a nef et a calant Nenil
            sire par foy che a dit Madarant mais se Mahons ne fuist et nos
            diex Teruogant uo chités fuist perdue enchois l  aube creuant car
            en uostre ostel sont .iii. traïtour puant qui uous ont encantet li
            un est Brighedant et s  i est Esmerés de Nimaie le grant auoec .i.
            felon prestre de leur loy preechant en le chambre uo soer la sont
            li soudoiant. Or me trenchiés la teste sire tout maintenant s  en
            le chambre uo soer ne sont il troy gisant. Brighedans ne croit mie
            Mahon ne Teruagant l  autrir quant nous alamez de Chipre repairant
            trouuames Cristïens enmi le mer bruiant mais nous fumes par eulz
            matet et recreant Brighedans prist baptesme dont i  oi le coer
            dolant. Se ie me baptizai che fu par ensïant qu  a plus tost que
            porroie chi uenir a garant uous uenroie retraire le fait dou
            soudoiant. Or alez en le chambre uostre soer maintenant et s  o lui
            ne trouuez un Cristïen gisant si me trenchiez le teste a l  espee
            trenchant. Quant li Rouges Lions ua cellui escoutant onques n  ot
            tel merueille es iours de son uiuant. Adonques s  adouba d  un
            haubert iaserant et lacha en son chief .i. uert elme luisant puis a
            chainte l  espee de le forge Galant. .C. Sarrasins apelle qui sont
            si atenant armet de toutes armes furent li mescreant. Dist li
            Rouges Lions Or me sieués esrant car ie uoeil esprouuer le raison
            Maderant uers le chambre s  en ua li rois acheminant. Iammais n 
            ara soulas amie ni amant car tout adés les nuisent li felon
            mesdisant. Esmerés de Nimaye gisoit auoec s  amie
          
                  
                  
            .I. poi fu endormie la douche compaignie mais .i. songe songa
            Esmerez la nuitie merueilleus et hideus plain de mirancolie car
            auis li estoit si com l  istoire crie c  une fosse ueoit grande
            et aperfondie obscure tenebreuse machonnee esforcie et s  auoit
            ens ou fons .i. lit de mainte ortie poingnans tres durement
            acouuers de foellie. Et la endroit s  estoit sa moullier acouchie d 
            un coulon aussi blanc com la roze espanie. Tout .iii. en .i. dur lit
            estoit lor char couchie .uii. ans entierement en grande maladie
            pain et iauwe mengnant sans boire uin sour lie et s  auoit cascun
            iour batu d  un escorgie le blanche char de lui que toute l  ot
            sillie ne iammais n  en issoit par nesune maistrie fors que par
            .i. lion qui li faisoit aïe. A che mot sali sus et en dormant s 
            escrie Car me uoeilliés aidier sainte uierge Marie La puchelle
            l  acole qui bien fu ensingnie et dist Sire loyaus hons de
            grant signourrie pour coi uous effraés Ne le me chelés mie. Et li
            bers Esmerez cui ame soit saintie l  auision dou songe li a toute
            nonchie. Si com le recordoit ont le chambre brisie li Sarrasin
            persant cui li corps Dieu maudie L  uis tresbuschent a terre celle
            gent renoïe Esmeret ont trouué auoecques son amie. Quant li Rouges
            Lion a sa serour coisie auoec le Cristïen le chiere en ot irie a
            sa uois qu  il ot clere moult hautement s  escrie Par foy pute
            mauuaise uous en serez bruïe et si en ferai pendre toute la
            compaingnie Quant li prestres l  oï ne li agrea mie Helas
            mesquans dist il m  entente est auerie Ie pensoie moult bien
            se Diex me beneïe que i  aroie en le fin ma part de l  amourrie
            que maugrez en ait Diex et le uierge Marie Li prestrez fu dolans
            aussi fu Esmerés car il fu en son lit des paiens atrapez. Es uous
            le roy d  Aufrique qui pas n  ert desnüés il saisi .i. baston qui
            de fer fu ferez .i. Sarrasin feri qui ot nom Iosüés le cheruele
            en respant chius est mors reuersés. Et puis referi l  autre si en
            a .iii. tués. La fu li prestrez pris s  ot batu ses costez li rois
            d  Aufrique i fu et pris et atrapés Esmerés et sa femme sont pris a
            l  autre lés. Or tost dist li soudans et si les me getés ens ou
            fons de ma chartre et si les enfermez et me soer auoec eulz uoeil
            que uous me metez Et Sarrasin respondent Si com uous commandez
            Dont les a on tous .iiii. en le chartre boutez. Helas che dist li
            prestres ie sui mal hostelez Esmeret biau dous sire tres bien
            paiet m  auez or sui ie par uous fais .i. chanonnes rieulés
            Maudite soit li heure que de mere fui nés Or sont mis en le
            chartre a doel et a tourment. Rois Iulïens d  Aufrique ot au coer
            marrement et Elïenor pleure de ses iex tenrement. Helas dist
            Esmerez il me ua malement Diex uoeilliez nous aidier s  il uous
            uient a talent en auenture sommes de morir a tourment Et li
            Rouges Lions n  i fist arrestement par toute sa chité a fait armer
            sa gent. Ses barons apella si leur dist hautement Signour issons
            la hors tost et apertement enchois que Cristïen sachent l 
            encombrement qui est chi auenut des leur sifaitement. Et Sarrasin
            respondent A uo commandement Li rois a commandé a tous
            generalment c  on n  i sonne taburs cors ne trompez d  argent par
            coi [li] Cristïen ne sachent nullement qu  il soient hors issant
            pour leur destourbement. Hors d  Abilant issirent trestout
            secreement. Li pieton uont deuant les banierez au uent. Iusques au
            desrubant alerent franchement ou li lions estoit au Dieu
            commandement mais quant le desrubant passerent seulement li lions
            leur sali si esragïement qu  en che iour en a mort qu  afolez plus
            de cent qui iammais ne uerront ne frere ne parent. Paien mainnent
            grant noise pour che deuourement traït cuidirent estre li un l 
            autre n  atent. Et Cristïen s  armerent quant uirent le content
            encontre Sarrasins alerent fierement. Entr  iaus se sont feru moult
            esragïement plus de mil en ont pris s  en ont ochis grantment. Et
            par ches Sarrasins qu  il prisent ensement ont sceüt d  Esmeret tout
            le demainement de Iulïen d  Aufrike trestout le combrement comment
            il ont esté souspris par Maderent. Et dïent li paien mort sont
            certainnement. Wistaces de Boulongne auoit le coer dolent c  on li
            auoit emblé le sanc mauuaisement or a de son cousin grant doel et
            grant tourment. Et le roÿne Roze plouroit si tenrement A
            Esmeret dist elle or me ua malement Puisque ie t  ai perdut si
            tres uillainnement iammais ioye n  arai ains morrai temprement
          
            Adont cheï pasmee assez hideusement. Si doi fil le drecherent qui
            ont dit douchement Mere font li enfant laissiés uo plourement
            car pour doel demener et menu et souuent ne rariés uous dame le
            nostre encombrement. En mal an nous a mis Gaufrois chertainnement
            et quant a le personne mesquiet sifaitement il ne scet tour tourner
            qu  il ne uoist contre uent. Signour grans fu li doelz pour l 
            amour d  Esmeré bien cuidierent qu  on l  ait a male mort liuré
            car ensi l  eurent dit ichil de la chité qui au matin auoient la
            esté atrapé. Wistaces ot son coer courrechié et iré du sanc Nostre
            Signour c  on li auoit emblé. Ahi mere dist il com ueschi
            grant pité Godefrois uo bons fiex ou tant a pöesté roy de
            Iherusalem et de le royauté uous auoit enuoiet le sanc par amisté
            or m  en truis malement dechiut et encanté par .i. fel renoiet
            felon et pariuré ou i  auoie grantment fïanche et amisté Adont a
            li bons contes tenrement souspiré car miex amast a perdre toute sen
            herité et de sen cousin a moult grant doel demené. Tout li baron de
            l  ost sont a conseil alé Wistaces si leur a leur conseil demandé.
            Et chil li ont dit Sire par sainte karité se uous demourrés chi
            en che païs gasté petit i conquerrons ne iuer ne esté ne sommes
            pourueüt d  auaine ne de blé et li Sarrasin sont en si forte chité
            que iammais ne seroient ne pris ne conquesté. Signour che dist
            Wistaces puisqu  il uous uient a gré plus ne demourrai chi quant
            le m  aués löé. Dont furent descendut et paueillon et tré et puis
            isnelement sont en le mer entré. Et li prisonnier sont en chartre
            demourré dolent et courrechiet et forment abosmé. Roys Iulïens d 
            Aufrique apella Esmeré Sire compains dist il n  aiés doel
            demené car fïanche ai en Dieu le roy de maiesté que nous serons
            encore de chaiens deliuré. Par foy che dist li prestrez uous
            estes rassotté qui iammais cuidiés estre nul iour a sauueté ie n 
            ai nulle fïanche fors d  auoir maus plenté. Par uous seus l  aiés
            uous sire dist Esmeré uous nous aués adés trop mal reconforté.
            Chertes che dit li prestrez or ai bien esprouué que li coerz a
            le fois dist l  omme se grieté. Or furent en le chartre en grande
            tenebrour Elïenor la belle ot au coer grant dolour elle pleure et
            souspire et par nuit et par iour. Et li Rouges Lions n  i a fait nul
            retour a son conseil manda li roys maint ammachour. .II. noblez
            ammiraus enfans d  une serour qu  il auoit mariee droit en Inde
            maiour chil uinrent a son mant dont il fisent folour li lions qui
            gardoit le sanc Nostre Signour l[es] estranla tous .ii. s  en
            eurent dou pïour. A bailles de la uille et bien prés de la tour
            uenoit querre les gens de la chité d  onnour nulz homs n  ozoit
            passer enuiron ni entour s  il ne creoit en Dieu le Pere creatour
            qu  il ne fuist deuourez a honte et a dolour dont chil de la chité
            furent en grant paour et fremoient les portez d  Abilant toute iour.
            Ensement chius lions les metoit en mal tour par le uoloir de Dieu
            le Roy Nostre Signour che fist il par raison n  i prendons nulle
            esrour car sor Dieu ne deuons estre deuiseour. Signour de che lion
            uous lairai a parler et quant il sera tamps s  i uorrai retourner.
            Wistacez de Boulongne ua nagant par le mer et dist se Diex le laist
            a Boulongne arriuer car il ira Gaufroi honnir et uergonder. Mais
            Gaufrois n  auoit cure de nul homme doubter anemis le faisoit si
            poissamment regner que tout adés cuidoit de ses fais escaper. Et on
            uoit c  uns larons qui se met a l  embler quant dëablez le fait d 
            un soel fait escaper il n  aconte noient d  une bourse a couper
            tant maintient son usaige et main et a uesprer que l  anemis le fait
            en si mal lieu embler qu  il i laisse le pel si le mainn  on finer.
            Ensi fu de Gaufroi au bien urai recorder en le fin il conuint ses
            mesfais comparer. A ichel tamps ot fait une dame rouuer soer au
            conte de Flandre c  est Blanche o le uis cler et a Mons en Hainnau
            en fist parlementer dont li contes en fist le iournee acorder et
            manda a Gaufroi que Diex puist crauenter qu  ens ou chastel a Mons
            le fesist hosteler la li feroit sa soer ueïr et regarder et parmi
            boin conseil il en uauroit ouurer. Et quant Blanche le sot en li n 
            ot qu  aïrer si iura Dame Dieu qui tout a a sauuer que ia n 
            aroit Gaufroi a mari ni a per car la belle gentis dont uous m  öés
            conter auoit mis le sien coer au plus bel bacheler qui fuist en
            tout le mont si lonc c  on scet aler
          
            Bauduïn de Sebourc ensi se fist nommer que li contes ot fait a
            telle honnour monter que cheualier le fist et uolt terre donner et
            estoit senescaus pour le païs garder de Hainnau et de Flandre moult
            se faisoit amer. A Sebourc fu li enfes dont uous m  öés parler
            auoec le cheualier qui moult fist a löer. Or auoit une fille qui
            moult ot le uis cler Bauduïns l  enama s  ala a lui iüer et celle
            lui ala son amour presenter tant qu  elle fu enchainte qu  elle
            prist a enfler quant ses peres le sot en li n  ot qu  aïrer. Ch 
            est drois que quant on uoit ses enfans mal prouuer c  on en soit
            courrechiet mais on le doit passer. Quant le danselle fu enchainte
            et engroissie li sires de Sebourc en ot la chiere irie si dist a
            Bauduïn Damoisiaus ie uous prie en l  onnour Ihesu Crist le fil
            sainte Marie que ma fille espousez que uous aués honnie. Ia uous
            ai ie nourri tous les iours de uo uie ne deués enuers moi ouurer de
            uillonnie. Sire dist Bauduïns a le chiere hardie n  ai soing
            de marier pour uoir le uous afie mais se uous m  aués fait aucune
            courtoisie bien le uous renderai ne uous en doubtez mie. N  ai
            soing de marïer par le corpz saint Elye n  oï onques löer se m 
            ame soit garie homme de marïaige qu  il fesist en sa uie tout adés
            oi ie dire folz est qui se marie donques se g  i entroie ie feroie
            folie. Boin fait aler le uoie dont on ne se plaint mie. Sire dist
            Bauduïns trop fort me requerrés que ie prende moullier. Che seroit
            foletez se i  espousoie femme car ie en trouue assez. Li hons qui
            se marie chertes est rassottez. Se ie me marioie li prestrez
            couronnés me feroit fïancher chë est la ueritez a tenir a ma femme
            et foy et loiautez. Ains qu  il passast .i. mois seroie pariurés
            car ie trouue puchelles dont ie sui alourdés ensi mes seremens
            seroit tantost faussés. Se ma femme sauoit que fuisse aillours alés
            esbanoier a dames pour acomplir leurz grés au reuenir seroie
            tenchiés et ruihotés sifaitement seroie en grant martire entrez.
            Qui marïer me uoelt par Dieu qui fu penés il cache que ie soie
            honnis et uergondés autrement ne poet estre .i. homs quetis
            clamés. Li sires de Sebourc quant oï Bauduïn fu durement dolans
            si tint le chief enclin. Bauduïns de Sebourc au coraige enterin
            dist a ses escuierz Aprestez mon ronchin a ualenchienes uoel aler
            le droit chemin. uint a la damoisielle qui fu en un gardin la ou
            elle plouroit et demenoit grant brin. Quant perchiut son ami qu 
            elle ama de coer fin A dous amis dist elle en l  onnour saint
            Martin et de Dieu le poissant qui de l  iawe fist uin uous prie
            biau dous sire que sans nul mal engin me uoeilliés faire honnour
            car ie sui a declin Et ie uous dirai coze ains demain au matin
            dont uous serez ioians s  e[n] demenrés grant brin car chertes uo
            corps est uenus de si haut lin c  on ne uous oze dire qui sont
            uostre cousin car chi ne demourriés pour l  onnour Constentin
            chertes plus n  en sarés notés sus che latin. Quant Bauduïns oï
            le puchelle gentis douchement li pria et dist Dame de pris dites
            ent plus auant car ie sui uos amis. Mais celle lui en iure les
            sains de Paradis plus auant n  en diroit pour tout l  or de Paris s 
            il n  auoit en couuent qu  il seroit ses maris. Quant Bauduïns l 
            entent adont est sus salis. Li sirez de Sebourc fu du chastel
            partis dolans et courrechiés et tristres et marris et iure Dame
            Dieu le Roy de Paradis que Bauduïns sera detrenchiés et ochis. Son
            linaige assambla d  escuierz iusqu  a .x. mena auoeques lui et si
            les a quatis en un petit bosquet. Cascuns fu feruestis pour Bauduïn
            ochire est cascuns bien garnis. Et Bauduïns cheuauche qui fu gais
            et iolis. Quant il se treuue as champz dessus l  ample païs et il ot
            le calandre et le chant des mauuis il s  afiche es estrierz comme
            homs amaneuis et a dit Mere Dieu dame de Paradis comme ie seroie
            ore et mesquans et quetis se i  espousoie femme quant d  une sui
            garnis qui est le plus poissans et d  auoir et d  amis qui soit en
            tout le mont iusqu  as pors de Brandis et dont ie sui si bien amés
            et conioïs et s  est le plus tres belle selonc le mien auis c 
            onques mais estorast en che mont Ihesu Cris. E Blanche douche
            amie l  autre iour me desis se ie me marioie que i  en uaurroie
            pis ie ne uous faura ia tant com ie soie uis Ensement se deuise
            Bauduïns li gentis. Lors commenche a canter une canchon de pris qui
            fu faite d  amours d  amies et d  amis tant gracïeusement en a le
            chant empris
          
            que se che fuist .i. angele uenus de Paradis ne peüst nulz urais
            coerz estre plus resioïs qu  a escouter le uois et le chant et les
            dis. Se che fuist le plus lais qui fuist ou siecle uis se fuist il
            par son chant amés et conioïs mais de tous biens l  auoit ordenet
            Ihesu Cris. Bauduïns de Sebourc chante ioieusement une chanson d 
            amours faite par sentement. Ensi que Bauduïns s  esbanie ensement
            li sali li agais en criant hautement Par chi ne passerés
            Bauduïns uraiement ains uous ferons morir a doel et a tourment s 
            au signour de Sebourc n  aués en couuenent de sa fille espouser par
            uostre serement que decheüte aués par uostre encantement Li
            escuier l  enfant quant uirent le content ont laissiet Bauduïn si
            s  enfuient briement. Bauduïns remest seulz de chanter n  ot
            talent car tous li .x. sachierent les brans apertement. Mais quant
            Bauduïns a perchiut le couuenent il a traite l  espee qui trenche
            radement. A le couuerte fu armés souffissanment s  ot un chapel de
            fer qui moult ualoit d  argent par coustume s  armoit li enfes
            ensement pour che qu  on a enuie adés sus poure gent qui uienent en
            auant et riche de noient. Bauduïns trait l  espee quant s  oï
            manechier ua ferir uistement .i. hardit escuier le brach a tout l 
            escu li abat ou sentier. Et l  autre pourfendi parmi le hanepier et
            le tierch abati a terre du destrier. Et li .iiii. l  assalent et
            deuant et derrier li .iii. s  en uont fuiant ne l  ozent
            aprochier il ont laissiet tout coi le gentil cheualier. Et Bauduïns
            se ua si a .iiii. essaier que tous li plus hardis n  ot coer de lui
            aidier s  en a ochis les .ii. et mis a destourbier le signour de
            Sebourc abati ou sentier [et] li autres s  enfui tout le chemin
            plenier. Et Bauduïns s  escrie de quanqu  il poet huchier Hé sire
            de Sebourc par Dieu le droiturier encore n  aués pas chi trouué
            .i. bregier Par cellui saint Signour qui tout a a iugier se uous
            ne me eüssiez fait si tres bien aisier et donnet a uo court a boire
            et a mengnier seruit et honneret de uestir et chaussier ie uous
            alaisse ia uo teste roongnier. N  estes mie bien saiges par Dieu le
            droiturier qui maugré moy uolés que ie prende moullier. Ralez ent
            biau dous sire ie ne uous uoel blechier. Iammais ne uous penés de
            moy a mehaingnier cheste fois uous pardoins plus uous doi de
            loier mais par cellui Signour qui tout a a iugier se iammais
            ammenez ne esté ne iuier ne parent ni ami pour moi a dammaigier
            uous serez li premiers a cui g  irai luitier. Ie uous commans a
            Dieu qui tout a a iugier iammais en uo chastel ne m  arés au
            couchier. Faites le uostre fille releuer et baignier et si faites
            l  enfant seruir et aeisier. A moy n  aués perdut ne maille ne
            denier .ii. pour .i. [en] rarés on ne poet miex paier. A ches mos
            s  em parti plus n  i uolt atargier. Li cheualiers remest ou il n 
            ot qu  aïrier a Bauduïn escrie Enfes retourne arrier et ie t 
            amenderai trestout che destourbier Li dëable m  ont fait enuers toi
            courrechier i  amaisse miex a estre par dela Monpellier Et
            Bauduïns cheuauche tous seus sans escuier. Li sires de Sebourc est
            retournés arrier Helas dist li uassaus qu  il me doit annoier
            quant chius que i  ai nourri de loial coer entier et donnet a ma
            court tout le sien desirier m  a ensi decheüt par mortel encombrier
            de ma fille la belle qui faisoit a prisier et encore en p[ar]l  on
            sus ma franche moullier Li sires de Sebourc retourne ens ou
            chastel et Bauduïns cheuauche sus le courrant morel de ualenchienez
            uoit le tres noble chastel le porte cambrisiene dont haut sont li
            crenel. E uille dist li enfes au coraige loyel com i  ai laiens
            eüt maintes fois grant reuel En ualenchienez entre li enfes sans
            rapel. Deuers le sale au conte cheuauche sus grisel s  a le conte
            trouué sus son poing .i. oisel. Dou cheual descendi si l  enclina
            moult bel. Senescaus dist li contes qui le corpz ot isnel uous
            soiés bien uenus foy que doi saint Marcel aler m  en doi uoler o
            moy mi damoisel. Sire dist Bauduïns au coraige nouuel g  irai
            aueukes uous par le corpz saint Danel Lors li fist aporter li
            contez sans rapel .i. faucon qu  il amoit otant com boin chastel
            Bauduïns le saisi en menant grant reuel. De ualenchienes issent li
            nobile dansel. La deuise li contes a Bauduïn le bel comment doit
            marïer sa soer au corps royel a Gaufroi de Nimaie ou il a maint
            crestel. Quant Bauduïns l  entent mal l  en fist au fourchel.
            Nonpourquant respondi com saiges damoisel
          
            Boin fait marïer tempre dame de noble apel qui longement le garde
            n  a uille na hammel en la fin leur conuient faire humer caudel.
            Li contes ua uoleir iusqu  a nonne sonnee et puis est repairiés en
            sa sale pauee. Ne fu pas longement en le uille honneree quant aler
            li conuint a Mons a la iournee que Gaufrois li traïtres i auoit
            ordenee pour la puchelle Blanche qui belle fu que fee qu  au conte
            auoit rouuet .iii. fois en celle annee car li lerres cuidoit que
            Roze fuist finee mais elle reuenoit parmi le mer salee. Hé Diex
            que Blanche estoit dolante et aïree que li contes uoloit qu  elle
            fuist marïee Hé Bauduïns dist elle com dure desseuree Ou
            chastel a Courtrai fu Blanche le senee dolante fu de coer et
            forment tourmentee car li iours aprochoit qu  estre deuoit menee
            ens ou chastel a Mons pour faire l  assamblee de li et de Gaufroi
            qui moult ot renommee qui la deuoit uenir a le propre iournee. Or
            escoutez de coi elle s  est auisee .i. cheualier apele de Flandre
            la contree il n  auoit plus felon iusques en mer salee car pour
            .u. sols tuast .i. homme de s  espee. Henri dist la puchelle
            oiés ma destinee ie uoel que uous prendés de mon auoir maree mais
            que ma uolentez soit faite et akieuee. Et chius a respondut qui
            teste ot estonnee Ne sarés choze dire que bien ne soit outree.
            Henri dist la pucelle prendez sans demourree Flamens et
            Heynuierz s  ara cascuns saudee et puis si m  en alés sans plus
            faire arrestee assez prés de Niuelle c  est de Brabant l  entree.
            La endroit passera ains .xu. passee .i. prinches que mon frere m 
            a de nouuel rouuee et i  ameroie miex que ie fuisse embrasee qu  a
            sifait traïtour me fuisse marïee ie uoel qu  il soit ochis sans
            nulle demourree. Et se uous aués bien ceste coze estoree tant d 
            auoir uous donrai a uostre retournee que mais ne sera heure que ne
            m  aiés löee. Dame che dist Henris uo besoigne est outree ie
            uous aporterai se m  ame soit sauuee le coer du traïtour ou la
            teste copee. La puchelle li dist Prendés sans demourree les clés
            de mon tresor car mes corpz s  i agree par coi uo compaignie qu  o
            uous sera menee ira plus uolentiers commenchier le mellee s  il
            uoient que monnoie leur soit premiers contee car d  ouurier bien
            paier affiert bonne iournee. Tant fist Blanche la belle que Henris
            se seura. .IIII. compaingnons le semainne assambla et a cascun de
            prest .xu. florins bailla. Et chil s  en uont o lui et Henris les
            mena a Niuelle en Brabant par decha s  ostela. Gaufroi fist espïer
            et li iours aprocha que Gaufrois dut uenir en Brabant par decha.
            Henris fu en agait qui tres bien l  escrïa ne sai c  on uous
            desist mais si bien l  agarda qu  au deuant lui sali. A le mort
            escrïa. Gaufrois quant il les uit sachiés bien qu  il cuida que
            fuissent li fil Roze dont adont se doubta nonpourquant trait l 
            espee et l  escu acola car onques plus hardi sour cheual ne monta
            mais traïtrez estoit qui moult le condampna. Es Flamens se feri a
            Henri s  assambla. De l  espee a .ii. mains bien ferir le cuida
            mais Henris s  est clinés et li copz auala par dessus le destrier
            si qu  en .ii. le copa. Henris cheï a terre mais en piés se drecha.
            Et li homme Gaufroi acourrure[n]t droit la Henri ont assali qui
            moult bien se uenga nonpourquant fu uersés et Gaufrois le naura
            trestout outre le corpz son espiel li lancha. Henris crie merchi.
            Gaufrois li demanda que ch  est ne que che fu ne qui l  enuoie la
            bien iure s  il nel dist qu  il le partuera. Et Henris pour le
            doubte trestout li deuisa comment le soer au conte la endroit l 
            enuoia pour lui faire murdrir ensi le commanda. Et quant Gaufrois
            l  oï tous li sans li müa Flamens fist assalir point ne les
            espargna. Chil tournerent les dos car cascuns s  esmaia quant
            Henris leur failli qui tous les racusa puis ne uesqui lonc tamps
            car l  ame en ala. Et li Flament s  enfuient que nulz n  i
            demourra. Gaufrois fu si dolans que tous uis esraga Ahi dist il
            meschans male femme chi a se ie le preng a femme elle me
            honnira Sire dist .i. traïtres ou Gaufrois se fïa moult
            seriés outrageus par Dieu qui tout crea se la dame espousés qu 
            ensi traï uous a car quant on en prent une qui s  i obeïra [et par
            tres boin amour a l  omme s  adonra] s  est che moult fort a
            faire par Dieu qui tout crea s  elle se prouue bien. De tellez en
            i a s  il en uient d  une bien de .ii. maus en uenra. Or fu
            Gaufrois dolans quant il sot la querelle que tuer le uoloit faire la
            damoiselle
          
            si dist n  espousera iammais telle pucelle qui murdrir le uoloit
            faire d  une alemele mais a Mons en ira pour dire la nouuelle a son
            frere Robert par coi la damoisielle en puist auoir annoy et se
            nulz homs l  apelle qu  i die traïson il en iura l  anchelle que
            Ihesu alaita de sa sainte mammelle qu  il s  en combatera as champz
            sus la praiele. Adont se raficha li glous dessus le selle et
            cheuauche uers Mons o sa maisnie isnelle. Tout le chemin tenoit se
            main a se maisselle et disoit Mere Dieu com li coerz me fauelle
            d  anoy et de meschief de chou que la danselle que ie cuidoie auoir
            et faire damoiselle et ioïr de s  amour dont ie sens l 
            estinchelle m  a ensi enuoiet de sa gent telle eskielle pour moi
            metre a declin. Li miens doelz renouelle elle aimme autrui que moi.
            Mais n  en donne .i. astele ie le ferai ardoir ne iammais a
            Niuelle ne retourai arier s  ert arse le pucelle. Or cheuauche
            Gaufrois dolans et irascus et a tant cheuauchiet qu  il est a Mons
            uenus. uers le chastel en ua li lerres malostrus la fu li quens
            Robers auoeques lui ses drus et s  i fu Bauduïns li damoisiaus
            cremus. Atant es uous Gaufroi qui est montés lassus quant li
            contes le uoit tantost est descendus et li a dit Gaufrois uous
            soiés bien uenus Sire che dist Gaufrois foy que ie doi
            Ihesus i  ai esté en uo terre pourement recheüs de .iiii.
            mourdreurs ai esté assalus par cui le uostre soer frans contes
            esleüs me manda hier matin amistés et salus. Ie ne cuidoie mie par
            Dieu qui fu uendus auoir mesfait uers lui qu  a mort fuisse ferus
            Quant li contes l  entent si fu tous esperdus Ma soer che dist
            li contes n  est pas de telz argus c  omme fesist mourdrir. Chius
            fais n  ert ia sceüs et se ie le sauoie uoir ne uiueroit plus
            Adont li dist Gaufrois que n  i est remanus Sire ch  est
            uerités par les sains de lassus demandés a ma gent. Regardez leurz
            escus que nous auons par armes despechiez et rompus. uo soer nous
            enuoia ses amis et ses drus a cui elle donna ses auferrans grenus et
            florins et argent pour nous faire confus. Che li fait faire amours
            ne sai qui est ses drus. A uous me plains de li. Pour che sui chi
            uenus et se droit ne m  en faitez uous en serez tenus coupables de
            che fait de contes et de dus et si uous en apel deuant Dieu de
            lassus au iour que iugemens sera de lui tenus car la uous en sera
            li gerredons rendus. Chi ne uous puis greuer ualissant .ii. festus
            sus son fumier est li hardis homs ueüs. Sire che dist Gaufrois
            de uo soer me desloe par li fuisse murdris se forche ne fuist noe.
            Se che fuist aussi bien me soer com c  est le uoe ie le feroie
            ardoir par tous les sains c  on loe Elle ayme autrui que moi dont
            ses maus li effroe. Et s  il estoit nulz homs bien uoel que cascuns
            m  oe qui desist le contraire i  otrie c  on m  esroe se recreant
            nel fai au champ dessus le groe. uostre soer ne me prise ualissant
            une escroe prés fali ne me fist fendre iusqu  en la ioe. Et quant
            Bauduïns l  ot durement s  en fourgoe en derriere li fait le loupe
            et puis le moe. Crueuse plainte fist li traïtres Gaufrois de Blanche
            la contesse qui auoit les crins blois. Li contes des Flamens en fu
            au coer destrois il ne sauoit que dire quant il ot ceste uois et a
            dit Mere Dieu qu  il me uient grans anois pour ma soer qui ioué
            m  a de sifais esplois mais par cellui Signour qui fu mis en la
            crois tres chier le comparra ains que passe li mois. Gaufroi en
            apella se li dist Sire roys ie manderai ma soer ens ou païs
            flandrois et s  elle ne s  escuse et demonstre ses drois ie uous
            ai en couuent que faite en sera lois ensi qu  il uous plaira il en
            ert a uo cois. Sire dist li traïtres uo parlers sont
            courtois. Et li contes de Flandre s  escrie a haute uois Bauduïns
            de Sebourc cheuauchiés demanois ou chastel a Courtrai dont haus
            est li berfrois la trouuerés ma soer ou chastel maginois. Salüez
            moi mes hommes et mes noblez bourgoiz s  en amenez ma soer.
            Aprestez uos conrois. Et se bien ne s  excuse ch  ert pour lui
            grans anois. Bauduïns dist li contes a Courtrai en irés
            Blanche me soer germaine chi endroit amenrez. Et Bauduïns respont
            Si com uous commandés Puis a dit coiement Iammais ne le
            uerrez. A priuee maisnie s  est lors acheminés il passe les
            champaingnes et les bos et lez prez dessi iusqu  a Courtrai ne s  i
            est arrestez. uers le chastel s  en ua si est dedens entrés la
            pucelle gentis ou grande est le biautez trouua dedens sa chambre
            et puchellez assés. Lors dist Chius Dame Diex qui en crois fu
            penés il garice la belle ou grande est le biautés
          
            Sire dist la puchelle uous soiés bien trouués. Que fait li
            quens mes freres Or ne le me celez Belle dist Bauduïns
            enuers moi entendés si uous mande uos freres que droit a Mons
            alez la est uenus Gaufrois li fors rois couronnez. Lors li dist
            en basset qu  il ne fu escoutés Gaufrois se plaint de uous et
            dist que uous l  aués laidement decheüt prés qu  il ne fu tués
            assés prés de Niuelle lo il fu encontrés. Et se dist que par uous
            en fu li fais brassés et que uous enuoiastes ne sai s  est uerités
            chiaus dont fu assalis mais n  est pas afinez. Chertes dist la
            puchelle s  en est mes coers irés Li traïtres dit uoir que mal
            soit il trouués Che fu pour uostre amour et pour uos amistez. Or
            uous pri dous amis que conseil me donnés se ie uois a mon frere
            qui tant est naturés grant despit me fera s  il est bien enfourmés.
            Mais ia n  i entrerai se croire me uolés ains prenderons ioiaus et
            deniers monnaés si en irons anuit ains que iours soit leuez en
            estraignes païs et en lonctains regnés par coi uous ne soiés
            perchius ne rauisés. I  aing miex auoeques uous endurer pouretez qu 
            auoec homme uiuant tenir .xx. roiautez. Quant Bauduïns l  entent
            li sans li est müez se li dist Damoiselle se uenir en uolez ie
            uous iure ma foy iammais en mes aés dame ne uous faurrai pour
            estre a mort liurez La endroit fu d  iaus .ii. li conuens acordés
            que la nuit en iront en estraignez regnés. Par le puchelle fu uns
            grans sommiers tourssez. Quant uint a mie nuit es les uous
            desseurez priueem[en]t s  en uont et par champz et par prés car ne
            le sot nulz homs qui de mere soit nés. Or s  en ua Bauduïns li
            preus et li senés se li contes l  atent il est mal auisés car il
            ne le uerra en .xiiii. ans passez. Or s  en ua Bauduïns auoeques sa
            moullier toute nuit cheuauchierent par deuant l  esclarier. Au lés
            deuers Tournai prisent a cheuauchier d  unes cosez et d  autres
            prisent a desraisnier. Grant ioie ot la puchelle qu  elle ot son ami
            chier. Or laist pour .i. estraigne son nobile heritier son frere et
            ses amis qui tant font a prisier mais elle n  i aconte le monte d 
            un denier. Ensi fait bonne amour les amans desuoier par ensi
            maintenir et amours essauchier ont eüt mainte fois amant maint
            destourbier et maint anoi de coer et estet et iuier. Bauduïns ua s 
            amie acoler et baisier et li dist Douche amie i  ai eüt desirier
            lonc tamps de uous tenir et de uous embrachier onques ne trouuai
            lieu ne chambre ne solier la ou ie uous peüsse tenir ne manoier
            mais par le foy que doy au Pere droiturier ie ne cheuaucherai ni
            auant ni arrier s  auerai acomplit en uous mon desirier. Belle
            dist Bauduïns a le chiere hardie i  ai pour uostre gent corpz
            mené grant maladie s  aués esté de moi honneree et seruie mais
            pour l  onnour uo frere belle tres douche amie n  ozoie a uous
            parler ne monstrer drüerie car li contes m  eüst tantost tolut la
            uie. Or uous ai maugré lui du tout en ma baillie et s  en irons si
            loncz se Diex me beneïe que iammais n  en sera uraie nouuelle oïe
            mais ie uous iur sour Dieu qu  en crois souffri hasquie iammais
            autrui que uous ie n  arai en ma uie. A ches mos descendi en une
            praierie. A un arbre ataqua son destrier de Surie le palefroy la
            dame qui de biauté flambie i ataqua ossi. Et puis l  a embrachie
            a terre le coucha et celle pas ne crie. Ne sai que plus auant biau
            signour ie uous die. De baisiers amoureus ont menet drüerie et de
            parlerz plaisans estrais de courtoisie se sont la maintenu tout a
            leur commandie. Et puis que urais amans aime de coer s  amie il ne
            li requerroit iammais de uillonnie mais bien croi qu  au baisier
            souuent on se cunchie. La nuit fu moult umbrage si ne fait mie
            cler. Bauduïns de Sebourc fist la belle monter tout droit enuers
            Tournai commenchent a aler. Signour des .ii. amans ie uous lairai
            ester des hommes Bauduïn uous uaurrai recorder quant che uint au
            matin cascuns se ua leuer enuers le chastel uont Bauduïn demander
            et le puchelle Blanche qui le durent garder. Quant uint a l 
            esueillier si ne peurent trouuer leur dame nulle part si prisent a
            crier. Et dames et puchellez sergant et bacheler mainnent si grant
            dolour c  on les oï bien cler parmi le maistre uille dont s 
            alerent armer cheualier escuier et les cheuaus monter. Pour
            rataindre la belle prisent a cheminer li .i. s  en ua uers Lille
            l  autres uers Saint Omer li autres uers Tournai mais on nel poet
            trouuer adont s  en uont a Mons au conte recorder que Bauduïns a
            fait ensi sa soer passer.
          
            Quant li contes de Flandre oï l  entention que Bauduïns emmainne
            sus .i. cheual gascon Blanche sa soer germaine ne li uint mie a
            bon Helas che dist li contes dechius sui du larron il n  est
            nulz qui se puist garder de traïson Hé leres Bauduïns t  aies
            maleïchon Par Dieu ie te querroie enchois dusqu  au coron du
            monde qui est grans que trouué ne t  ait on puis te ferai morir a
            grant destruction ma soer ferai ardoir en .i. fu de charbon Dont
            fist mander Gaufroi qui coer ot de grifon. Sire roys dist li
            contes ie me tieng a bricon car trop sui decheüs par .i. quetif
            garchon cui i  auoie donnet honnour et grant renon. Entre lui et ma
            soer qui ait maleïchon ont menet lor amour une longe saison or le
            m  a desuoïe s  en sui en grant frichon. Bien sai que droit aués
            car par l  auision de ma soer uous alerent assalir li laron car de
            uous espouser n  auoit entention. Mais se Ihesus che donne qui
            souffri passion que iammais le reuoie et tiengne le glouton ie
            prenderai d  iaus .ii. si grande uengison comme il uous souffira et
            uous uenra a bon. Et se mestier de moi auiés par nul coron et uous
            eüssiés gerre ens ou uostre roion secourrir uous iroie a forche et
            a bandon a .x. Flamens de ma grant region. Gaufrois l  en merchia
            lors fist repairison a Nimaye reua et o lui si baron. Et li contes
            remest en grande souspechon pensant a sa serour sa main a son
            menton. Mais s  il sceüst de urai le haute nourrechon dont Bauduïns
            estoit et sa grant nation ne qu  il fuist du linage Godefroi de
            Buillon bien tenist emploïe sa soer a tel baron. Et pour chou a le
            fois sa fille mari  on c  on le tient a perdue pour telle le tient
            on qu  il n  a plus eüreuse en son estracion. Li contes fu a Mons
            en ou castel pensans pour sa serour germaine courrechié et dolans.
            Son grant conseil manda que n  i fu arrestans. Li sires de Sebourc
            n  i fu pas demourrans au conte uint parler car c  estoit li siens
            mans. A sire de Sebourc dist li contes uaillans Bauduïns que
            nourri aués si tres lonc tampz m  a traït et decheut dont ie sui
            bien mesquans Partis s  est de ma terre li ors garchons truans si
            emmaine ma soer qui tant ert souffissans. Iammais honnour n  ara la
            garche en son uiuans s  en sui si courrechiés que du sens sui
            issans Li sires de Sebourc dist N  en soiés dolans car
            chertes uous deués estre liés et ioians s  espouser uoelt uo soer
            Bauduïns li sachans car c  est li plus gentis qu  au siecle soit
            regnans. Onques tant [ie] n  en di qu  ore en sui recordans se uous
            estes gentis il est plus souffissans. Cha dit li cheualiers
            pour Dieu ne blasmés ia Bauduïn le gentil que mes corpz alleua
            car c  est li plus gentis qu  onques de pain mengna roys Ernoulz de
            Biauuais de sa char l  engenra en le roÿne Roze qui .ix. mois le
            porta et si fu chius ses onclez c  uns chisnes amena cousins est
            Godefroi ou tant de bonté a roy de Iherusalem outre mer par dela.
            il est du haut linage qu  onques mal ne pensa trop miex est assenee
            uo soer c  on ne cuida. Li sires de Sebourc au conte recorda l 
            estat de Bauduïn et comment le trouua et les .xxx. bastars qu  a
            Sebourc engenra et de sa belle fille comment il l  engrossa et
            comment l  assali comment se reuenga. Hé Diex che dist li
            contes com bonnement me ua or sui plus eüreus que mes corpz ne
            cuida Or ne finerai mais par Dieu qui tout crea s  arai ma soer
            trouuee qu  auoec l  enfant s  en ua et se ie les retruis li miens
            corpz lor donra le moit[i]et de ma terre car bien apartenra. Li
            sires de Sebourc dist qu  auoec lui ira ne a mort ni a uie iammais
            ne li faurra dessi qu  a ichelle heure que trouuet auera Bauduïn de
            Sebourc que söef alleua. Li contes prist messaiges .l. en enuoia
            ou royame de Franche et si leur commanda que Bauduïns soit quis et
            de cha et de la. Et li contes de Flandre point ne s  i arresta pour
            entrer en le mer ses nefz apareilla. Dist qu  a Iherusalem au
            Sepulcre en ira pour sauoir se iammais Bauduïns seroit la. Li sires
            de Sebourc o lui en mer entra moult belle compaingnie li contes
            emmena. Moult desire a ueoir sa soer que tant ama et Bauduïn
            aussi que tant on li prisa. Mais enchois qu  il les uoie bien
            .xiiii. ans sera ensi com uous orrés qui le uoir en dira. Or s  en
            ua par le mer li quens aueuc sa gent. Li uaissiel uont nagant par le
            forche du uent tant alerent siglant au Dieu commandement qu  il
            uirent grans nauies [et] uaissiaus plus de cent c  estoit li quens
            Wistacez qui fait repairement
          
            O le roÿne Roze qui le coer ot dolent pour Esmeret son fil s  en
            ploroit bien souuent. Ensi qu  a l  aprochier les neifz parfaitement
            fist li contes crier et demander comment on clamoit le signour a cui
            tel host apent. .I. maronniers respont Wistace uraiement le
            signour de Boulongne qui sus le mer s  estent. Adont prïa li
            contes par amours douchement qu  il puist parler a lui sans nul
            arrestement. Leurz ancres ont geteez li maronnier briefment a grans
            haués de fer qu  il getent radement aancrerent le nefz
            auironneement les planques ont geteez sor coi font passement. Et
            li contes de Flandre n  i fist arrestement en le nef conte Wistace
            entra premierement et o lui fu li sires a cui Sebourc apent s  ont
            Wistace trouué qu  illoeques les atent Gloriant Alixandre qui
            furent si parent et la roÿne Roze i estoit en present. Et quant
            uirent le conte de Flandre proprement la endroit l  ont rechiut et
            bien et noblement. Li contes a parlet bel et courtoisement et dist
            Chius Dame Diex qui maint el firmament qui nous donne le uin et le
            pain de fourment gart ceste compaingnie que ie uoi en present et
            le roÿne Roze trestout premierement comment que ie me plaingne de
            son engendrement mais il n  a en mesfaire fors quë amendement.
            Dist li contes de Flandre Roÿne couronnee liés sui que ie uous
            uoi par le uierge honneree Ia uous sera par moi une raison contee
            dont uous serés au coer forment reconfortee. E Diex dist la
            roÿne qui fis chiel et rouzee i  aroie de confort bien mestier
            ceste annee Dist li contes de Flandre Or oiés ma pensee iadis
            fesistes dame d  un fil une portee qu  a l  aige de .iii. ans c 
            est uerité prouuee baillastez cel enfant a .i. matinee a .i. uo
            cheualier coiement a cellee et se li commandastes quant de uous
            fist seuree qu  il portast chel enfant a Boulongne la lee. Dame
            .i. griefz maus le prist en Hainnau le contree droit d  encoste
            Sebourc la haute tour quarree. ueschi che cheualier qu  a le propre
            iournee trouua le cheualier malade en une pree de l  enfant li pria
            que sans faire arrestee le portast a Boulongne la uille bien
            fremee. L  estracion li dist dont sa char estoit nee. Li sirez de
            Sebourc geta lors s  auisee de cheler cel enfant qui tant a
            renommee et dist qu  a une fille qu  adont auoit ainsnee donroit
            cellui enfant ou tamps et en l  anee que poissanche et cruchon li
            aroit Diex donnee. .XIIII. ans l  a nourri en sa sale pauee et Diex
            a cest enfant telle biauté prestee que dame ne le uoit qui n  en
            soit encantee. .I. tournoi establi de ma gent honneree a
            ualenchienes fu ceste feste estoree la tournoya uo fiex par telle
            destinee c  onques homs deuant lui ne pot auoir duree et conquesta
            le pris par bien ferir d  espee. La l  enama ma soer la fu
            enamourree de l  amour de uo fil esprise et allumee. Ie l  enamai
            ossi de si uraie pensee que senescal le fis de ma noble contree
            cheualier l  adoubai et si donnai colee. Or n  a mie grantment que
            i  auoie donnee ma soer au roy Gaufroi qui uous a espousee disoit
            que morte estiés et a uo fin alee. Droit a Mons en Hainnau en prist
            une iournee la priai Bauduïn a le chiere membree qu  il alast a
            Courtrai a maisnie priuee et ammenast ma soer qui tant est belle
            nee. Bauduïns i ala par telle destinee que dou leu fis bregier a
            celle matinee. Dame que uous diroie Bauduïns uo biaus fis a
            emmenet ma soer par estraigne païs. Ie ne sauoie mie qu  il fuist de
            telz amis ensi que ie estoie et tristres et marris li sires de
            Sebourc qui tant est signourris me recorda tout l  estre ensi que
            ie uous dis. Se uostre fil trouuoie par le foy Ihesu Cris le
            moitiet de ma terre aroit en son pourpris. Quant la roÿne Roze a
            sifais mos oïs ne fuist mie aussi lie pour l  or de .c. païs. Et
            Glorians ses fiex en est en piés salis et dist Contez de Flandre
            uous soiés beneïs Pour tout l  or de che mont ne fuisse resioïs
            tant com ie sui au coer pour les mos que tu dis puisque i  ai .i.
            tel frere bien doi estre esioïs Et ie dist Alixandres li
            damoisiaus gentis se ne fuist pour Gaufroi qui de nous ert assis
            i  alaisse enchois m[ou]lt loncz et par nuis et par dis que ie ne le
            trouuasse puisqu  il est encor uis Ensement uont disant li conte
            et li marchis. Nobles fu li disners dont cascuns fu seruis mais la
            roÿne Roze ne mena ieu ne ris Hé Diex dist la roÿne urais
            Roys de Paradis or ai .i. enfant mort li autres est peris Puis ne
            ui Bauduïn qu  il estoit moult petis
          
            et qu  a l  espreuue fu entre .ii. bachins mis pour sauoir s  il
            estoit ne sages ne subtis quant la couronne d  or qui ualoit maint
            parsis geta encontre terre dont Gaufrois fu marris et tresdont li
            dist on que li enfes petis le porroit bien greuer ains qu  il fuist
            affinis. On uoit moult auerer des fais c  on a sortis. Dolante fu
            la dame et si fu esioïe dolante d  Esmeret et pour Bauduïn lie.
            Ensamble toute iour fu ceste compaignie as estoilez luisans ont
            faite departie. Li contes fist ses nefz nagier deuers Surie deuers
            Iherusalem ou Diex ot mort et uie. Et Wistaces li bers ne s  i
            arresta mie ses .ii. cousins apelle hautement leur escrie
            Gloriant uous irés en Chipre le garnie Alixandres ira en Escoche
            l  antie si assemblez uos gens et uostre baronnie. Au Nimaye uenés
            banniere desploïe car ie l  assegerai a toute m  ost bannie si ne
            m  en partirai ne pour mort ne pour uie si arons le chité et prise
            et gaïngnie se destruirons Gaufroi qui uendi par enuie uostre pere
            le roy a le gent paiennie. Et quant chil ont oï cascuns lors l  en
            gracie le conseil acorderent si fisent departie. Auoec le conte
            Wistace ua Roze le iolie de ses enfans se part dolante et
            courrechie. Wistaces tant naga par le mer resoingnie qu  a Boulonge
            arriua ceste uille garnie. Ydain uint contre lui qui son enfant
            festie et Roze sa cousine pour cui elle larmie. Puis a dit a son
            fil Or ne me chelez mie que fait roys Godefrois li sires de
            Surie et Bauduïns mes fiex sont il encore en uie Dame che
            dist Wistaces oïl ie uous afie. Mes .ii. freres laissai par
            deuant Tabarie il ne font que bien non. Et a le departie me donna
            Godefrois a le chiere hardie dedens une fïole par grande signourrie
            du sanc Nostre Signour une grande partie. Or m  en est auenu une
            laide partie .i. lerres le m  embla se Diex me beneïe es desers
            d  Abilant en le lande enhermie la perdi Esmeret qui fu de ma
            lingnie. Quant Ydain l  entendi si en fu courrechie. Tenrement en
            ploura le contesse prisie car nulz homs n  est s  il pert qui ait
            la chiere lie. Aprés le reuenue d  Uistace le baron fist semourre
            ses ost a forche et a bandon pour aler a Nimaye uir Gaufroi le
            glouton. A .x. Boulenois et blé et garnison entra li quens en mer a
            forche et a bandon. Li doy frere germain dont i  ai fait mention
            issirent de lor terre a tout poeple foison et uinrent a Nimaye tout
            a une saison. Cascuns deuant la uille tendi son paueillon. Et quant
            li glous Gaufrois sot le uraie occoison que che sont li fil Roze
            qui clere a le fachon et li contes Wistaces ne li uint mie a bon
            le cloque fist sonner a forche de randon dont se keurent armer li
            bourgois a fuison et tout li saudoier qui estoient Frison. .Xu. en
            issirent as champz sus le sablon ordenet et renguiet pour atendre
            tenchon. La furent en conroi aussi fier que lion les lanches ens es
            poins et au col le blason espeez et espois au senestre giron les
            hïammes es chiés plus luisans que laton banierez et enseignes et
            maint doré pignon. Telz monstroit bonne chiere d  atendre .i.
            horion qu  enfermez uausist estre par dedens sa maison. Au dehors
            de Nimaye sus une uerde plaigne la fu li glous Gaufrois qui
            loiauté n  adaingne enuers les enfans Roze ua demonstrant s 
            ensaingne. Wistace de Boulongne a le chiere grifaingne dist a ses
            .ii. cousins Par le uertu hautaingne il semble que Gaufrois ne
            donne une castaigne de tout nostre pooir et Diex doinst qu  il s 
            en plaigne Irons nous contre lui ou droit chi on remaingne
            Sire dist Glorians par les sains de Rommaingne ie ne sai qui
            ira de la nostre compainge mais ains iroie seus par le uertu
            hautaingne qu  a l  encontre Gaufroi qui ensi nous mehaingne ie
            ne uoise iouster. Drois est que chi remaingne quant mon pere uendi
            a celle gent grifaigne. Qui oublie son pere Ihesu Cris le ledaigne
            Wistaces de Boulongne et andoy si cousin font leur gens ordener par
            delez .i. gardin trompes taburs nakaires i demainnent grant brin.
            Et Gaufrois amenoit le gent le droit chemin pour l  estour assambler
            et commenchier hustin. Li archier uont traiant la furent mal
            uoisin li .i. haioit plus l  autre que trïacles uenin. Alixandres
            d  Escoche a brochiet le ronchin et abaisse la lanche qui estoit de
            sapin. Fiert .i. homme Gaufroi en l  escut a or fin que tout outre
            les ais mist le fer acherin les maillez li passa du haubert
            doublentin le coer li pourfendi si l  abat mort souuin.
          
            Adont escrie Escoche moult haut en son latin. Escochois
            Chiprïen Boulenois Angeuin s  i prouuerent le iour a guise de
            mastin. Mais Gaufrois n  en donnoit le monte d  un frelin d  une
            hache d  achier en a mis maint a fin nuls ne l  oze approchier car
            trop sauoit d  engin. Quant Glorians le uoit pas ne tint chief
            enclin de son pere li membre Hernoul le palazin que li leres
            uendi au poeple sarrazin puis broche le cheual o lui un sien
            cousin pour ochire Gaufroi le traïtour frarin. Hé Diex che
            dist li enfes qui fesis d  iawe uin quant seïstez as noches de
            saint Architreclin comment pöés el mont souffrir tel larechin que
            Gaufrois nous a fait li cuiuers de put lin Glorians li dansiaus
            fiex Roze la roÿne feri deuant Gaufroi le fil de sa cousine que du
            cheual le fist cheoir panche souuine. Gaufrois uint contre lui qui
            de crier ne fine Par ma foy Gloriant uous arés pute estrine ie
            meterai a fin toute le uostre orine ia ne serés aidiés du linaige
            le chisne Iammais bien ne ferai uo mere la roÿne ne iammais ne
            sera de Nimaye en saisine Leres dist Glorians que felon sont
            ti signe Quant tu uendis mon pere a le gent sarrasine [ne te doi
            pas amer par la uiertu diuine Onques ne fesis bien par le
            puissance dine] s  as fait mains cuerz dolans s  as fait maint
            orpheline murdrez et larrechins tu en sces le doctrine ua
            glous che dist Gaufrois ie ne te prise .i. pigne Des maus que
            i  ai fais ne dirai ia le disine se che n  est par destroit de mort
            ou de gehine. Gaufrois et Glorians se sont moult ramprosné puis
            sont uenu ensamble non pas par amisté des lanches se ferirent ou
            li fer sont enté que parmi les blasons en sont outre passé li
            haubert furent fort quant ne furent faussé. Nonpourquant se ferirent
            par telle cruauté qu  ambedoy sont keüt et a terre uersé. Pour
            secourre Gaufroi sont Frison arriué li bourgois de Nimaye li ont le
            chief sauué Gloriant assalirent qui estoit sus le pré. Souuent
            escrie Chipre le noble royauté Wistace de Boulongne i uint par
            grant fierté Alixandres d  Escoche o son riche barné. A rescourre
            l  enfant maint cop i ot donné mainte teste trenchie maint poing
            maint pié copé. Dessus les champz auoit des mors telle plenté que d 
            iaus ueoir adont estoit grande pité. Adés sont li mesquant
            premierement tué. Pour rescourre l  enfant i ot pesant estour
            sonnoient ches buisinez chil cor et chil tabour fuioient par les
            champz cil qui eurent paour et chil destrier ossi qui sont en grant
            freour car remanant n  en uont maistre ne pongneour. Gaufrois crie
            Nimaye et puis Frise au signour Alixandres Escoche ua
            criant toute iour. Glorians crie Cypre tués le boiseour qui uendi
            nostre pere a le gent paienour Et Wistaces Boulongne a che
            noble contour La peüssiés ueoir le plus pesant estour qui onques
            fuist en terre prise de gens d  onnour conte roy duc et prinche
            estoient li plusour d  auenturer leurz uies n  orent nulle hidour.
            Qui ne garde sa uie iammais n  ara millour. Signour se uous
            fuissés a Nimaye le grant ou li bataille estoit merueilleuse et
            pesant uous peüssiés bien dire qu  ambedoy li enfant aloient
            fierement leurs terres chalengnant. Et Gaufrois li traïtres le ua
            bien deffendant d  une hache a .ii. mains ua telement frapant que
            tout li plus hardi uont le glouton fuiant car le corpz auoit lonc
            et fort comme gaiant. N  aconsieut cheualier ne pieton ne sergant
            ne fenge de le hache iusqu  au menton deuant. Testes [et] piés et
            bras gist en le plainne tant que c  est une pités de uir tel
            couuenant. Wistaces de Boulongne ua ferir Galerant cousin germain
            Gaufroi le felon soudoiant le cuisse li abat toute li ua rasant
            et chius est cheüs mors du destrier auferrant ne pot de ses amis
            auoir le iour garant chascuns a tel delouure ua de son corpz
            pensant. Fiere fu la bataille onques telle ne fu la ot maint
            cheualier a le terre abatu des mors furent ionkié li noble pré
            h[er]bu sanglente fu li herbe ou li mort sont cheü. Glorians li
            dansiaus ot depechié l  escu che qu  il en ot sour lui ne uaut mie
            .i. festu Wistaces fu naurez au gent corpz esleü et par che ont
            laissiet le bataille et le hu retraite font corner as trés sont
            reuenu. Gaufrois entre en Nimaye et auoec lui si dru a tous cheus
            qui s  estoient le iour bien combatu fist donner .c. flourins et .i.
            cheual grenu pour chou c  une autre fois s  i soient maintenu. Le
            poeple aueulissoit par donner or molu car chieus qui poet donner
            aquiert souuent maint dru ou. i. autres a droit et s  ara tout
            perdu.
          
            La bataille falli de cascune partie. Wistaces de Boulongne ot le
            char traueillie naurez fu en l  estour s  ot l  espaule blechie
            medechiner se fist et garir par .i. mie. Et li leres Gaufrois cui
            Dame Diex maudie donnoit or et argent et monnoie forgie tant qu  il
            aueulissoit tous cheus de la baillie. Or oiés du glouton cui li
            corpz Dieu maudie trois traïtours apelle qui sont de sa lingnie
            Garsiles et Thiebaus Anthiammes de Roussie. Signour che dist
            Gaufrois ie uous commande et prie que droit en Frise alés dedens
            une galie une taille esleuez par le terre garnie quatre deniers
            paier d  un lot de uin sour lie qui ne uent que .ii. sols prendés
            ent le moitie. Faites taille paier a chascune partie le .x. prendés
            sour toute le clergie. Et s  il est aucuns homs qui sa fille marie
            prendés le mariee et uous et uo maisnie couchiés auoeques lui le
            premiere nutie se le moitiet n  aués que n  en faille de mie de
            tout chou qu  elle ara soit rente ou signourrie. D  un huis .iiii.
            deniers qui est sus le chaucie et des fenestrez .ii. et fuist
            bien ueroullie. De la querque de blé qui raziere est nonchie
            prendez ent .iiii. sols a cascun le moitie et au molin otant si
            ne le laissiez mie. D  une beste tuer qu  on ueult a boucherie
            .xii. uiez parisis puis qu  elle est escorchie. Asamblez .i. trezor
            a Luzarches l  antie par coi s  argens me faut qu  il me fera aïe
            car ceste guerre chi durra toute ma uie. Dïent li traïtour Le
            coze ert bien traitie nous en ferons .ii. tamps soit scïence ou
            folie. Ne s  i porra garder nulz homs qu  il n  i mesdie s  il
            parole de bien on ne li tenra mie. On ne se poet chauir ni auoir
            signourrie qui ne fait fausseté traïson ou boisdie marchandise
            loiaus ne uault point .i. aillie. Dïent li traïtour qui tant
            furent felon Sire Gaufrois font il ne dites se bien non. Nous
            en irons en Frise taillier ta region n  i ara abbeïe qui ne nous
            fache don uillain ne païsant ne nous face raison. Se nous ueons
            .ii. testez metre en .i. caperon nous leur dirons que c  est pour
            faire traïson si leur taurons le teste par dessous le menton ou
            nous arons trestout l  auoir de leur maison. Nous ferons pis assés
            que dire ne puist on. Dont lor donna Gaufrois bonne commission d 
            exequter leurz biens a leur deuision. Il poeent pour argent rescaper
            .i. larron et .i. preudomme pendre sus leur condition trestout che
            qu  il feront Gaufrois le tient a bon. Li traïtour s  en uont par
            dedens .i. dromon dessi iusques en Frise ne fist arrestizon. Le
            taille ont esleuee entour et enuiron bediaus ont mis partout et
            sergans a foison qui amainnent les biens en la uille de non c  on
            apelle Luzarchez la furent li felon. N  auoit si forte uille ens ou
            païs frison et pour che s  i tenoient trestout troy li glouton.
            Ains telz trezors ne fu puis le tampz Salemon qu  il i ont assamblé
            en bien poi de saison. La uille ont si menee li traïtour larron
            marchandise n  i keurt nulz n  i gaigne .i. bouton et se nulz en
            parole et oïr le puist on il est tantost pendus et puis le sien
            prent on. Plouroient chil bourgois et bourgoises de non en disant
            Sire Diex qui soufris pation com grans meschiefz auient en ceste
            region Ahi lerrez Gaufrois quant uous perdera on Ensi a fait
            Gaufrois sa contree taillier de nulle marchandise n  i sot on
            gaïngnier. Garsiles et Anthiames et Thiebaut le lanier faisoient
            leurs espies toute iour oreillier et se nuls dist .i. mot il a
            mauuais loier car on le mainne pendre ou tout uif escorcher a ses
            hoirs ne demeure ne obole ne denier. Il n  auoit en le uille homme
            de nul mestier que il ne couuenist maletote paier. Dessus le
            boucherie la ou sont li bouchier tous les iours qu  on uent char i
            font aler Gautier qui sauoit trop bien faire le bedel pauteni[e]r
            car il sauoit tres bien les iex esroueillier et monstrer une chiere
            de dëable d  enfer che sambloit quant regarde .i. homme de
            mestier quant il parloit a lui qu  il le deüst mengier. Pour chou
            qu  il estoit [fel] li donna a baillier chou qu  a le boucherie
            aferoit a paier pour chou que si cruel furent li machecrier. .I.
            ioesdi au matin fu uenus espïer cheus qui tuoient bestes a .i.
            martel d  achier dont il les uont frapant parmi che hanepier. .I.
            bouchier i auoit qu  on apelloit Renier une beste faisoit aporter
            .i. colier et geter sus l  estal. Tamps fu du despechier perdut
            auoit .x. sols a l  autre detaillier. Atant est li bediau qui li
            prist a huchier Or cha le maletote il est temps du saquier
          
            Li bouchiers le regarde et quant l  oÿ plaidier et demander l 
            argent uis cuida esragier. Puis dist Car attendez de chi iusqu 
            au mengier hui ne fui estrinés ne ne uendi denier. Et li sergans
            respont Faites uous le bregier Se n  ai .xii. parsis foy que doi
            saint Richier i  arai de uostre beste le plus maistre quartier
            Quant li bouchiers l  oï ensement manechier de sa hache l  alast
            moult uolentiers paier nonpourquant se commenche moult fort a
            courrechier et li sergans se painne de lui contrarïer. Li
            bouch[ie]rs ua tantost .xii. parsis sachier sus son estal les gete
            et chius pour requeillier i a geté les gans pour l  argent
            apongnier e chieus hauche le hache tel cop li ua paier que le main
            li detrenche le sans en fist raier puis enthose le hache pour lui
            a dammaiguier a .i. cop le fendi dessi iusqu  au braier. Outre
            dist il. Cuiuers Diex uous doinst encombrier Iammais n  arez a mi
            obole ne denier Quant li sergans fu mors et a le fin alés li
            bourgois s  enfuï que n  i est demourés. Il a dit a sa femme Tout
            nostre auoir prendez car ie m  en uois en Franche bons i est li
            regnez. Quant li traïtour sceurent que Gautiers fu tués il furent
            moult dolant que chius fu escapés. Ne trouuerent sergant qui puis i
            soit alés. Qui monstre bonne chiere a moitiet est sauuez et li
            chetis couars est adés deboutez. Ens au païs de Frise furent li fel
            glouton qui misent moult de gent a grant perdition. En bas dïent li
            gent par dedens leur maison Diex uoeilliés nous uengier de ceste
            mesprison Par Dieu si seront il a prochaine saison se Diex
            sauue de mort et de tribulation Bauduïn de Sebourc le nobile baron
            chius lor en aidera a auoir uengison et getera son frere de la male
            prison ou moult lonc tamps les tint li rois Rouge Lion. En chartre
            fu li bers en grant quetiuison O Iulïen d  Aufrique qui tant ot de
            renon et s  i estoit li prestres k  ains ne dist orison Elïenor
            la belle qui clere ot le fachon qui toute estoit enchainte d 
            Esmeré le baron. Elle porta .ix. mois a grant destrution et quant
            il plot a Dieu qui souffri pation la dame deliura d  un petit
            enfanchon dont elle ot moult de maus et de percussion. Li
            chartrïers ouura adont comme preudom sa femme i enuoia et du fu de
            charbon mais se [li] rois ses sires en sceüst l  occoison il l 
            eüst fait morir a guise de larron. Et la dame crioit clerement a
            haut ton Diex uoeilliés moi aidier par uo saintisme nom Dame
            sainte Marie bonne deliurison Et Esmerés plouroit sa main a son
            menton et disoit Douche amie com i  ai grant souspechon de
            uostre noble corpz qui ait beneïchon qu  auiourd  ui ie ne perde
            pour la quetiuison ou nous auons esté en grant confusion. Ensi [se]
            dementoit li amant de renon. La dame fu malade tant qu  elle
            deliura d  un biau fil gracïeus que Ihesu Crist ama car puissedi
            sainti pour chou qu  en bien usa et est sains Iulïens ne uous en
            doubtez ia mais che n  est mie chieus qui son pere tua. Quant li
            enfez fu nés li prestrez qui fu la en iawe consacree illoec le
            presigna comme le roi d  Aufrique Iulïen l  apella. Elïenor la
            belle douchement l  alaita au miex qu  elle onques pot son enfant
            gouuerna. De celle compaignie li miens corpz uous laira dirai de
            Bauduïn qui o Blanche s  en ua le royame de Franche o s  amie
            cherqua. Ou il iut une nuit au matin s  en leua c  on ne le
            recognoisse tout adés se doubta. Son auoir despendi et trestout
            aloua quant tout ot despendut ses robes engaga uendirent leurs
            cheuaus. Riens ne li demourra dont eurent poureté qui lonc tamps
            leur dura. L  enfes ne sot riens faire car point apris ne l  a
            ossi ne fist la belle qu  auoeques lui mena. Bauduïns de Sebourc
            moult se desconforta mais onques le puchelle point ne se dementa
            Bauduïn reconforte et adés dit li a Ne uous esmaiés mie car Diex
            nous aidera. Ensement Bauduïns mainte uille cherqua et iure Dame
            Dieu qu  en tel lieu s  en ira ou s  il poet esploitier saudoiers
            deuenra. Au lés uers Alemaigne li bers s  achemina. A une matinee
            que li solaus leua uint a une uillette et le moustier trouua et le
            prestre apresté qui messe chantera. Adont dist Bauduïns que messe
            oïr ira car ia de la iournee encombrier n  auera li homs qui
            uolentiers le messe escoutera. A icheste parole ens ou moustier
            entra s  a le prestre trouué qui messe commencha. Ensi que par
            decha li prestres se tourna pechoit la damoiselle qui tant de
            biauté a
          
            et a dit coiement urais Diex et qu  est che la Onques plus
            douche ymaige ou monde ne regna Se ie puis esploitier par Dieu qui
            tout crea li cabus qui le mainne iammais n  en goïra le
            gentilloris fait mais on l  enganera. Tout ensement pensant le
            messe recorda il se haste si fort qu  assés en oublia. Il lieue
            Ihesu Crist le calice haucha. Quant il ot Dieu uset tantost ses
            mains laua onques il n  ot talent de dire alleluia. A Bauduïn s  en
            uint qu  a Dieu merchi pria que pourueoir le uoeille car bon
            mestier en a. Atant es uous li prestre qui bel le salüa et dist
            Chius Dame Diex qui nous fist et crea et qui pour nous en crois le
            grief mort endura il uous garice sire et ceste dame la. Bien
            samblez gentis homs par Dieu qui me fourma el nom de gentilleche
            et de Dieu qui nous a et fais et ordenez et si nous deffera uous
            depri s  il uous plaist que ne refusez ia le disner auoec moi et
            on le uous donra en l  onnour de cellui qui sa mort pardonna. De
            tres haut lieu uenez ne sai qui uous porta. Or en uenez o moy et on
            uous seruira de telz biens que ie ai et que Diex me donra. Sire
            dist Bauduïns si soit com uous plaira qui refuse au matin l 
            estrine grant tort a en toute le iournee ia bien ne uendera. Li
            prestres emmena sans nulle demourree Bauduïn de Sebourc et Blanche
            l  onneree. Par dedens sa maison qui bien fu carpentee il fist
            metre la table en le sale pauee et a dit a son clerc Sans nulle
            demourree ua querre a la tauerne le plus forte uinee que tu i
            trouueras s  aporte grant lotee se ie pooie auoir ceste dame
            eniuree et che felon cabus qui l  a chi ammenee i  en aroie auke
            nuit trestoute ma fasee. Et chieus a respondu Si soit com uous
            agree. Li prestres s  est assis qui a nul bien ne bee Bauduïn
            fist lés lui assir celle iournee encontre lui assist le danselle
            senee qui estoit belle et blanche uermeille et coulouree. Li
            prestres l  a souuent de ses iex regardee et a dit Mere Dieu
            roÿne courronnee ou a chius fors ribaus ceste dansele emblee Ne le
            menra auant ains li sera ostee Adont deuant la belle trenche le
            char salee et lui donnoit a boire a le coupe doree. uolentiers li
            eüst geté une risee n  oze pour Bauduïn a le chiere membree car
            il estoit si grans c  est uerités prouuee qu  il se doubtoit
            forment n  abatist s  esquinee si qu  il n  ozoit parler ne dire sa
            pensee. Mais pour chou que la belle fuist de lui auisee et quë elle
            pensast le choze a coi il bee dessous le maistre table qui bien
            estoit puplee li passoit sus le pié ensi qu  a rechelee c  est
            signes qu  il le uoelt retenir celle annee. Bauduïns li gentis qui
            tant ot uasselaige auoec le prestre fu qui ou corpz ot le rage
            car le femme d  autrui conuoita par outraige. Ensement sont aucun
            qui le coer ont uolaige femmes font decheuoir par leur soutil
            langage c  est chou car il deüssent retraire de seruaige dame qui
            par conseil fausse son mariaige. Mais quant .i. prestrez scet dame
            de bel eage qui par le sien uoloir donne son puchelaige il en
            uolent auoir ensi leur courretaige il ne pensent a el que uiure d 
            auantaige s  en dist on .i. parler en .i. commun langage que qui
            nette maison uoelt tenir par usaige ne prestre ne coulon ne tiengne
            en sa manage. Bauduïns de Sebourc fu seruis richement il boit et si
            mengnüe car il en ot talent mais Blanche si mengna adont moult
            pourement. Bauduïns ne scet mie che que la belle sent car sus le
            piet li passe li prestres bien souuent elle le sache a lui par
            moult grant mautalent. Il boiuent et mengnüent de che pain de
            fourment et mengieuent le char et boiuent le pieument. Quant uint
            aprés disner Bauduïns au corpz gent a demandé congiet au prestre
            douchement et li prestres li dist malicïeusement Sire ie uous
            dirai .i. poy de mon talent sachiés ie ne sui pas de cestui
            tenement et si n  ai chi aual ne cousin ne parent si en sui mains
            dobtez et prisiés de ma gent et uous estes biaus homs et de noble
            iouuent et si samblez uenus de haut lieu uraiement si uous prie et
            requier pour Dieu omnipotent qu  anuit uous demourrés en mon
            herbergement s  irons par ceste uille auironneement ueoir mes
            p[a]rosiens dont il i a grantment entendre leur ferai trestout
            chiertainement que nous sommes cousin germain parfaitement si en
            arai honneur iusques au finement. Sire dist Bauduïns uous
            parlés sagement nel uous refuseroie pour .c. liures d  argent car
            de uo biens m  aués donnet soufissaument
          
            et Diex si le uous mire a cui li mons apent car ammosne aués fait
            a cest aiournement. G  irai ou uous uaurrés par le mien serement.
            Dont fu li prestrez liés quant le parole entent d  une grant
            traïson a fait auisement pour Bauduïn honnir se Ihesus le consent.
            Mais telz pense a le fois on le uoit bien souuent .i. malice
            mauuais qui dessus li descent. Ensement Bauduïns a le fresche
            coulour O le prestre remest et ala toute iour par le uille auoec lui
            enuiron et entour. Et li prestres uisoit tout adés a son tour pour
            decheuoir l  enfant qui tant ot de fierour. Or escoutés l  auis du
            felon boiseour tant ala par le uille car il uint a .i. four le
            maire i a trouué sergans o lui pluisour. Quant li prestres le uoit
            dont n  i a fait retour en le maison entra et en un lieu destour a
            le maire menet qui fu de fole esrour. Sire che dist li prestres
            a uous fai me clamour de cestui que uaés qui tant a de uigour .c.
            liures li prestai il a passet maint iour onques n  en poch auoir le
            monte d  une flour si uauroie moult bien qu  il fuist mis en uo
            tour tant que fuisse paiés si uous pri par amour qu  auiourd  ui me
            fachiés et aïde et secour tant que i  aie le mien de che fel
            robeour. Qu  est ce que dis li maires. Pour le Dieu que i 
            aour ie le uoi si tres grant et plain de tel fierour que la ie le
            regarde i  en ai grande paour. Onques mais ne ui homme par Dieu le
            creatour qui si tres bien eüst chiere de robeour Se ie més main a
            lui pour le uostre clamour i  en porroie tantost bien auoir dou
            pïour. Mais regardés quelz bras et confais poingz autour Se ie més
            main a lui Dieu me meche en mal iour Mais se uiser poiés art ni
            engien ne tour qu  il uenist en ma tour par Dieu le Sauueour
            iammais n  en isteroit ne par nuit ne par iour s  aroit fait a uo
            gré et paiet ma labour. Et li prestres respont Par le Dieu que i 
            aour ie l  i menrai tres bien n  en soiés en esrour. Or i alés
            deuant apareilliés la tour. Dont s  en tourna li maires que n  i
            a fait demour. Or croist a Bauduïn grant paine et grant dolour se
            Ihesus ne li aide entrés est en tristour. Pour che dist .i.
            prouerbez que dïent li pluisour qui asne et femme mainne sans
            paine n  ist du iour. Li maires de la uille est en se tour entrés et
            s  a .iiii. sergans auoeques lui menés. Et li prestres a dit Biaus
            cousins entendez alons en celle uille. I  ai chi esté assés alons
            uir une dame qui tient ches herités. Et Bauduïns li dist G  irai
            ou uous uaurrés. O le prestre s  en ua qui deuant est alés. uenus
            est a le tour si passa les fossés en le porte est entrés que n  i
            est arrestés. Bauduïns de Sebourc est en le tour montés et .i.
            sergans estoit cha dessous aprestés qui le porte frema et s  a les
            pons leués. Et li prestres s  escrie qui bien fu emparlés Sire
            maires dist il cestui chi me tenés car il me doit .c. liures de
            deniers monnaés. Et se il le mes noie bien les arai prouuez si que
            ch  est bien raisons que il soit enferrez tant que soie paiés il en
            est tampz passés. Et li maires respont Bien paiés en serez.
            Maistrez dist il a lui enuers moi entendez ie més le main a
            uous pour che que uous deués a monsignour che prestre qui est no
            bons curés. Et Bauduïns respont Se uostre main n  ostés ie uous
            assommerai de mes .ii. poingz quarrés Li maires apella tous ses
            .iiii. sergans Prendés che crediteur n  i soiés arrestans Chil
            uirent Bauduïn qui estoit si poissans si ont dit au maieur qui
            che lor fu contans Metés i uostre main il a les poingz trop
            grans. Li maires l  aherdi uistement par les flans. En sus de lui
            le boute Bauduïns li uaillans puis le fiert ens ou temple de ses
            .ii. poingz pesans. Tellement le feri che nous dist li rommans le
            cheruele li froisse s  en degoute li sans. Par une main le prist
            puis le fu toupïans trois tours enuiron lui au quart le fu getans
            encontre .i. dur piler la le fu enuoians. Tout li froisse et esmie
            les costes et lez flans iammais ne mengnera a le Pasque de flans.
            Outre dist Bauduïns lechierez soudoians Et li prestrez se
            muche illoec desous lez bans et li .iiii. sergant sakent espois et
            brans. Ia fust mors Bauduïns li damoisiaus sachans se ne fuist .i.
            tinés ensi c  unz grans perchans qu  a .ii. mains aherdi et li
            tinés fu grans. L  un des sergans feri que n  i fu arrestans le
            teste li effondre chieus kaÿ mors sanglans. Bauduïns fiert et
            frape ne les fu espergnans. Et li prestrez regarde les copz qu  il
            donne grans adont uausist moult bien estre sus les plains campz
            paour a de morir si fu Dieu reclamans Ahi ce dist li prestres
            comme ie sui mesquans
          
            Conuoitise me fait ichi estre dolans Li prestrez fu dolans qui la
            s  estoit repus. Bauduïns fiert et frape li damoisiaus cremus. Il a
            a .iii. sergans tous les bras desrompus les costes et les flans lor
            a tant debatus que deuant lui a terre les a plas estendus. Par
            foy dist Bauduïns mal me sui embatus Or me uoeille garder li
            miens peres Ihesus Et li garchon crioient si est leués li hus. Li
            poeples de la uille est a le tour uenus. Bauduïns fiert et frape as
            garchons malostrus li .i. saut es fossez li autres s  est perdus
            et dist li .i. a l  autre Par le urai corpz Ihesus li dëable d 
            enfer sont enfremet cha sus Bauduïns de Sebourc n  i est
            arresteüs le porte ua fremer et les pons lieue sus puis li souuint
            du prestre qui estoit remanus dont iura Dame Diex qui en crois fu
            pendus qu  ensi n  escapera li prestres malostrus dont le quiert
            par le sale enuiron sus et ius. Il est uenus au banc ou dessous fu
            repus un poy s  est abaissiez si a les dras ueüs du prestre qui
            estoit moult dolans et confus. Et Bauduïns s  escrie li cheualiers
            membrus uous ne m  eschaperez par ma foy dominus Quant li
            prestrez oï le raison Bauduïn il en fu moult dolans si tint le
            chief enclin et a dit Sire Diex qui de l  iauwe fist uin comme
            il se fait mauuais meller de larrechin ne conuoitier aussi le femme
            a son uoisin on en uient a le fois a tres mauuaise fin. Amours m 
            ont decheüt s  en sui mis a declin. Et Bauduïns s  escrie Foy
            que doi saint Martin se uous n  issiés de la par Dieu sire Gerin
            che banc aprenderai qu  il parlera latin. Et li prestres s  escrie
            Sire pour saint Fremin or ne m  ochïés mie de coutel acherin Par
            dedens mon hostel sont bien mille florin maintenant uous donrai les
            clés de mon escrin Et Bauduïns s  escrie Ia n  en arai frelin
            Par les iambes le tire ou palais marberin et puis dessus le chief li
            donna tel tatin qu  il en a fait salir de sanc plain .i. bachin. Et
            li prestres s  escrie ueschi mauuais cousin Bauduïns fiert le
            prestre et frape bien souuent mais de lui a tuer n  ot li dansiaus
            talent pour che qu  il essauchoit le digne sacrament. Et le gent de
            le uille akeurent uistement a pikes et as dars et armés ensement
            sont uenu a le tour trestout communalment li pons estoit leués si
            en furent dolent. Aucun arbalestrier uont traiant hautement. Et
            Bauduïns estoit lassus el mandement il prist .i. uiés escut du
            tamps anchienement puis uint sus les crestiaus pieres et caillos
            prent encontre terre gete et menu et souuent. La uille s  estourmi
            auironneement. Blanche fu a l  ostel qui Bauduïn atent quant elle
            oï le noise et le demainement ders le tour acourut le danselle au
            corpz gent et disoit Mere Dieu a cui li mons apent sauués moy
            Bauduïn que i  aimme loiaument car li faus prestres l  a decheüt
            laidement Mais Blanche fu saisie assés tost de la gent qui li ont
            dit Galie n  escaperés noient uo ribaut malostrus sera pendus au
            uent no maieur a ochis si li ua malement Blanche reclaimme Dieu
            le Pere omnipotent pour Bauduïn plouroit et prie douchement que
            Ihesus si le gart de mal et de tourment. Et la uille s  esmuit
            cascuns keurt tangrement pour assalir le tour que Bauduïns deffent.
            .I. cheualier auoit en cellui tenement sires fu de la uille et de
            che casement quant il oï le noise et le demainement sus son cheual
            monta qui ne ua mie lent. A le tour est uenus ou on assaut
            forment il demande a ses hommes ne pour coi ne comment ceste cose
            est esmute. On le mena briement parler a la danselle qui plouroit
            tenrement. Li cheualiers le uoit grande pités l  emprent se li
            dist Damoiselle ne me chelés noient est che li uos maris par
            droit espousement qui lassus se maintient si fourseneement Oïl
            sire dist elle. Dechius est laidement par uo prestre felon cui
            li corps Dieu crauent qui ore a son hostel nous mena droitement
            mengnier a sa maison. Par le conuoitement qu  il auoit sus mon corps
            malicïeusement sus le piet me passoit et menu et souuent si amena
            me sire par son enortement par deuant le maieur et li dist
            proprement que mes sires auoit acreüt grant argent .c. liurez de
            tournois de che bon paiement pour lui emprisonner a tort
            mauuaisement puis le fist en le tour entrer isnelement. Quant mes
            sires se uit traiir sifaitement le maieur et sergans a tuet
            uraiement. Et dist li cheualiers N  en poet mie grantment par le
            foy que ie doi a Dieu omnipotent
          
            ie l  en deliuerrai se Diex le me consent Ou cheual remonta tost
            et apertement a le tour est uenus si a dit clerement N  assalez
            point signour car ie le uous deffent chius qui plus assaura ie
            le ferai dolent Chil laissierent l  assaut sans nul arrestement
            et li cheualiers crie sans nul delaiement uassaus car descendez
            tost et apertement et si uenez a mi chi faire parlement. Et
            Bauduïns respont Ie n  en ferai noient i  a ochis uo maieur ués
            le cha mort sanglent et sergans et garchons ai ochis uraiement. Ie
            uoeil morir en armes auiourd  ui uaillamment ia ne descenderai par
            le mien serement se ne [me] pardonnés trestout uo mautalent et le
            mort de uos hommes dont i  ai ochis granment. Et dist li
            cheualiers Descendez lïement ie uous pardonne tout se mort en
            auiés cent. Bauduïns de Sebourc n  i fist arrestison de la tour
            descendi si ouuri le maison et abaissa le pont qui pent au maistre
            gon deuant le cheualier se mist a genoullon. Adés qui a mesfait il
            doit crier pardon. Sire dist Bauduïns qui coer ot de lion de
            uo prestre me plaing plains est de traïson. Ie cuidoie par Dieu
            qui soufri pation que de tres boine amour sans male entention me
            donnast a mangnier dedens sa mansion mais c  estoit pour ma femme
            qui clere a le fachon qu  il me uoloit tolir et faire mesprison. Au
            maieur m  amena la haut en che dongon e uoloit qu  on mesist le
            mien corpz en prison pour .c. liures tournois se clama a haut ton.
            Biau sire on m  assali et ie pris un baston dont tués est li
            maires et tout si compaingnon li prestrez est lassus encor n  a se
            bien non. Et dist li cheualier S  ara son gerredon uous aués
            bien ouuret si ait m  ame pardon Dont uont querre le prestre a
            forche et a bandon. Li cheualiers l  apelle uistement par son nom
            Par foy prestrez dist il par mauuaise ocoison aués hui
            esploitiet contre droit et raison Sire che dist li prestrez
            si ait m  ame pardon ch  est par enchantement de deable ou de
            luiton. I  ai mespris uoirement s  en ai grant marison or doins el
            nom d  amende a che noble baron trestoute le monnoie qui est en no
            maison. Et dist li cheualiers Foy que doi saint Symon ie uous
            castïerai aussi d  autre parchon par coi li autre prestre de ceste
            region i prenderont exemple en leur condition. Entre uous ribaut
            prestre qui par confession deüssiez une dame retourner a raison
            quant elle a par folie fait fornication et quant d  ellez sauez
            toute l  entention pour chou que uous uolez auoir d  ellez raison
            leur dites que briement le saront leur baron puis en uont par
            cremeur en le uostre maison la leur faut obeïr ou poy lor dens ou
            non. Mais foy que doi a Dieu qui souffri pation tres chier le
            comparrez. Dont hucha .i. garchon si a fait desuestir le prestre
            de renon dedens une riuiere tantost le geta on che fu el tampz d 
            iuer une froide saison. Quant li prestrez se fu baigniés a grant
            foison sus une froide piere maintenant l  assist on et la endroit
            morut ne uesqui se poy non. Pleüst a Ihesu Crist et a son digne nom
            tout li prestre qui ont telle condition fuissent ensi serui et de
            telle fachon. Digne choze est d  un prestre quant il fait che qu  il
            doit car par dignes paroles met en pain beneoit le poissanche de
            Dieu folz est qui ne le croit Et quant il est si dignes bien
            regarder se doit qu  il ne meche son tampz en trez mauuais esploit.
            Plus tost se poet dampner c  uns autres ne porroit car il scet l 
            Escripture et toute le conchoit mais chius qui mains en scet c 
            est chius qui miex i croit. Li gentis cheualiers Bauduïn emmenoit
            droit a l  ostel du prestre o lui sa femme estoit. Li cheualiers li
            donne l  or qui laiens auoit bien mille florins d  or en son escrin
            trouuoit mais moult enuis les prist Bauduïns la endroit. Li
            cheualiers iura que tous les aueroit et qu  il les a conquis
            auiourd  ui de son droit. Qui tort uoelt faire autrui tous lez
            frais paier doit. Oiés du cheualier qui loyalment ouura tout droit
            a son hostel Bauduïn emmena et Blanche le danselle qui tant de
            bontet a et tous le tampz d  iuier li bers les gouuerna. Et
            Bauduïns li bers ossi bien lui aida car d  une grande gerre a che
            tampz l  akieua. Quant uint sus le biau tampz et qu  il renouuela
            Bauduïns prist congiet li sires li donna. .II. liewes uoire .iii.
            aussi le conuoia et Bauduïns li bers briement s  achemina. Il
            eurent .ii. cheuaus que li prestrez paia s  emportent les florins
            qu  au confesser gaigna. Tant ala Bauduïns qu  en .i. grant bos
            entra. Li forés fu moult longue par ou s  achemina
          
            n  ot gairez loncz alet a che qu  on me conta que mordreour li
            salent plus de .xu. en i a. Bauduïn assalirent garde ne s  en
            donna quant il se uit a terre car on l  i reuersa. Chil ont pris le
            destrier qui les florins porta sus estoit le malette Bauduïns l  i
            posa. uont s  ent li mordreour Bauduïns demourra. A piet keurt
            aprés iaus et l  espee empoingna che ne li ualut riens iammais ne
            les uerra. A Blanche le danselle Bauduïns repaira el bos sus sen
            cheual fort plourant le trouua. Quant Bauduïn perchieut moult haut
            li escria Sire estes uous blechiés Ne le me chelés ia Nennil
            uoir douche amie mais malement nous ua nos auoirs est perdus
            dont grant meschief chi a ne sarons de coi uiure en che païs
            decha. Taisiés uous dist la belle. Ihesus nous aidera. Ne
            plaingniez tel auoir mal ait qui le gaingna De maise uoie uint de
            pute part reua auoirs qui uient de prestre s  il fait bien fort i
            a. Dolans fu Bauduïns qu  il n  ot point de monnoie. Auoec s  amie
            ua par le bos qui uerdoie et prie Ihesu Crist qui tous les biens
            enuoie qu  en tel lieu puist aler ou bonté li otroie. N  a talent
            de chanter a riens ne s  esbanoie puis c  on n  a que disner c 
            est une poure ioye. Il a dit a le belle Amie ie uaurroie que mes
            corpz fuist finez de mort qui tout maistroie et uous fuissiez roÿne
            ou contesse de Troye car pour l  amour de mi estes en poure uoie
            si m  annoie qu  ensi le miens corpz uous fouruoie mais che fist
            bon amour qui ore me chastoie. Se pour mi sui dolans pour uous
            trop plus m  annoie car pour tout l  or du mont ie ne uous
            gerpiroie. Mais sachiés douche dame que s  a uille uenoie pour
            nous a gouuerner le piere porteroie car ie sui grans et fors si
            que bien endurroie paine et labour dou corpz s  un poi apris l 
            auoie pouretez fait moult faire et richece desuoie. Belle dist
            Bauduïns par Dieu de Paradis i  aprenderai labeur. Ie sui grans
            et furnis. S  uns autres a .u. sols i  en gaingnerai bien .ui.. Et
            la belle respont Sire par Ihesu Cris Ihesus nous aidera li Rois
            de Paradis car qui se fie en Dieu il li aide toutdis. Issi tres
            bien me plaist d  estre auoec uous amis que par cellui Signour qui
            en la crois fu mis i  aims miex auoeques uous en chertain le uous
            dis paine maus endurer frois hosteus et dur lis qu  auoeques .i.
            autre homme tenant terre et païs quiconques n  a plasanche ne
            poet auoir delis. Or s  en ua Bauduïns qui la danselle guie. Elle
            estoit a cheual Bauduïns n  i fu mie enchois aloit a piet par le
            forest naïe. Tant alerent parlant le forest ont laissie parmi .i
            desrubant ont leur uoie akoellie. Nonne estoit ia sonnee pour uoir
            le uous affie et si n  auoit nulz d  eulz mengniet de pain maillie
            car monnoie lor fu par les larons falie. Bauduïns de Sebourc auoec
            Blanche s  amie monterent sus .i. mont outre une praierie Bauduïns
            se regarde s  a une tour choisie et .i. noble chastel et la tour
            bateillie et uoit tout enuiron mainte tente drechie. Hé Diex
            dist Bauduïns dame sainte Marie ie ne puis pau auoir se Diex me
            beneïe Puis que ie sui en lieu ou gerre est commenchie saudoiers
            deuenrai se Diex me donne uie et puis s  une bataille poet estre
            commenchie poureté n  auerai en l  annee acomplie telz amenra
            cheual qui n  en remenra mie. Bauduïns de Sebourc fu moult liés et
            ioians quant il uit le chastel assegiet a plains chans Blanche
            keurt acoler qui tant ert auenans et li dist Douche amie ne
            uous soiés doubtans car puis que ie uoy gerre si m  aït sains
            uinchans ossi riches homs sui comme rois ou soudans. Nous arons a
            mengnier ou i  en serai tolans car g  i ferrai telz copz de poins
            que i  ai si grans son cheual me laira tous li plus souffissans.
            Sire dist la danselle or est mes corps dolans et si me doubte
            moult par Dieu qui est poissans que pour le poureté que uous estes
            sentans ne uous embatez si qu  en soiés repentans. Dame dist
            Bauduïns ne uous soiés doubtans se i  en doy escaper sains et saus
            et uiuans. Nulz ne me poet greuer se che n  est Diex li grans.
            Belle dist Bauduïns ne uous chaut d  esmaier ie me uoeil
            maintenir a loy de saudoier. Descendre uous conuient de che courrant
            destrier uestir uous conuenra a guise d  escuier par coi prestrez
            ni autres ne uous puist conuoitier. Nel fai mie pourtant que m  en
            doie esmaier mais pour uostre biauté qui tant fait a prisier
            diroient tost ribaut ou aucun fel loudier que [uous] seriés .i.
            andre que ie mainne en gibier et telz uous porroit bien dire .i.
            lait reprouuier que de mon poing aroit faussé le hanepier. Et on ne
            treuue pas adés le cheualier qui si courtoisement me deliura l 
            autr  ier
          
            si qu  il se fait moult boin par autrui chastïer tant ua li kanne a
            l  iauwe qu  il le conuient brisier. La belle descendi et Bauduïns
            monta. A loy d  un escuier la dame se para elle chaindi l  espee et
            le coutel porta. Bauduïns le regarde qui grant ioie en mena si
            dist qu  o son uallet au uespre couchera. Dessi iusques en l  ost
            Bauduïns n  arresta il uint en une loge le pot au feu trouua et le
            miés et le uin bon cabaret i a. Il est entrez dedens a maingnier
            demanda la table est toute mise et blanche nape i a et li
            cab[a]rettierz tantost li demanda s  il uoloit boire uin. Bauduïns
            li cria Saquiés moy du meillour qu  en uostre bouet a car
            sachiés s  il n  est boins denier n  en arez ia. Chius regarde
            les poingz que Bauduïns porta pour che qu  il les uit gros
            durement les doubta. Li hostes aporta et du pain et du uin et de la
            char salee et .i. bon cras pouchin. Bauduïns li a dit Ne me
            choilés cousin qui a esmut le gerre ne che felon hustin Or me di
            qui a droit selonc le tien latin. Et chius li a dit Sire foy
            que doy saint Martin il a lassus .i. conte qui plains est de uenin
            une dame a robee par son mauuais couuin fille au duc d  Osteriche
            c  on claimme Bauduïn. Or l  auoit ichius dux donnee .i. palasin le
            conte de le Marche no signour au coer fin qui fianchie l  a au
            chastel de Monclin. Espouser le deuoit par .i. ioesdi matin mais li
            contes de Clarues se leua .i. matin le puchelle roba et mist sor
            .i. ronchin lassus l  a emmenee la ou sont si meschin. Li contes
            de le Marche pour cellui metre a fin et pour rauoir sa femme au
            gent corpz enterin a che chastel assis auoec cheulz de son lin. Il
            ne s  en partira ne il ne si uoisin s  ara che grant chastel abatu
            ou gardin. Par foy dist li dansiaus qui fu de bon doctrin
            chil dou chastel sont fel et de mauuais couuin et pour che qu  il
            ont tort enuers le conte fin aueront il en moy .i. tres mauuais
            uoisin car Escripture dist qui est ou saint latin c  on doit le
            droit aidier et tort mettre a declin. Bauduïns de Sebourc au
            coraige legier demanda le querelle pour tort et droit iugier car
            telle conscïence auoit ou cheualier ia n  essauchast le tort ains
            le uolt abaissier. Adont prist le hanap. Blanche le ua puier celle
            ne but qu  un poy si ne uoloit mengnier pour riens que Bauduïns l 
            en sache adont priier. Belle dist Bauduïns pour le corpz saint
            Richier ne mengnastes morsel puis ersoir au couchier mengniés et
            si buuez sans point de l  atergier car telz le paiera che sachiés
            sans cuidier qui ne nous uenroit mie chi endroit replegier mais
            que Ihesu Cris fache bataille commenchier a tous les plus uaillans
            me uaurrai assaier. Ie uenderai mon hoste se il uoelt .i. destrier
            et trestoutes les armes qu  afiert a cheualier mais qu  il en
            uoeille chi le carité paier. Et li hostes respont Bien me
            uaurriés moquier mais se plaiges uoliés a mon uoloir baillier plus
            tost l  aquateroie c  on ne porroit cuidier. Par foy dist
            Bauduïns uesla mon escuier qu  en pleges demourra boutez le en uo
            chelier. Et se ie ne uous baille armures et coursier ie uoeil que li
            fachiés tous ses dras despoellier si qu  il ne li demeure ne maille
            ne denier. Or auant dist li hostez. Or uoeilliés declarier pour
            combien i  arai tout dites sans riens laissier Par Dieu dist
            Bauduïns il te faut gaïngnier nostre escaut paieras et no lit au
            couchier et tu aras les armes et le haubert doublier et le cheual
            aussi et le sele et l  estrier Et li hostes respont Ie n  en
            uoeil ia broier. Plain .i. pot de .ii. los lor ua du uin sachier
            puis dist Or en buuez tout plain uo hanepier Une pieche de char
            lor ua du pot uuidier deuant Blanche le mist sa courtoise
            moullier. Et Bauduïns li dist Or pensés du mengnier et si buués
            grans trais pour uo maus oublier Qui uolentiers boit uin Diex li
            scet bien aidier. Li uins fait marchander et estet et iuier et le
            cheruoise fait les marchans refroidier. Boin fait en le tauerne
            boire et souslatïer car adés a on du uin pour bien taillier si ne
            uit onques nulz ne main ne a nuitier pendre pel de ribaut a huis de
            tauernier. Moult fu liés Bauduïns li prex et li senés et Blanche
            li a dit Sire uous me uendez Par Diu dist Bauduïns uos
            corpz ert raquatez Quant uint aprés mangnier Bauduïns s  est
            leuez. Il a dit a son hoste Mon escuier gardez ie uois querre
            saudeez il en est tampz passez. Adont sor son cheual est li enfes
            montez deuant le marissal de l  ost s  en est alés. Il fu mis en
            escript et ses cheuaus passés Bauduïns fu recheus et puis est
            retournez
          
            dedens le cabaret s  est la nuit hostelés. Quant che uint au matin
            que solaus fu leuez li contes qui estoit ou chastel enfremés fist
            adouber ses hommes si a ses cors sonnez a .u. soudoiers s  est du
            chastel seurez. Li contes de le Marche fu a ses maistres trez
            .iiii. freres auoit hardis et redoubtez il ont lors cors d  arain
            et grailes atemprez. On crie parmi l  ost Traït Car uous armés
            A l  arme A l  arme crient chascuns s  est adoubez. Bauduïns de
            Sebourc n  ert encore leués ses hostes uint criant Or sus leres
            prouuez Le bataille commenche ia a tamps n  i uenrés Par le foy
            que doy Dieu se uous ne me liurez armurez et cheual si qu  en
            couuent l  aués uostre escuier arai tous ses dras desnués
            Hostes dist Bauduïns saués que uous ferés A men courrant
            destrier de l  aueine donnés par coi en le bataille en soie miex
            portez che sera uos pourfis se de lui bien pensés cheuaus ne poet
            bien traire s  il n  est bien gouuernez. Bauduïns se leua sans
            nulle demourree. Bon auqueton auoit porté l  ot mainte annee cote
            de fer ot ens c  est ueritez prouuee Bauduïns le uesti et [si]
            chaindi l  espee. Ou destrier est montez pas n  ot le teste armee.
            Qu  est che che dist li hostes. Pour le uierge löee s  on uous
            fiert en le teste tantost l  arez copee uous estes abilliez pour
            bien humer poree uous dependeriés ia quanques i  ai ceste annee i 
            ai cha une huuette que i  ai lonc tampz gardee. Or cha dist
            Bauduïns si le m  aiés prestee Chius li ua aporter se huuette
            enfumee et Bauduïns le prist qui en fist grant risee tantost com
            il le tint l  a a terre getee. Puis broche le cheual sans nulle
            demourree uers le bataille ua courrant de randonnee. Li contes de
            la Marche qui la chiere ot membree auoit enmi les chans se
            bataille ordenee. Et li contes de Clerues n  i a fait arrestee a l 
            encontre du conte a se gent amenee. La peüssiés ueoir une fiere
            mellee et grande ochision et bataille doubtee. Chil du chastel
            uenoient comme gent foursenee ensi que chien rabit comme gent
            desraee uienent a cheulz de cha chascuns ou poing l  espee la les
            coururent sus a chiere foursenee cascuns abat le sien sanglant enmi
            la pree. La ueïssiés bataille et si forte assamblee qu  ains plus
            forte ne fu ueüe n  esgardee. Et li contes de Clerues menoit telle
            posnee qu  il sambloit qu  il eüst sa partie enuersee car une gent
            auoit si hardie et doubtee que tout uont tresbuscant a icelle
            iournee n  encontrent saudoier qui n  ait la uie ostee. Chil furent
            Alemant dont ie fai deuisee si auant sont alet que l  enseingne ont
            uersee au conte de la Marche. Ia fuist sa gent matee se ne fuist
            Bauduïns qui par une ualee acourroit radement s  auoit le teste
            armee .i. hiamme auoit conquis a celle matinee. uoit la gent de le
            Marche toute desbaretee adont reclama Dieu et le uierge honneree
            en l  estour se feri si tint nue l  espee. .I. Alemant feri de
            telle randonnee que l  espaule li a a .i. soel cop rasee le second
            et le tierch abat geule baee. Le Marche ua criant moult haut a le
            uolee. Tout ensi que li leus qui ist de la ramee qui hape le mouton
            dont il fait sa goulee esploite Bauduïns a le chiere senee. Puis
            lor ua escriant moult haut a le uolee Par Diu ne garirez male
            gent desraee Comment qu  a terre soit nostre enseigne getee n  est
            point encor no gent desconfite et mattee Le Marche ua criant.
            Grant gent a rassamblee au conte de le Marche qui fait chiere
            effraee. O ses freres estoit en une uerde pree ou il auoit sa gent
            entour lui ordenee. Regarde Bauduïn qui mainne grant posnee que
            deuant ses grans copz n  auoit nulz homs duree. Hé Diex che dist
            li contes qui fesis mer salee com uesla cheualier de haute
            renommee Alons si li aidons car a bien faire bee. Puisqu  il me
            uient aidier a bonne destinee ie ne li doi falir en coer ni en
            pensee mauuaise est li bontez s  elle n  est regardee. Li contes
            de le Marche laist courrir le destrier et si .u. frere aussi qui
            sont bon cheualier en l  estour sont feru pour Bauduïn aidier. N 
            ont point leur estandart pour leur gent ralïer car tout li Alemant
            qui furent fort et fier dessus le conte en sont uenut .iiii.
            millier. Le conte et tous ses freres .iiii. noble princhier
            asalent telement li Alemant lanier qu  il les ont fais tous .u. a
            terre tresbuchier. La furent pris ensamble si com i  oïs
            nonchi[e]r. Au quen de Clerues sont emmenet prisonnier li quens a
            sa baniere les a fait enuoier. Quant Bauduïns oï recorder et
            nonchier
          
            que li prinche sont pris bien cuida maruoier. Hé Diex che dist
            li enfes qui tout as a iugier pour coi consentés uous si mortel
            encombrier que chil qui chachent droit rechoiuent destourbier Lors
            se fiert en l  estour com hardi saudoier et dist miex uaut morir a
            l  espee d  achier qu  il ne uoist pour le droit sa uertu essaier. A
            Dieu se commanda qui tout a a baillier. Il fiert et cha et la les
            rens fait claroier par forche et par uertu ua les conrois perchier.
            Otant se fait doubter com dëables d  enfier. A un Alemant ua une
            lanche esrachier uers le conte de Clerues s  est alés auanchier de
            la lanche li ua .i. tel cop estequier qu  ou moilon de ses gens l 
            abati du destrier. Il escrie Le Marche Or auant saudoier uers
            l  estandart commenche uistement a brochier par deuant l  estandart
            la perdi son coursier en .c. lieus fu naurez que deuant que
            derier. Cheuaus dist Bauduïns ne me pöés aidier. Ahi hostes
            dist il tamps est de uous huquier se uous estiés [i]chi uous
            ariés mon destrier Bauduïns de Sebourc fu tous li plus hardis et
            li plus outrageus greuans ses anemis qui regnast a son tampz che
            nous dist li escris. Rois fu de la chité ou Diex fu mors et uis.
            Dolans fu a son coer li prinches singnouris de che que ses cheuaus
            li fu ensi falis par deuant l  estandart illoec li fu ochis. Et il
            ressaut en piés comme chiens esmaris a .ii. mains tint l  espee
            dont li brans fu fourbis il leur detrenche testes [et] oreilles et
            pis. uers l  estandart s  en ua des Alemans hardis. .I. cheualiers
            le porte qui ot a nom Henris il estoit bien montés dessus .i.
            cheual gris. Et Bauduïns li bers ne s  i est alentis ensi c  on
            fauque blez ou tampz qu  il est meuris fiert les piés du cheual si
            l  en a .ii. ius mis li cheualiers uersa et l  enseingne de pris.
            Si tres bien le garda Bauduïns li gentis ne l  oze releuer nulz
            homs de mere uis. Li contes de le Marche qui la estoit saisis dist
            a ses .iiii. freres Chius la est nos amis Diex le uoeille garder
            car il ne soit ochis Bauduïns se combat fiert et frape toutdis
            ains n  i ot Alemant qui ne [s  e]n soit partis car ensi le
            redoubtent com le leu li brebis. Ensi que Bauduïns ot l  enseigne
            uersee chil de la Marche i ont leur uertu recouuree sus les Alemans
            sont uenu sans demouree s  ont trouué Bauduïn qu  a chiere
            foursenee deffendoit la baniere qu  il auoit ius clinee. Chil de la
            Marche i sont uenu de randonnee leur signour ont rescous leur
            enseigne ont trouuee qu  il ont encontre mont uistement releuee.
            Alemant s  enfuïrent dessi iusqu  a l  entree dou chastel lor
            signour qui la chiere ot iree. Li contes i entra a maisnie priuee
            si a dit a se gent a moult haute allenee Par .i. soel cheualier
            est hui no gent mattee Au conte de le Marche auient belle iournee
            quant sa gent l  ont rescous et le miene matee. Or tost fremez no
            tour sans point de l  arestee La porte du chastel ont briement
            refremee et s  ont le pont leuet a la chainne feree. Et li quens de
            la Marche n  i a fait arrestee a Bauduïn s  en uint se li fist
            enclinee et li dist Cheualiers ma uie aués sauuee et mes freres
            ossi par uostre renommee ains plus hardis de uous ne porta mais
            espee Or uous est a tousiours ma terre abandonnee Sour son chief
            li assist une couronne ouuree reluisant de fin or as pieres
            elleuee pour tout le miex faisant li fu habandonnee. Le
            menestraud[er]ie est deuant lui alee en l  ost fu remenés a
            trompette sonnee grailes cors et buisines sonnent a le uolee plus
            de .xlu. en une randonnee. Li quens fist amener sans nulle demouree
            son palefroi amblant a le crupe trieulee .iii. mars li auoit cousté
            en celle annee. Ses armes li donna blanches com noif sus pree et
            son tournicle d  or disant a le uolee Mes armes uous otroi homs
            de grant renommee pour che que uous aués l  onneur de mi sauuee.
            La uiennent chil hiraut criant a le uolee toute la gent de piet ont
            fait une huee A cellui qui nous a no uie auenturee au plus
            auentureus c  onques chainsist espee fleur de cheualerie et uertu
            esprouuee roze de hardement car plus qu  achier tempree pröeche
            et hardemens et biauté aduree a cellui qui nous a no uie rachatee
            Aprés le damoisel s  est li os arroutee aussi bien que Diex fuist
            uenus d  une nuee. Bauduïns de Sebourc par dedens l  ost entra il
            uint deuant le loge ou s  amie laissa. Ses hostes nel cognut car
            .i. autre abit a bien sambloit quens ou dux car cascuns l 
            onnoura. Blanche loés que le uit tantost le rauisa
          
            telle ioie ot au coer qu  en estant se leua de le loge est issue
            uers Bauduïn s  en ua. Li hostes saut aprés pour poy qu  il n 
            esraga Blanche la damoisielle par derriere sacha et parmi le
            caueche tellement le tira ou elle uoeille ou non a le terre uersa
            puis dist Leres prouués ne m  eschaperés ia uo maistrez est
            tués desuestir uous faura Blanche prist a criier et .i. grant cri
            geta. Bauduïns l  entr  oÿ sa uisee i geta il i auoit le dent pour
            chou qu  il i ama. Il desrompi la presse au cabaret s  en ua. Il a
            trouué son hoste qui Blanche remena et Bauduïns li crie que point
            ne s  arresta Hostes laissiés le coy car par Dieu ués me cha
            bien uous tenrai couuent Quant chius le rauisa il se mist a
            genoulz et merchi li pria de che que despendut dist que riens n 
            auera. Mais Bauduïns li bers onques auant n  ala son cheual et ses
            armes a cellui presenta maugré lui et a forche la endroit les
            laissa. Bauduïns fu preudoms bien tint son couuenent son cheual et
            ses armes donna isnelement ensi com il auoit son hoste en
            couuenent. D  un autre boin cheual li fist on le present. Bauduïns
            fu seruis le iour moult noblement ossi fu la danselle qu  il
            honnera forment en l  ost mainnent grant ioie auironneement. Et li
            contes de Clerues ot moult le coer dolant en son chastel se ua
            conseillant a sa gent comment se uengeroit de chest encombrement. Et
            chil li ont dit Sire par Dieu omnipotent se uengier uous uolés
            de cest auenement si faites commander uos hommes bellement sans
            nakaires sonner et sans trompez d  argent qu  il soient adoubet
            droit a l  aiournement s  isterons du chastel se Diex le nous
            consent puis en irons as trés si tres secreement ne s  em
            percheueront car ne cuident noient que nous doions issir de chaiens
            nullement pour chou que nous auons perdut si laidement s  en seront
            decheüt s  il uous plaist temprement. Dist li contes de Clerues
            uous parlés saigement se ne croy uo conseil iammais Diex ne m 
            ament car de boin conseil croire uiennent li bien souuent. Ensi
            chil du chastel s  alerent adouber car on doit tout adés ses anemis
            greuer. L  endemain au matin sans nose demener issirent du
            chastel sans buisines sonner. Li Alemant cheuauchent qui font a
            redoubter. Chil de l  ost quant il uirent le grant pont aualer au
            conte de le Marche le uont dire et conter adont fist ses bataillez
            li contes ordener. .uI. bataillez a fait li contes deuiser le
            premiere uolt il ses corpz propre mener Bauduïn de Sebourc fist
            aprés lui aler et puis ses .iiii. freres qui coer ont de sengler.
            En l  ost font leur buisines retentir et sonner. Et quant chil du
            chastel prisent a auiser que chil de l  ost s  aloient feruestir et
            armer dont ne seurent que faire d  arriere reculer mais hontes si
            lor fu adont de retourner. Et li contes lor prist hautement a crier
            Signour pour Dieu uous pri qui se laissa pener en la saintisme
            crois pour nous a rachater qu  auiourd  ui me uoeilliez aidier et
            conforter Et li cuens de le Marche ne s  i uolt arrester a toutes
            ses bataillez qui font a redoubter uint a cheulz du chastel
            fierement assambler. La peüssiés estour merueillous regarder et
            maint pong et maint pié mainte teste coper l  un mort deseure l 
            autre tresbuchier et uerser. Bauduïns de Sebourc laist le cheual
            aler le lanche a abaissie au fer trenchant et cler et fiert .i.
            Alemant qui moult fist a doubter tellement l  assena sour son escu
            bocler que tout outre le coer li fist le fer passer. Puis a traite
            l  espee .i. autre ua fraper nulz homs deuant ses copz ne poet uis
            escaper. Li contes de le Marche i fist moult a löer et tout si
            .iiii. frere qui sont biau bacheler. Et chil du chastel sont hardi
            comme sengler. Ensi de toutes pars les ueïssiés meller et chiaus qui
            sont en uie dessus les mors passer. Nuls n  i estoit oïs a raenchon
            crier la ne ualoit monnoie c  on uausist presenter. Mauuais est li
            argens c  est legier a prouuer qui ne poet au besoing son maistre
            rachater. Par deuant le chastel qu  en Alemaingne fu c  on apelle
            de Clerues la efforchent li hu pour une damoiselle se sont moult
            combatu si en furent maint homme et mort et confondu. Signour par
            femmes sont maint meschief auenu Et li estours fu grans parmi le
            pré herbu. Bauduïns de Sebourc tint a son col l  escu et l  espee en
            le main au bon fer esmolu n  a homme aconsieui qu  il n  ait mort
            abatu. Chil du chastel se sont folement embatu car en reculant sont
            iusqu  au chastel uenu les eskieles au conte qui de le Marche fu
          
            les uont auironnant par forche et par uertu. Et li contes de Clerues
            a moult grant doel eü quant il uoit que li sien sont ensi maintenu.
            Chieus qui pert est dolans onques euré ne fu. Par deuant le chastel
            i ot estour pesant. As crestiaus du chastel a l  entree deuant fu la
            noble puchelle au gent corpz auenant par qui .x. en sont a la terre
            gisant. Moult douchement aloit Ihesu Crist reclamant et disoit
            Mere Dieu com i  ai le coer dolant qu  ensi se uont chil prinche
            pour moi auenturant La uoi .i. cheualier dessus .i. cheual blanc
            qui moult laidement ua no poeple maistrïant. Et dist .i.
            cheualiers Dame par Dieu le grant ch  est li auentureus dont on
            parole tant qui nous desconfi hier a l  espee trenchant. Laidement
            me naura et me geta ou champ et abati l  enseingne que i  aloie
            portant. Pleüst a Dieu de gloire le roy de Bethleant que chaiens
            le tenisse en che chastel luisant mais ie le penderoie com larron
            soudoiant. Quant la puchelle l  ot si en ua Dieu iurant que ne le
            uaurroit mie pour quanqu  ell  a uaillant. La bataille fu fiere
            fort sont li Alemant qui tinrent lorz conrois comme roy ou soudant.
            Li contes de le Marche estoit ou front deuant. Et li contes de
            Clerues qui le coer ot uaillant fu par deuant ses hommes sus .i.
            cheual courrant uoit li quen de le Marche qui le ua manechant. Il
            demande une lanche on li ua presentant et li quens de la Marche en
            ua une empoingnant puis brochent les cheuaus des esperons
            trenchant. Li doy conte se uont es estriers affichant les lanches
            abaissierent puis uinrent abrochant et de corpz et de pis se uont
            entr  acointant. Des lanches se ferirent par itel couuenant li
            contes de le Marche le ua bien assenant et li contes de Clerues ne
            ua mie falant. Les lanches trespasserent par itel essïant qu  entre
            fie et pomun en uont li fer passant. Li quens de Clerues chiet a
            terre mort sanglant et li quens de le Marche ne uaut pas miex .i.
            gant onques puis ne mangna es iours de son uiuant. Il est cheüs a
            terre. Bauduïns saut auant le conte releua s  ochist maint
            Alemant. Bauduïns li demande Com uous est couuenant Dist li
            quens Ie sui mors a Ihesu me commant. Atant uienent si frere a
            esporon brochant. Li doy prinche de l  ost se sont mal encontré li
            un gist mors a terre l  autres n  a pas santé. Bauduïns de Sebourc
            ot moult le coer iré et li frere du conte l  ont forment regreté.
            Dont se sont uistement chil de l  ost rasamblé Bauduïns de Sebourc
            a l  estandart porté dessi iusques au pont de la grant fremeté. La
            furent Alemant tellement atrapé que tout i furent mort et a leur fin
            alé. Adont ont au chastel si grant assaut liuré qu  il ont par uiue
            forche rempli le grant fossé il n  est qui le defende tout sont
            mort et tué et chastiaus ne uaut riens s  on ne l  a bien gardé. Au
            chastel assalir fu moult grans li chimbiaus bien s  i ua esprouuant
            Bauduïns li dansiaus. Grandes pieres getoient chil qui sont a
            crestiaus pochons de uiue chaus et de fer grans barriaus. Et
            Bauduïns escrie Aportés bois et baus si carpentez eskieles pour
            monter a muraus iammais n  en partirai s  ert a nous li
            chastiaus Adont uont carpentant et copant ches fraisniaus. .XXX.
            eskieles ont faitez de mairiens grans et haus a murs les apoierent
            encontre les quaillaus. La ueïssiés monter plenté de bons uassaus
            meïsmes Bauduïns i souffri grans trauaus. Es garites entra Bauduïns
            li loyaus a l  espee trenchant dont d  or est li pommiaus trenchë
            a cheulz dedens testes et hateriaus. Maugrez cheulz du chastel fist
            il tel uoie entr  iaus que chil qui as eskieles montoient as
            crestiaus entrerent par dedens. Che ne fu pas reuiaus pour cheus qui
            furent ens pas li geus ne fu biaus. De le porte couliche leuerent
            les barriaus si ont le porte ouuerte. La fu grans li chembiaus li
            mort et li nauret gisoient par monchiaus. Li pons fu aualés qui
            estoit leués haus. Chil de l  ost i entrerent tout misent as
            coutiaus fors que la damoisielle qui se rendi a iaus. Li .iiii.
            frere a conte i ont pris leurz hostiaus le conte i aporterent qui
            moult souffroit de maus car il estoit lanchiés tout parmi les
            boiaus d  une lanche achieree dont bon fu li coutiaus quant onques
            n  i ualut haubert ne tourniquiaus. Li contes sent le mort qui tant
            est creminaus. uous pöés bien sauoir que c  estoit grans trauaus
            sauoir le nous faurra c  est nos derrains assaus. Par l  enfant
            Bauduïn qui tant fist a doubter conquisent le chastel li noble
            bacheler. Bauduïns fist s  amie noblement hosteler en abit d 
            escuier l  auoit faite aourner. Li contes de le Marche fist ses
            freres mander et Bauduïn aussi et la dame au uis cler
          
            que li contes de Clerues li fist iadis rober. Signour che dist li
            contes uoeilliez moi escouter ie sens au coer la mort ie n  en
            puis escaper. Ia ne uerra le uespre ne soleil esconser car au coer
            sui ferus on ne m  en poet saner. Damoisielle gentis moult uous en
            doit peser mais ie ne uous en sai chiertes que demander che n 
            est mie par uous chou est chertain et cler ains fu par le traïtre
            qui uint uo corpz embler et en che chastel chi uous fist il amener.
            Rescourre uous cuidai et bien reconquester or est uenus meskief
            dessus moi contourner qu  il me faurra morir et du siecle finer.
            Mais ie me sui uengiés Diex mel puist pardonner car i  ai le conte
            fait du siecle trespasser. Or ne uous porrai dame a moullier
            espouser mais enchois que ie muire uous uaurrai marïer au plus
            hardi du monde si lonc c  on puist aler. Bauduïns biaus dous sire
            uenés a moi parler uous arés cascun an tant com porrés durer sus ma
            noble contree mil mars a dispenser e s  arés che chastel et la dame
            au uis cler car sachiés que ie muir. uenés moi acoler le mort
            sens dous amis helas c  est a l  aler Sire dist Bauduïns
            uoeilliez a Dieu penser ne uous doit souuenir fors de Dieu aourer
            ni a biens de che siecle ne deuez point uiser. N  est c  uns trespas
            de uent en che siecle rengner aprés uous biaus dous sire nous
            faurra tous aler. Dëables i ait part dist li quens au uis cler
            quant il faut que la tresque il me faurra mener Li contes sent la
            mort qui durement l  aigrie il estoit si dolans qu  il laist sa
            signourrie ne li souuint de Dieu ne de sainte Marie. La iournee
            morut ains l  eure de complie. Si frere font grant doel le char
            ont seuelie le messe font chanter par grande signourrie. Dieus que
            la dame estoit a son coer courrechie Mais pour Bauduïn fu a son
            coer resioïe bien le cuidoit auoir la dame en sa partie et disoit
            Mere Dieu fiex de la uierge lie qui che biau bacheler aroit en sa
            baillie eüreuse seroit car de cheualerie est li plus souuerains de
            ceste mortel uie Li .iiii. frere au conte dont ie uous senefie
            ont dit a Bauduïn qui le chiere ot hardie Sire francz
            cheualiers l  honneur uous est iugie de ceste dame chi qui de
            biauté flambie si l  arés a moullier elle est de grant lignie.
            Signour dist Bauduïns uous dites courtoisie la dame est
            souffissans de grant auoir garnie mais ne le puis auoir par Dieu
            le fil Marie car i  ai femme espousee si que ie ne uoel mie le nom
            de saint Aubin auoir a ceste fie. Signour dist Bauduïns qui coer
            ot de lion ië ai dame espousee qui est de grant renon et pour che
            que ie uoeil que croire m  en puist on ie le uous monstrerai sans
            nulle arrestison. Dont fist Blanche uenir en abit d  un baron lors
            le fist desuestir iusques au pelichon. Quant li prinche le uirent
            si ont dit a haut ton Par ma foy Bauduïns plains estes de
            raison en uous maint loyautez sens et discretion Iammais ne uous
            faurrons par nulle entention et se uenir uous plaist en nostre
            region de nostre signourrie auerés uo parchon. Signour dist
            Bauduïns ne dites se bien non mais ie m  en uoeil raler dedens ma
            region chi prens congiet a uous franc nobile baron. Adont li ont
            donnet li cheualier maint don et or fin et argent li baillent a
            foison .i. sommier de deniers tantost li querqua on Bauduïns li
            gentis en fist departison. O lui .iiii. escuier d  icelle region du
            païs se parti. Assez le conuoi on a Dieu le commanderent qui
            soufri pation. Et Bauduïns cheuauche o lui si compaignon O lui
            Blanche s  amie qui clere ot le fachon. A .i. port de mer uinrent
            ou il ot .i. dromon ou pelerin estoient qui sont de che roion qui
            deuoient aler au temple Salemon ou Diex resuscita pour no
            redemption. La prist a Bauduïn grande deuotion d  aler outre la mer.
            Sans nulle arrestison dist qu  il ira ueoir Godefroy de Buillon. La
            belle en apella se li dist a bas son Belle ie uous dirai le moie
            entention ne poons demourrer ichi longue saison que li contes de
            Flandre n  en sache l  ocoison. Se dela mer estiens nous n  ariens
            se bien non sachiés ie uiueroie sans nulle souspechon. Et la dame
            respont A Dieu beneïchon G  irai lo uous uaurrés a uo deuision.
            Bauduïns de Sebourc fist tant au maronnier qu  il entra en le mer
            qui fait a resoingnier a Dieu se commanda qui tout a a iugier.
            Oiés de la dansele qui tant fist a prisier quant elle [uit] le mer
            et senti le grauier le mer li fist si mal bien cuida esragier si
            ne pooit durer ne boire ne mengnier.
          
            Bauduïns fu dolans n  i ot que courrechier les conduiseurs du mast
            emprist a araisnier Signour dist Bauduïns pour Dieu uous uoeil
            prier qu  au plus tost que porrés uo neif faire nagier pour estre a
            seche terre. uoelliés ent esploitier ma femme uoelt morir ne se
            poet mais aidier. Il samble c  on le uoie a la mort trauaillier s 
            elle moert chi endroit moi uerrés maruoier ie n  i deporterai
            pelerin ne pammier qu  a mes .ii. poingz ne uoise leur cheruelez
            froissier. Quant chil l  ont entendu en iaus n  ot qu  esmaier. Li
            maronnier ont fait leur chalant arriuer au plus prochain païs qu  il
            seurent auiser c  est li païs de Frize si com i  oïs conter. La
            descendi a terre Bauduïns au coer ber. Blanche sa douche amie fist a
            cheual monter et li .iiii. escuier commenchent a esrer. Quant
            Blanche uint a terre soi prist a repozer car Bauduïns le fist .xu.
            iours demourrer a le premiere uille que li bers pot trouuer si bien
            pensa de lui c  on ne l  en pot blasmer et puis isnelement se uolt
            acheminer. Par le païs de Frize commenchent a esrer tant c  une
            uille uirent qui moult fist a löer on l  apelle Lusarches si com
            i  oïs conter. En le uille s  en uont pour iaus a hosteler la uille
            fu moult forte ch  ai oï recorder. En celle uille la dont uous m 
            öés parler furent li traïtour que Diex puist crauenter que
            Gaufrois i tramist pour ses gens desrober. Or aproche li tamps qu 
            il aront a porter. Il n  est tampz ne saison c  on ne uoie passer
            legierement le passent chil qui ont a disner. Bauduïns de Sebourc en
            Lusarches entra parmi le maistre porte uers le marchiet s  en ua
            regarde les hosteus auquel il se traira. Atant es .i. garchon qui
            haut li escria Sire descendez chi on uous herbergera et si arés
            tout chou sire qu  il uous plaira. Et quant Bauduïns l  ot
            tantost s  i acorda du cheual descendi que plus n  i arresta. Il
            est uenus a Blanche douchement l  embracha dou cheual ou elle iert
            esroment le rosta. Entrés est en l  ostel et l  ostesse trouua qui
            sus une chaiere moult tenrement ploura. Quant Bauduïns le uoit
            esrant li demanda Dame pour Dieu qu  aués Ne le me chelés ia
            Moult demenés grant doel par Dieu qui me fourma. Est uostres maris
            mors qui uo corpz espousa Nenil che dist la dame qui grant
            doel demena ains pleure d  autre choze dont mes coers dolour a
            et si croi que mes corpz tous uis esragera si uous dirai pour coi
            li coers me partira ië ai une pucelle que li miens corpz porta or
            est elle pleuie demain espousera. De chi tout maintenant .i.
            traïtres s  en ua si dist qu  auoec ma fille anuit se couchera ou
            me fille ou l  argent dont mes coerz dolour a l  un des .ii.
            couuient faire ne sai qu  il m  auenra. Fel sont li traïtour
            iusqu  a .iii. en i a lassus en che chastel. Chertes qui leur
            faurra ne moebles ne chateus il ne nous demourra. Que maudis soit
            nos sires qui chi les enuoia pour rober le païs il l  ont honni
            piecha. Si m  aït Dieu de gloire fuïr nous en faura. Adont detort
            ses poingz et ses cheueus tira onques mais nulle dame si grant doel
            ne mena. Quant Bauduïns le uoit forment li anoia il en ot grant
            pitiet quant la dame esgarda. Lors li dit douchement que point ne
            li chela Dame ne plourés plus car Diex uous aidera que par
            cellui Signour qui sa mort pardonna en le paine morrai ou el en
            auenra car che mauuais usaige mes corpz abatera. uos champions
            serai et tous cheulz par decha. As traïtours irai sauoir c  on me
            dira telz me porra desdire la teste me laira. Onques sifait usage
            Ihesus ne commanda ch  est encontre droiture si que Diex m 
            aidera. Sire che dist la dame preudoms uous engenra Et s 
            esploitier pöés che que uos corpz dit m  a tant uous donrai du mien
            car il uous souffira. Dame dist Bauduïns denier n  en arai ia
            Bien ferai le besoingne si que bien uous plaira du uostre ne uoel
            riens ne crois n  en arai ia mais que i  aie blans dras quant on
            se couchera. Dame dist Bauduïns laissiés uostre plourer car
            Ihesus uous poet bien aidier et conforter. Adont ua uistement en la
            loge monter. Li uallet uont le uin a le table aporter et Bauduïns s 
            assist et le belle au uis cler et li .iiii. escuier sont assis au
            disner. Et la dame lor ua de ses biens presenter. Atant est .i.
            sergant qui commenche a crier. La dame saut auant si li ua
            demander Sire que uolés uous Nel me uoeillés cheller Et li
            sergans respont Il me couuient mener uo fille auoeques moy a
            Garsile parler qu  auoeques li uorra ceste nuit repozer ou il me
            faut l  auoir partir et desseurer
          
            et l  une des parties par deuant mi porter. Faites deliurés uous
            aillours m  estoet aler G  irai ou nom de moi chiés le fille
            Gomer que Garsiles m  a fait en me part deliurer ie l  auerai
            anuit coi qu  il doiue couster car demain au matin le doit on
            espouser. Dame deliurez uous ie ne puis arrester Et la dame
            respont Sour sains uous puis iurer que ie ferai ma fille qui le
            uïaire a cler mener ens ou chastel a Garsile le ber ou l  auoir a
            moitiet i ferai deliurer. Li marïés s  en ua son conseil assambler
            car ne scet mie encore comment uorra ouurer ou de ma fille rendre
            ou l  auoir desseurer. Et li sergans respont Sour sains uous puis
            iurer se plus chaiens me faites uenir ne retroter de .c. solz pour
            ma paine ie uous ferai paiier Et la dame respont Che fait a
            creanter. Dont s  en ua li sergans plus ne uolt arrester. Et la
            dame s  en ua a Bauduïn conter les raisons du sergant que Diex
            puist crauenter Dame ce dist li enfes tout che laissiés ester
            car par cellui Signour qui fist et chiel et mer temprement les
            ferai d  autre Martin canter. Bauduïns de Sebourc n  i fist
            arrestement il boit et si mengnüe assés et longement. Et quant che
            uint .i. poy dessus l  auesprement il a dit a l  ostesse qui le
            coer ot dolent Or me bailliés uo fille tost et apertement g  irai
            uir au chastel Garsile le pulent et Aliamme et Thiebaut et trestout
            le couuent mais par le foy que doy a Dieu omnipotent ains que
            reuiengne chi aront leur paiement. Sire ch[ë] a dit Blanche
            uous pensez folement telle choze porrés esmouuoir uraiement qui
            trop uous coustera se Diex omnipotent ne uous aide a porter et fait
            auanchement. Se croire me uoliés par le mien serement puis qu  il
            n  en touche a uous n  en parleriés noient. Belle dist
            Bauduïns foy que doy saint Lorent chest usaige qu  il ont acquis
            sifaitement ch  est encontre droiture si que raisons m  aprent qu 
            il doiuent de mal faire auoir mal paiement. Et g  i meterai paine
            par Dieu si grandement uoir comme ie porrai si pri au Sapïent que
            selonc me droiture me uoelle aidier briement. Atant es le pucelle
            qui de biauté resplent par deuant Bauduïn qui tant a hardement s 
            agenoulla la belle qui ot noble iouuent. Lors dist a sa mollier
            Bauduïns uistement Ma dame or regardés pour le saint sacrament
            n  est che mie pités et grant encombrement de cheste puchelette
            maintenir si uieument que de gesir o lui a sa char carnelment ou d 
            auoir le moitiet de l  or et de l  argent que ses peres li donne en
            droit mariement Ia ne me puist aidier li Peres qui ne ment se ie ne
            descoustume ains mon departement che seruaige uillain qu  ensi
            honnist la gent. Outre la table saut ses arm[e]üres prent il
            uesti le haubert dont le maille resplent une coife laicha d 
            achier fu purement. Il s  est a le couuerte armés souffissament et
            quant il fu armez le puchelette prent uers le chastel l  emmainne
            sans nul detriement. Et Blanche demourra qui Dieu prie humblement
            qu  il gart le sien ami qu  il n  ait encombrement. Li escuier li
            dïent assés courtoisement Dame n  aiés paour du uassal nullement
            car tous les ochirra s  il ne sont plus de cent. Or s  en ua
            Bauduïns deuers le tour antie s  emmaine auoeques li le puchelle
            iolie. Il est uenus au pont du chastel qui flambie et puis l  [a]
            trespassé que point ne se detrie. A le porte est uenus et au
            portier s  escrie Portiers laisse moi ens pour Dieu le fil Marie
            Regarde chi endroit amis quelle galie ie uois mener Garsile qui
            tant a signourrie Anque nuit l  auera ens en sa compaignie tu en
            aras ta part enchois demain complie mais il faut que Garsiles l 
            ait le premiere fie. Li portiers cuida bien qu  il soit de le
            maisnie Garsile le felon cui li corpz Dieu maudie s  a ouuert le
            wisquet dont il fist grant folie. Bauduïns i entra qui point ne se
            detrie puis a dit au portier Metés ens men amie. Et chius dist
            uolentiers. Adonques a saisie le pucelle plaisans qui bien estoit
            nourrie. Bauduïns de Sebourc entreus qu  il s  essonnie li lancha
            sen coutel entre pomon et fie si söef l  abat mort qu  il ne brait
            ne [ne] crie. Puis dist a le pucelle Damoiselle prisie ralés a
            mon hostel salüer ma maisnie et ma femme ensement que laissai
            courrechie dites leur que i  ai ia bonne euure commenchie. Et elle
            s  em parti qui de coer a Dieu prie qu  a Bauduïn le ber uoeille
            sauuer la uie. Bauduïns monte amont qui l  espee a sachie le
            wisquet refrema s  a se uoie aqueillie. A une sale uint si le
            trouua emplie
          
            de .xu. traïtours trestous a une fie a le table seans qui estoit
            bien garnie de pain de char salee et de bon uin sour lie. Bauduïns
            entre en l  uis de Dieu [le] fil Marie se sainna .iiii. fois s  a
            l  espee sachie. Aliame ua ferir qui le hannap patie et Bauduïns
            le fiert une telle haingnie que la teste li est ens ou hannap
            flastrie. Et puis s  est escrïés Signour Diex uous benie Quant
            li traïtour uirent qu  Aliammes fu tués entour iaus regarderent qui
            laiens fu entrez et Bauduïns s  escrie Glouton uous i morrés I 
            ai a nom Bauduïn uous ne me rauisés Adont feri Thiebaut li
            cheualiers membrez si qu  il le pourfendi dessi iusques au nés. Et
            quant Garsiles uoit qu  il les a deffïés tost et isnelement est en
            fuites tournés en le cuisine uint li cuiuers deffaés. Or escoutés
            de coi li glous s  es auisés nouuellement auoit estet .i. hours
            bersés si en pendoit li piaus uelue a trestous lés par dedens le
            cuisine tout droit a l  un des lez. Garsiles prist le pel et si est
            ens boutés moult tres bien l  afubla enuiron de tous lés. Il dist
            au cuisinier Or ne me racusés .c. liures te donrai se ie sui
            escapés Et li keus respondi Ia ne uous en doubtez Par dessous
            une kaue est li leres alés a maniere d  un hours s  est bien
            atapinez. Et Bauduïns estoit en le sale remés les traïtres assaut
            si lor a escriés Par foy dist Bauduïns glouton uous i
            morrez L  un trenche le menton et l  autre les costez. Chil
            tournerent le dos qui les coerz ont irés Bauduïns les encauche li
            preus et li membrez chil salent ens en l  iauwe par dedens les
            fossez. La uille s  estourmi chascun s  est adoubés. Au chastel
            acourroient mais li huis sont fremez. Li homme Bauduïn qu  a l 
            ostel sont remés quant il öent le noise c  on demainne a tous lés
            tout .iiii. ont dit a Blanche Dame bien uous gardés plus ne
            demourrons chi Bauduïns est tués Dont s  enfuient as champz que
            nulz n  i est remés. La dame demourra moult fu ses coers irés. Par
            dedens .i. chelier s  est ses corpz enfremez la demainne tel doel
            que c  est une pités. Et Bauduïns estoit as traïtours prouués
            trestous les a ochis et a le mort liurés fors seulement Garsiles
            qui est desmaneuez riens ne uault Bauduïns se il n  est retrouués.
            Bauduïns de Sebourc est lassus ou chastel. Ochis sont par espee li
            .xiiii. bedel mais Garsiles s  estoit boutés en .i. pel c  on auoit
            a .i. ours ostee de nouuel. Li bourgois de la uille quant oïrent l 
            appel au marchiet sont uenu et uiel et iouenchel li .i. porte
            machue et li autres coutel misericorde espee ou baston ou pestel.
            A la porte acourrurent s  ont passé le ponchel la fierent a la
            porte ou il ot fort flaiel mille copz i donnerent s  ont deffendu
            l  estel. Telle noise menoient et si uillain chembel que bien l  ot
            Bauduïns qui pas n  en ot reuel adont isnelement monta sus .i.
            crestel a bourgois s  escria en langage moult bel Signour dist
            Bauduïns pour le corpz saint Marcel busquiés tout bellement chi
            n  a point de bordel Bauduïns de Sebourc ua le chastel cherquant
            il ne trouue glouton ne garchon ne sergant qu  il ne cope la teste a
            l  espee trenchant. uers le cuisine ua isnelement courrant la a
            trouué le keus lors li ua escriant Par Dieu dist Bauduïns tu
            morras maintenant Merchi dist li uallés. En l  onnour Dieu le
            grant respités moi la uie et metés a garant Keus sui de la
            cuisine ie ferai uo commant Encore ai ie tel més et si tres
            souffissant de coi ie uous ferai baut lïet et ioiant pas n  aués
            mort Garsile le traïtour puant mais ie le uous uaurrai enseingner
            maintenant. Or tost dist Bauduïns ua le moi enseingnant Ta
            uie sauuerai se le me uas monstrant. Adont le ua li keus a le kaue
            menant. Bauduïns s  abaissa si a ueüt l  ours grant il ne pensast
            iammais es iours de son uiuant que Garsiles se fuist mis en sifait
            samblant. Lors apella le keu si li ua escriant Fiex a putain
            dist il me uas tu degabant Che est .i. hours sauuaigez que ie uoi
            chi deuant Par le foy que ie doy au Pere royamant ne gaberés
            iammais personne en uo uiuant Lors entoise l  espee au pong d  or
            reluisant. Et chieus s  est escriés et li dist en oiant Laissiez
            me a uous parler ains que m  alés tuant auenture uous uoel dire
            tout maintenant. Par Dieu dist Bauduïns tu me uas alourdant
            mais quanques tu diras ne te uaurra noiant Sire che dist li
            keus foi que doy saint uinchant entreus que uous aliés les
            traïtours tuant uint Garsiles droit chi pour li metre a garant
          
            une pel d  ours trouua ichi endroit pendant tout tantost le uesti
            et ala endossant pour chou que decongnostre il uoloit son samblant.
            Or petilliés le pel de uostre espoit trenchant ueschi le corpz de
            moi pour faire uo commant se ie ne uous di uoir si m  alés
            ochïant Et quant Bauduïns l  ot celle part ua courrant en le
            kaue bouta le pointe de son brant et ua ferir Garsile ensi qu  en
            estequant ou uentre lés le coer ua li espee entrant. Garsiles gete
            .i. cri si ua Dieu reclamant et dist a Bauduïn le prinche
            combatant Leres tu m  as ochis ie morrai maintenant Quant
            Bauduïns l  entent si en ua sousriant puis a dit Qu  est che
            chi Bien me uas encantant Or doi ie bien löer le Pere royamant
            quant les ours fai parler il est bien aparant que Diex a fait pour
            moi m[i]raclez mon uiuant Moult fu liés Bauduïns quant Garsile
            trouua lors li a dit Traïtres mal ait qui uous porta et
            Gaufrois li cuiuers qui chi uous enuoia Chascuns se plaint de uous
            ou païs par decha le poeple aués honnit si uous en mesquerra.
            Merchi che dist Garsilez et mez corpz uous donra .i. sommier de
            fin or ia deniers n  en faurra. Leres dist Bauduïns denier n 
            en arai ia la gent le renderai a cui on le roba il uient de mal
            aquest ia ne me seruira ne ia d  un soel deynier mes corpz n  en
            mengnera. Puis c  uns homs uit d  auoir que mal conquesté a qui
            uient de traïson qu  autrui decheura iammais puis en sa uie loyalté
            ne fera car li char et li sans que il en nourrira a uiure
            faussement adés conuoitera. Et no nature est telle qu  elle s 
            acordera a che que le carongne de nos corpz desirra soit en bien ou
            en mal ou elle se traira. Qui aprent au bien faire iammais mal ne
            fera. Leres dist Bauduïns or est uos iours uenus I  ai tous
            uos compaingnons ochis et confondus. Ne uous uault ceste pel ou li
            poilz est si drus che fu .i. grans malices et fais et maintenus
            mais ne uous poet aidier car uos iours est uenus. Iammais .i.
            loyaus homs n  eüst eüt argus de uestir ceste pel dont uous estes
            uestus mais uo faus tour ne ualent ualissant .ii. festus li mal
            que fait aués uous a chi decheüs que uos iours est alés. Lors n  i
            est atendus de le pointe du branc qui bien fu esmolus le poindi
            .iiii. copz. Garsiles est cheüs li ame s  em parti dont uint la
            Bugibus qui sa ame emporta droit en enfer la ius. Et li keus s 
            escria que bien fu entendus Damoisiaus debonaires courtois et
            esleüs dit uous ai ueritez ne doi estre ferus ochis ne mis a fin
            ni a mort confondus car ie uous ai serui miex que de pois au ius
            Bauduïns de Sebourc est as crestiaus alés regarde les bourgois
            bien .x assamblez qui ont moult grans merueillez que telz cris est
            leuez lassus ens ou chastel as traïtres prouués. Et dist li .i. a l 
            autre Le porte n  adezés N  entrons mie laiens che seroit
            foletés Li larron se combatent che est la uerités pour partir les
            tresors que il ont assamblés. Se tout s  entretuoient ne seroit pas
            pitez. Ia Dame Dieu ne plache c  uns en soit eschapez qui les
            departira de Dieu soit crauentés Ensi dïent ensamble que uous oït
            aués. Et Bauduïns li prex est as crestiaus alés si a dit a
            bourgois Faites pais s  entendez Fiert a une fenestre .iii.
            copz desmesurez de s  espee trenchant puis a dit Or öés entre
            uous bonne gent que chi uoi aünés ne saués qui ie sui mais par
            tampz le sarés .i. homs sui d  auenture d  estrainge païs nés qui
            orains m  embati che est la uerités en cheste uille chi. Quant me
            fui hostelés m  ostesse m  ala dire quant ie fui desiunez
            coustumes et seruaiges et grans desloiautez maletotes et taillez et
            grandes cruautés et me dist que s  uns homs ueult estre marïés que
            li corpz la puchelle deuoit estre liurez au uoloir dou signour et de
            tous ses priués et faloit que li corpz de li fuist uiolés ou li
            sires eüst en secz deniers contés le moitiet de l  auoir et de ses
            herités. Ie qui sui cheualiers auentureus clamés m  auisai que c 
            estoit et meschief et pités c  on uous auoit ensi et tailliés et
            robés et pris .iiii. deniers de uos huis deffremés. I  entrai en che
            chastel feruestus et armés Garsiles et Aliammes et Thiebaut ai tués
            et .xu. traïtours que i  ai chaiens trouués. Ains ne fu telz tresors
            que cha est assamblez ia n  en arai denier par Diu qui fu penés
            ains le uous renderai car il uous fu emblés chascuns lonc son
            estat en sera restorés parmi che qu  il iurra qu  il en ert
            deffraudés. Se remanant i a de commun l  auerés
          
            par telle condition que [sur] sains me iurrés que ia en uo uiuant
            nul mal ne me ferez s  ensi le uolés faire les mains amont leuez
            et me iurés uo foy que ie serai sauués. Et chil lieuent les bras
            si ont les sains iurez. Li .i. acole l  autre la fu che grans
            pités et dist li .i. a l  autre No drois sires est nés Liet
            furent par le uille trestout communalment que li fel traïtour sont
            ochis a tourment. A Bauduïn ont fait et foi et serement adont li
            damoisiaus ius du chastel descent. Quant il fu descendus et uenus a
            le gent il couuint qu  il eüst de sa foy couuenent qu  il ne se
            partiroit de la uille noient enchois i demourroit tousiours
            parfaitement a signour le tenront che dïent bonnement. Signour
            dist Bauduïns uous parlés folement d  autrui desheriter chertes
            ie n  ai talent ne tolir a autrui terre ne chasement mais se
            Gaufrois uous uoelt esmouuoir nul content pour ceste cause chi
            lequelle a moi apent et car il ne uous uoelle pardonner loyalment
            contre li uous uaurai aidier soigneusement. Et chil l  ont acordé
            et dïent uraiement qu  ains nulz homs ne monstra raison si sagement
            si en tinrent grant bien trestout generalment. Ensi fait on de l 
            homme qui a loyauté tent. Bauduïns de Sebourc a son hostel reua il
            a trouué s  ostesse qui moult s  esmerueilla. Son huis auoit fremé
            et Bauduïns busqua quant l  ostesse le uoit tous li sans li müa
            A cheualiers dist elle pour Dieu comment uous ua Bien
            che dist Bauduïns car traïtour n  i a que ie n  aie tuet iammais
            nulz n  en gira auoec uo belle fille ou belle puchelle a. Et ou est
            ma moullier quant ie ne le uoi cha Cheualiers dist la dame
            uo femme se mucha orains en mon chelier car on nous raporta que
            uous estiés tués des traïtours de la. uous n  aués escuier fuïs n 
            en soit piecha. Quant Bauduïns l  oï a rire commencha. Ou chelier
            est entrez la ou Blanche trouua et quant il uit la belle a .ii.
            bras l  acola car grant doel demenant Bauduïns le uit la et pour
            sa loyauté plus que deuant l  ama. .I. preudoms doit amer bonne
            femme s  il l  a mais li bonuiers est bons qui une enportera.
            Bauduïns de Sebourc li cheualiers gentis fu par dedens Lusarches
            honnerez et seruis car il a les trezors loyaument departis chius
            qui deuant fu pourez fu adont enrichis car tant auoit richoses ou
            chastel dont ie dis or et argent luisant et hannas d  or massis
            que li gloton i eurent et assamblé et mis pour enuoier lor sire -
            qui de Dieu soit maudis - que nulz homs ne porroit nombrer i  en
            sui tous fis. Se Gaufrois s  i enfie il en sera chetis par le ber
            Bauduïn est de tant amenris. En Lusarches la uille fu li dansiaus
            gentis maistrez et chastellains et sires du païs il iuge tors et
            drois on acorde ses dis. .XXX. sergans auoit en la uille commis
            qui toute iour le sieuent armés et feruestis si s  estoit amasés ou
            chastel de haut pris .c. saudoiers i ot d  arm[e]üres uestis pour
            garder son chastel et sa dame gentis. De lois de iugemens estoit si
            bien apris s  un homme ooit parler ou getast son auis bien sceüst
            s  il cachast loiauté par ses dis. Li damoisiaus auoit de drus et
            des amis si se faisoit amer des grans et des petis. Or i uiengne
            Gaufrois mal i sera seruis mais talent n  en auoit car il estoit
            assis des freres Bauduïn le cheualier de pris d  Uistace de
            Boulongne qui tant fu posteïs. Et des boins Boulenois i ot de
            milliers dis qui manechent Gaufroi qui tant fu posteïs qui ne les
            prise tous ualissant .ii. espis car en son coer regnoit si fort li
            anemis qu  il les cuidoit soruaintre et uiure trestoutdis. Si font
            li amasseur qui les deniers musis gardent en leurs escrins et les
            uairs et les gris il aroient d  auoir otant que uault Paris enchois
            c  uns poures homs des biens Dieu mal partis eüst de son auoir .i.
            tout seul paresis ni un morsel de pain ains li seroit musis. Chil
            sont serf apellé pis ualent que Iuïs il n  ont onques les coers de
            l  aquerre remplis et quant il ont tout fait adés de pis en pis
            geule baee muerent sans prendre Ihesu Cris oile ne sacrament mais
            .i. piet de brebis. Chieus est bien eüreus qui prent en lui
            plaisanche car plaisanche si uault otant que souffissanche et li
            souffisanche est apellee creance et li creanche est Diex qui nous
            donne substanche. Diex nous uoeille tenir en loyal esperanche et de
            mal conuoitier c  est che qui desauanche. Ie le di pour Gaufroi a
            le fiere poissanche qui regna longement en poure contenanche il
            uendi son signour che fu poure uenganche
          
            et se fist moult de maus a le roÿne franche et a ses .iiii. fiex de
            tres noble samblanche. Le roy de Mon Laon fist morir a uieutance
            car il l  enuenima che sachiés sans doutance et tint aussi en bail
            le royame de France. Et quant il fu montés en se plus haute branche
            li anemis d  enfer ou il auoit fïanche le rauela si bas qu  il
            perdi sa poissanche et morut pourement en souffrant grief penanche.
            Bauduïns de Sebourc prist de ses fais uengance ensi com uous orrés
            a poy de detrianche mais le matere faut dire de branche en branche.
            Or uous traiés en cha bonne gent d  onneranche que Ihesu Cris uous
            gart de mal et de greuanche histoire uous dirai plaine de grant
            plaisanche car d  armes et d  amours uous ferai remembranche. Chi
            doiuent amoureus prendre lor gouuernanche car du bien escouter
            preudomme moult s  auanche. Signour or escoutés pour Dieu le
            Creatour Wistace de Boulongne qui tant ot de ualour fu par deuant
            Nimaie logiés sus la uerdour. O lui fu Glorians de Chipre le maiour
            Alixandres d  Escoche a le fiere uigour chascun iour a iournee
            assalent li pluisour. Signour iceste gerre fu plaine de hidour
            crueuse et moult obscure et si dura maint iour car Gaufrois fu
            trop fiers et s  ot coer d  ammachour. Si bel homme n  auoit ou païs
            la entour et hardi de son corpz mais coer ot traïtour. Pour ses
            anemis nuire et metre en grief dolour se pena durement car trop ot
            de fierour cascun iour issoit hors a ioie et a baudour. Par une
            matinee fist sonner maint tabour as armes sont courut trestout si
            boiseour. Li bourgois s  adouberent que n  i ont fait demour bien
            .xu. issirent de la cité maiour uers les tentes s  en uont sans
            faire nul retour. Glorians Alixandres sont uenu a l  estour
            Wistaces de Boulongne et tout si pongneour. Sus le champ s 
            ordonerent douchement par amour et fisent .u. batailles el nom du
            Creatour. Et Gaufrois cheuauchoit qui sauoit maint faus tour. Hé
            Diex qu  a l  assambler i ot grande hidour d  espees et de brans i
            fierent li pluisour et de haches danoises et de brans de coulour
            Ains puis que Ihesus uint cha ius pour nostre amour ne uit nulz homs
            uiuans si grande tenebrour qu  il ot deuant Nimaie signour a icel
            iour car li .i. ne monstroit a l  autre point d  amour fors du
            prendre la uie et d  ochirre a dolour. Qui la ueïst Gaufroi le
            felon boiseour poindre par la bataille a guise d  ammachour Une
            hache portoit qui getoit grant luour n  aconsieut homme nul
            cheualier ne menour que lui ou son cheual n  abate enmi l  erbour.
            Wistaces de Boulongne quant uit le traïtour il iure Dame Dieu le
            Pere creatour qu  il ne se tenroit mie pour d  or plain .i. tour
            car il ne uoist ochire de sa lanche d  ambour Gaufroi le duc de
            Frize qui a tort tient l  onnour de Nimaie le grant qui fu son
            anchisour le cheual esporonne s  est entrés en l  estour. Et quant
            Gaufrois le uoit bien uit a son attour que ch  est li quens
            Wistaces a le fiere uigour ne le refusast mie pour trestoute s 
            onnour. Bien scet s  il auoit mort le noble pongneour que li
            enfant aroient perdut ioie et baudour car ch  est li maistre
            estaque du lignage greignour qui soit decha le mer. Dela sont li
            meillour Godefrois Bauduïns qui sont en grant esrour de conquerre
            la terre qui tant a de ualour la ou Diex conuersa. Che fu pour
            nostre amour qu  il i uolt endurer de la mort le dolour. Se nous l 
            amiens otant fait ariens .i. biau tour car lassus le uerriens ou
            saint trosne maiour. Poy le doubtent et aiment et prisent li
            pluisour car a Nataus de l  an a le Pasque et aillour c  on le
            doit recheuoir et prendre par sauour et acumunier de son saint
            Sauueour en i a par le monde plentet de telle esrour qui miex
            aimment a Pasques user .i. flan de four. Signour qui bien fera il
            sera bien meri car Diex scet et sara liquel sont si ami. Or dirai
            de l  estour de Gaufroi l  esrabi qui uint encontre Wistace le
            cheualier genti et Wistaces li bers reuint encontre li. Des
            lanches qui sont roides li .i. l  autre feri tout parmi les
            blasons se sont aconsieui. Bon furent li haubert quant maille n  en
            rompi. Mais dou courant [d]estrier Gaufrois premiers cheï et au
            cheoir que fist prés le col ne rompi. Wistaces prist l  espee qui
            le branc ot fourbi au traïtour s  auanche. Mais il geta .i. cri et
            escrie Nimaie et puis Frise autressi. Illoeques sont uenu si
            homme et si ami Wistace de Boulongne ont bientost assali. Li contes
            se deffent qui le coer ot hardi il fiert .i. escuier c  on
            apelloit Thieri il fu de Frise nés a che que dire oï et Wistaces
            le fiert au coraige agenti
          
            le bras atout l  espee li a copé parmi. Puis fiert .i. mal bourgois
            qui les enfans nuisi en trauers par le corpz si bien l  aconsieui
            son branc li mist en char les boiaus li fendi. Onques nulz homs
            uiuans si ne se combati com fist li gentis contes dont uous aués
            oï Puis escrie Boulongne ou Ydain le nourri. Glorians
            Alixandres n  estoient mie enqui a .i. autre costé enmi .i. pré
            flourri assalent li enfant qui tant furent marri. A lor bonnes
            espeez sont li conroi parti n  encontrent homme nul n  aient copé
            parmi d  aquerre lor honnour ne sont mie abaubi. Chiprïen
            Escochois et Boulenois aussi i fierent uassamment comme preu et
            genti. Et Wistaces li prex si auant s  embati que si homme uaillant
            ne sont point auoec li. Il escrie Boulongne n  ot pas coer
            esbahi. Mais Gaufrois li traïtres dont uous aués oï quant il fu
            remontés par dessus l  arrabi reuint au conte Wistace et si bien l 
            assali que li cheuaus au conte cheï mors dessous lui. Et il ressaut
            em piés et tint le branc fourbi entour li fiert et frape les
            testes leur fendi. Et Gaufrois s  escria Cha ou sont mi ami qui
            rendre me uenront che conte signourri Se ie l  auoie mort ou prison
            deuers mi mi reuel auiourd  ui seroient acompli Gaufrois fist
            assalir Wistace le roiel et il se deffendoit a loy de damoisel
            testes ou bras et piés cheruele ou haterel leur aloit detrenchant
            en criant de nouuel Boulongne ou estes uous Au cheualier loiel
            Mais on ne l  entendi nient plus comme .i. oisel. Si homme se
            combatent contreual le praiel et Gaufrois s  escria Or auant mi
            dansel prendez me che baron qui n  a point de morel i  ai ma gerre
            akieuee s  il est en mon chastel Adont fu assalis en getant maint
            quaillel l  uns le rue d  espoit li autres d  un coutel. En .xx.
            liex ont nauré et sa char et sa pel si que li sans en file
            contreual le praiel. Li quens reclaime Dieu qui par saint Gabriel
            fist salüer la uierge qui porta sans rapel le roy de tout le mont
            que li felon bedel traueillierent en crois sans ioie et sans reuel
            Diex tu i enduras .i. dolorous maisel Si comme ie te croi de bon
            coer et loiel si me uoelliés garir de Gaufroi le mesel car s  il
            me tient as mains par dedens son chastel mais ne uerrai Boulongne
            ou haut sont li crestel Atant es uous uenu .i. felon gloutonchel
            d  une mache feri le quen sour son chapel si que souuin l  abat par
            delez .i. ruissel. La endroit fu saisis li contes sans rapel li
            Frison l  ont monté par dessus .i. grisel. Wistaces reclamoit le
            baron saint Danel. Et Gaufrois commanda son cousin Otinel qu  on
            menast le baron tout parmi .i. uauchel en la cit de Nimaie. Chius
            iura saint Marcel que bien le conduira cui qu  il soit lait ou bel.
            Mais li doi gentil frere qui sont noble dansel estoient uers
            Nimaie alet a .i. ponchel pour conquerre la uille estoient moult
            isnel mais a che pont garder n  ierent point pastourel car .xxx.
            cheualier et mil homme a coutel deffendoient le pont en getant maint
            quaillel. Et Otiniaus uenoit delez .i. gardinel qui ammenoit
            Wistace a cui pas ne fu bel qui bien eüst besoing ou corpz de
            maint bendel car de son sanc auoit sané plus d  un platel. Otiniaus
            conduisoit Wistace le baron uers le pont de Nimaie dont ie fai
            mention cuida de Gloriant et de sa nourrechon que che fuist de la
            gent a Gaufroi le larron. Trop auant s  embati car li doi
            danseillon oïrent recorder a prisonnier frison q  Uistaces estoit
            pris li contes de renon dont laissierent le pont a forche et a
            bandon. uers l  estour uont courrant ossitost c  oisellon s  enfuit
            quant il perchoit le sieute du faucon. Otinel encontrerent par delés
            .i. buisson Chiprïen Eschochois assalent le glouton. Glorians et
            ses freres i fierent a foison Otinel ont ochis a grant destruction.
            Wistace ont deliuret qui coer ot de lion et puis l  ont remenet
            droit a son paueillon leur cousin ont rescous uoeille Gaufrois ou
            non a son tré le menerent li noble danseillon. .I. cheualiers de
            Frise c  on apelloit Othon est uenus a Gaufroi se li crie a haut
            ton Ahi Gaufrois dist il quelle perdition t  auient a che
            iourd  ui et grant confusion Ti anemi dela qui uers toi sont
            felon ont Wistace rescous par decha le ponthon Et quant Gaufrois
            l  entent s  en ot grant marrisson ains ne fu si dolans bien dire
            le poet on si en maudist son sens et sen auision Helas che dist
            Gaufrois com i  ai le coer bricon quant onques le baillai a
            Otinel le blon
          
            Au gaïgnier Wistace le nobile baron souffri paine et plenté a
            grant percution chou que ie conquestai ne me uault .i. bouton
            Dont mena grant dolour Gaufrois coer de larron. Gaufrois fu moult
            dolans courrechiés et irés dont a ses olifans et bondis et sonnés
            arriere retourna li estours est remés. Chil qui furent en l  ost
            ont les mors desnüez et puis en une fosse si les a on getés. Ensi
            est che des mors en toutes heritez il n  est ne roys ne dus contes
            ne ammirez cheualiers ne bourgois euesques ni abbés qu  ossitost
            qu  il est mors ne soit ensi boutez et li hoir en despendent et
            auainnes et blez pour che doit on estre aise et iuers et estez. Or
            uous dirai d  Uistace qui fu dedens ses trés il a ses maistres
            mires isnelement mandez et chil l  ont pris en cure si fu bien
            mechinez dïent qu  il ert bien tost garis et respassés. L  endemain
            au matin quant solaus fu leuez uint la roÿne Roze ou grans fu li
            biautez pour ueoir ses enfans ses drus et ses priuez. En l  ost
            uint la roÿne dont uous oï aués quant elle uist Wistace qu  ensi
            estoit naurés plus de .x. fois s  en est li corpz de li pasmez.
            Ahi Gaufrois dist elle fel traïtres prouués malite soit li
            heure que tu fus engenrés Par toi et par tes fais et par ta
            cruautés morrai prochainement Tu soies uergondés quant par toi fu
            mes sires uendus et deliurez et Bauduïns mes fiex fu de moi
            destournés et aussi fu par toi mes biaus fiex Esmerez si m  as tolu
            le regne et le grant roialtez ou mes corps doit par droit estre tant
            honnerez or n  i ai ie uaillant .ii. deniers monnaés Tu as moi et
            mes fiex a tort desheritez et Wistaces li contes est par toi
            afinés Ia fuist li coers la dame isnelement creuez quant si doy
            fil li disent Dame ne uous doubtez. Toudis ne sera mie Gaufrois
            si haut montez quant anemis ara faites ses uolentés Diex le
            raualera si que uous le uerrés. Helas dist la roÿne chius
            iours est desirez Diex quant uerrai ie l  eure que li glous soit
            finés Dame dist Glorians par Dieu uous le uerrés Li homs
            qui longes uit souffrans a tous costez uoit en fin auenir partie
            de ses grés. En l  ost furent forment courrechiet et dolant encor
            le seront plus ains le soleil couchant car Gaufrois fist sonner .i.
            moult riche olifant par le chité s  armerent li petit et li grant.
            Hors de Nimaie issirent la chité souffissant et furent .xu. hardit
            et combatant uers les tentes s  en uont bataille demandant. Chil de
            l  ost s  adouberent que n  i uont arrestant les banieres de soies
            ont mises au deuant. Trestout deuant les autres est le roy Gloriant
            sus .i. riche destrier ains ne uistes si grant couuers estoit de
            fer et deriere et deuant. Une lanche tenoit a .i. pignon luisant l 
            escut tint a son col. Le destrier ua hurtant et feri .i. Frison qu 
            il encontra deuant si qu  il li desrompi le haubert iaserant ou
            corpz li mist le fer le coer li ua creuant au ressachier qu  il
            fist le ua mort reuersant. Lors sache le brant nut ua ferir
            Galerant cambrelenc a Gaufroi et .i. sien attenant parmi le
            haterel li embarra le brant. Plus de pamme et demie li embat le
            taillant li Frisons cheï mors que mot ne ua sonnant. Quant
            Gaufrois a ueüt ensi ferir l  enfant la bataille fist fendre li
            enfes ua auant qui ne pot retenir son destrier auferrant. Tout
            outre la bataille ua li bons rois passant dont l  a Gaufrois
            enclos qui se ua escriant Chius ne m  eschapera par le mien
            essïant se tout en l  air ne uole com .i. oisiaus uolant Li
            Frison assalirent le damoisel uaillant du cheual l  abatirent a
            terre enmi le champ. Mais il se releua en tres bon couuenant le
            targe deuant lui et mist le piet auant et l  espee ou poing destre
            a loy d  omme uaillant cui il attaint a cop il n  a de mort
            garant. Souuent escrie Chipre mais on ne l  ot noiant. De l 
            espee d  achier feri .i. païsant deuant le roy Gaufroi l  abati
            mort sanglant. Et Gaufrois l  escria Serons nous si meschant que
            chius nous destruira qui si nous ua greuant Iammais n  arai le
            coer baut ne liet ne ioiant se uous ne me rendés men fillastre
            poissant se ie l  auoie pris par Dieu le Royamant n  en
            prenderoie mie de fin or son pesant Gaufrois point le cheual lors
            ua esporonnant une lanche en sa main si uint a Gloriant sus le
            targe li ua ferir en estequant. Gaufrois fu fiers et fors et s  ot
            le corpz poissant che sembloit .i. tour qui le uoit cheuauchant.
            Par uertu le bouta et de coer si tres grant qu  il le fist
            cancheler et en che canchelant trouua deriere lui une piere pesant
          
            si que li enfes ua tout parmi tresbusquant. Et li Frison se hastent
            qui sus li uont courrant rendu l  ont a Gaufroi qui l  aloit
            desirant dont ot Gaufrois le coer si liet et si ioiant qu  il ne le
            rendist mie pour tout l  or d  Orïant. Gaufrois fu moult ioians
            quant Glorians fu pris a Nimaie l  enuoie par ses nobles marchis.
            Et li bers Alixandres qui a Roze fu filz ua querant par l  estour
            son frere le gentis quant trouuer ne le poet si fu moult esmaris.
            Il assaut les Frisons si en a moult d  ochis il leur detrenche
            testes et oreilles et pis. Chiprïen Escochois les ont bien
            recoeillis la fu grans li estours et fors li pongneïs et d  une
            part et d  autre en ot moult de fenis de mors et de naurez et tant
            de mal baillis que ch  est une pitet de ueoir les fenis. Alixandres
            s  escrie Gaufrois fel maleïs car uien a moi iouster par dessus
            che larris ou toy ou iou sera si m  aït Diex li pis Mon pere te
            calenge qui par toy fu traïs Le petit Bauduïns qui tant est
            agentis nous est par ton mesfait eslongiés no païs Mes freres
            Esmerés si fu par toi ochis si m  as desherité de che noble
            pourpris Mais foy que doy a Dieu qui est Peres et Filz ie le te
            merirai ains que iours soit fallis se ie te puis trouuer car de
            moi es haïs car li homs qui fait mal ne doit estre cheris.
            Gaufrois a d  Alixandre bien le raison oïe si broche le cheual s 
            a le targe embrachie d  un cheualier li fu une lanche baillie et li
            leres Gaufrois l  a bien tost abaissie. Alixandre aprocha qu  il ne
            l  eslonga mie l  un contre l  autre sont uenu par felonnie. Des
            lanches s  acointierent enmi la praierie que targe n  i remest ne
            soit outre perchie et li haubert aussi iusques a le cuirie mais il
            ne sont nauré ni ou corpz ni en fie nulz des .ii. ne cheï adont a
            celle fie. Autour sont repairiet par moult grande esramie chascuns
            tenoit le branc et le targe embrachie grans copz se uont donnant
            par moult fiere esramie. Ia se fuissent nauré et leur char moult
            blechie ne fuissent Escochois Frison d  autre partie chascuns a
            son signour acourut faire aïe telz les cuida aidier qui i perdi la
            uie. Par deuant la chité qui Nimaie est clamee fu grande la bataille
            et fiere la mellee de maint bon saudoier i fu la uie ostee.
            Alixandres i fiert moult grans copz d  une espee cui il ataint a
            cop contre lui n  a duree. Gaufrois ua par l  estour criant a le
            uolee Or auant bonne gent hardie et redoubtee I  ai l  un des
            freres pris a ceste matinee se l  autre me rendés ma gerre est
            akieuee Souuiengne uous signour pour le uierge löee de chou que
            ie uous ai donné plus d  une annee coupes hannas ioiaus bonne
            robe fourree. Ains n  eüstes signour par le uertu nommee ne l 
            auerez iammais tant que i  aie duree dont telle honnour uous soit
            crute ni amontee. Quant chil ont le parole oïe et escoutee si dist
            li .i. a l  autre a moult haute allenee Gaufrois dist uerité sen
            ame soit sauuee Alons si li aidons a baniere leuee Adont ont li
            bourgois faite leur assamblee contre les Escochois fu lor forche
            monstree tellement que la gent de Chipre est reculee. Alixandres li
            bers i mainne grant huee Frison l  ont abatu ou fons d  une ualee.
            Ia l  eüssent ochis c  est uerités prouuee quant Gaufrois i
            souruint a le hache afilee Alixandre congnut a l  arm[e]üre ouuree
            dont escria Gaufrois Bonne gent eüree n  ochïés le baron car mie
            ne m  agree S  en ma prison estoit sa iouuente enfremee de lui et
            de son frere a le brache quarree ne prenderoie pas d  auoir une
            nauee ne trestout le trezor de Franche l  alozee. E douche Mere
            Dieu uous en soiés löee Ie ne doubte personne ma gerre est
            akieuee par Dieu ne par autrui n  ert pas ma char greuee. Or fu
            Gaufrois moult liez et grant ioie mena. Quant Alixandre uit adont
            li escria Fiex a putain lechierez morir uous couuenra Quant
            Alixandres l  ot forment li annoia or li couuient souffrir
            amender nel porra. Pris fu et retenus et Gaufrois l  enuoia en la
            chit de Nimaie et puis s  en retourna en la grande bataille ou s 
            enseigne escria. Chiprïen se defendent .i. cheualier ot la qui
            enuers les Frisons les grans os rassambla .i. cheualiers d  Escoche
            aussi bien s  i prouua car l  estandart soustint et sa gent raloia.
            .I. cheualiers naurés uers les tentes s  en ua au conte Wistace
            uint qui malades coucha lés lui fu la roÿne qui tenrement ploura.
            Es uous le cheualier qui haut li escria E Contes de Boulongne
            com malement nous ua
          
            Perdut sont uo cousin car Gaufrois pris les a Glorians
            Alixandres chertes sont pris piecha. Ains tel meschief n  auint
            ne iammais n  auenra car no gent ressortissent et retraient de
            cha. Quant Wistaces l  oï tous li sans li müa et le roÿne Roze de
            dolour se pasma. Elle detort ses poins et ses cheueus tira lasse
            maleüreuse mille fois se clama et si maudist Gaufroi qui ensi l 
            atourna. Onques mais nulle dame si grant doel ne mena comme fist la
            roÿne signour a che iour la. Oiés du conte Wistace comment il
            esploita une litiere fist tantost aporter la et dessus le litiere
            sus le comble rouua a metre sa baniere si quë on le uerra et puis
            en la bataille mener se commanda et dist qu  il uoelt morir ne plus
            ne uiuera puis que Gaufrois a pris le riens que miex ama. Bons sans
            ne poet falir adés se monstrera. Wistaces de Boulonge fist forment
            a prisier naurez fu en .xx. liex ch  ai oï tesmoingnier quant sus
            .i. litiere il se fist charoier pour che qu  il uoloit faire ses
            .ii. cousins uengier. uers l  estour le menerent si noble cheualier.
            L  enseingne de Boulongne a fait haut estequier si qu  on le uoit
            de loncz .ii. trais a .i. archier. Quant Boulenois perchurent lor
            signour aprochier qui en une litiere se faisoit caroier trestous
            li plus couars ot coer de cheualier et dïent qu  il morront pour lor
            signour aidier. Qui lor ueïst ferir de l  espee d  achier de
            glaues de faussars les Frisons chastïer bien li peüst membrer de
            Rollant ou d  Ogier. Chiprïen Escochois ne sont pas trait arrier
            li .i. i fiert pour l  autre a guise de princhier. Gaufrois et tout
            li sien sont reculet arrier. Chiprïen uont querant lor signour
            droiturier mais il est en Nimaie en .i. chastel plenier. Escochois
            sont dolant n  i ot que courrechier de chou qu  il n  ont trouué
            Alixandre le fier. Les Frisons font par forche tellement esmaier qui
            miex [miex] uont au pont la chainne ressachier en Nimaie rentrerent
            par deuant l  annuitier mais tant des leur che iour leur i couuint
            laissier que tout couuert en sont li pret et li herbier. Gaufrois fu
            si dolans bien cuida esragier sen ame ua rendant au dëable d 
            enfer. Escochois Chiprïen et Boulenois li fier assalirent Nimaie et
            deuant et derrier et chil dedens faisoient leur engiens
            descliquier ars a tour espringales font il traire et lanchier. Se
            ne fuist l  anuitie qu  il couuint aprochier bien eüssent Nimaie li
            hardi saudoier car dedens les fossés faisoient balanchier arbres
            mairiens et baus qui furent de quartier mais l  anuitie fist le
            grant assaut laissier. Wistaces de Boulongne fist ses gens
            rapairier durement fu dolans n  i ot que courrechier. Et Gaufrois
            fist la nuit sus les crestiaus gaitier et fist fer embraset tout
            aual balanchier pour ardoir le mairien c  on i fist conuoier. Bon
            conseil li donnerent li cuiuert lozengier qu  il fisent es fossez
            le mairien gresillier. Wistaces repaira bien cuide maruoier car
            puis que li homs pert n  a coer d  esleechier. Se li contes
            Wistaces fu dolans et irés aussi fu la roÿne ou grande est li
            biautez elle a ses .ii. enfans durement regretés Lasse dist la
            roÿne mes corpz est uergondez I  auoie .iiii. fiex au tampz qui
            est passés or les ai tous perdus s  en est mez coerz troublez.
            Ahi leres Gaufrois lechieres pariurés malite soit li heure que tu
            fus engenrez Ensi dist la roÿne de l  oïr fu pitez. Or dirai de
            Gaufroi qui tant fu redoubtez .c. de ses traïtours a li glous
            apellez la ou plus se fïa et dont fu miex amés. Signour che dist
            Gaufrois li traïtrez prouués ie uous prie et commant que dedens
            Frise alés Garsile mon parent uous me salüerez Aliamme et puis
            Thiebaut qui tant est naturés et par dedens Lusarches illoec les
            trouuerés. Dites leur biau signour si tost que les uerrés que les
            .ii. enfans Roze qu  auoeques uous menez gardent songneusement
            sus a estre encrüés et dedens une tour les tiengne on enfremés ou
            d  iaus ne soit ueüe lumiere ne clartez cascun iour a iournee leur
            soit .i. pain liurés et cascun .i. lot d  iawe leur ait on mesurez
            s  ensement pöent uiure la les laist on assés. Mais dites a
            Garsile si tost que le uerrés s  il ne les garde bien qu  il sera
            traienés et en .iiii. quartiers mis et esquartelez. C  est ma uie et
            ma mors qu  auoec uous emmenez se i  estoie demain ou pris ou
            atrapés si seroie par eulz rendus et deliurés. Et chil ont
            respondut Si com uous commandés En mer fu aprestee maintenant
            une nés. Signour che dist Gaufrois iusqu  a .c. i entrés et
            quant au port de Frise dela arriuerez
          
            a .xu. compaignons mes anemis liurez. Li autre reuenront telz est
            mes uolentés car ie me fie en uous et iuiers et estés tant que
            uous soiés chi ie sui asseürés que ia mauuais consaus ne me sera
            donnez. Et chil ont respondut Sire bien dit aués. Adont fu li
            uaissiaus en le mer aprestés. Au mast ont les enfans loiés et
            acouplés et il reclaimment Dieu qui en crois fu penés Las
            dïent li enfant ou nous aront menés chil felon traïtour que mal
            fuissent il nés Nous irons droit en Frise la nous sera liurés .i.
            crueus iugemens et fais et ordenés. Il crient a Gaufroi Lerres
            car nous tués nous uolons tout morir dedens nos herités La auoit
            si chascuns et paines et grietez annoy doel et dolour toutes
            auersités pour chou c  on les menoit en Frise emprisonnés. Mais ch 
            ert contre leur bien qu  il ont les doelz menez ne fuissent pas
            deliure s  il fuissent la remés. On espoire a le fois mal dont
            bienz uient assez. Li traïtour s  en uont conduisant la galie
            enuers Frise le grant ont leur uoie aqueillie. Au port sont arriué
            de la terre garnie. .Xu. traïtour ont lor besoingne apointie pour
            mener les enfans a Lusarches l  antie li autre retournerent
            briement par compaignie. Et li .xu. s  en uont par le lande enermie
            Frise uont trespassant ou il ot maint abbie uers Lusarches s  en
            uont la uille resforcie. A une matinee si com l  istoire crie
            entra dedens Lusarches trestoute la maisnie. Chascuns des
            prisonniers dont ie uous senefie estoit sur .i. destrier mis par
            tel felonnie que d  une cordele ot cascun sa main loïe et les piés
            par dessous loiés d  une escorgie si comme mourdreours et gens de
            maise uie les aloient menant ichelle gent haïe. .I. poy deuant midi
            nel tenés a folie entrerent en la uille qui bien fu bateillie
            droit enuers le marchiet ont leur uoie aqueillie et puis uers le
            chastel uont toute le cauchie. Bauduïns de Sebourc a le chiere
            hardie estoit sus le marchiet a noble compaignie .xxx. sergans
            auoit moult ot grande maisnie dont chascuns ot adés l  arm[e]üre
            uestie et chaint a son costé bonne espee fourbie. Quant Bauduïns
            perchoit si grande cheuauchie uenir par le marchiet dont ne s 
            arresta mie contre iaus s  est adrechiés o sa serganterie. Et li
            .xu. glouton trestout a une fie s  arrestent deuant lui que nulz ne
            s  i detrie. A piet sont descendut s  ont dit Diex uous benie A
            sergans demanderent Or ne nous chelez mie Garsile nous montrés a
            le barbe flourie. Chertes dist .i. sergans Garsiles n  i est
            mie se plus parlés de lui nous uous taurons la uie Quant
            Bauduïns oï Garsile demander as traïtours s  en uint si lor prist
            a crier Signour dont estes uous Ne me uoeilliés cheler .I.
            traïtres respont Par Dieu qui fist la mer hommes sommes Gaufroi
            le gentil et le ber qui est dedens Nimaie qui tant fait a löer
            que si anemi font durement enserrer. Bataille auons eüt qui molt
            fist a doubter mais Diex si nous en fist la uictoire donner.
            Gaufrois i prist .ii. roys qu  i nous fait amener che sont li
            enfant Roze qui le uïaire a cler l  uns a nom Glorians s  a
            Chipre a gouuerner li autres Alixandres Escoche doit garder. Or
            les uenons tous .ii. a Garsile liurer car Gaufrois si les uoelt en
            sa prison geter et si n  ara chascuns tant qu  il porra durer c 
            un soel pain de fourment tous les iourz a disner et un lot d  iawe
            aussi pour sen corpz abuurer. Faites nous s  il uous plaist a
            Garsile parler. Et Bauduïns se prist tantost a escrier Or tost
            signour dist il alés les chiefz coper a ches felons gloutons il
            est tampz d  iaus tuer Mais ches .ii. prisonniers me uoeilliez
            deliurer sains Iulïens les a tres bien fait hosteler. Bauduïns de
            Sebourc prist les .ii. damoisiaus si les fist deslïer et oster lor
            bendiaus en se tour les enuoie dont bons est li chastiaus. Et puis
            dist Ochïés tantost ches gloutonchiaus Bauduïns leur a fait
            coper les hateriaus pour che qu  il demandoient Garsile qui fu
            faus il les ont getés mors deseure les chaillaus et puis les fist a
            champz enuoier par beniaus. Et commanda briement qu  i ne soit homs
            mortaus qu  il uienge en la chité se d  enseingnes loiaus n  est
            proprement chartrez ensi fu li consaus. Bauduïns de Sebourc qui
            tant fu naturaus reua uers son chastel qui estoit grans et haus
            la trouua sa moullier et s  amie loiaus Blanche qui tant estoit
            douche et especïaus. Quant Bauduïn perchieut qui estoit dous et
            biaus contre lui se leua le dansele roiaus et puis li a dit Sire
            chaiens a .ii. dansiaus qu  enuoiet i aués esrant par uo bediaus
          
            mais par cellui Signour qui fist et mons et uaus il samble que
            soiés tout .iii. frere carnaus miex rassamblez l  un l  autre com
            che fuist .i. metaus. Ie croi que uous soiés uenus et estrais d 
            iaus. Sire dist la dansele qui tant a de renon qui sont chil
            damoisel qui chi sont en prison L  un l  autre resamblez de corpz
            et de fachon bien croi que uous soiés tout d  une estracion.
            Dame dist Bauduïns qui coer ot de lion uraiement ie ne sai
            qui sont li compaignon fors tant que i  oï ore recorder .i. glouton
            car il sont andoy roy de moult tres grant renon fil sont d  une
            roÿne et Roze l  apell  on. Onques mais ne les ui si ait m  ame
            pardon mais leus que ie les ui me uint deuotion et pité d  iaus
            aidier a leur loial beson. Et foy que doy saint Pierre c  on
            quiert en Pré Noiron andoy sont amenet en si bonne prison que il en
            isteront sans paier raenchon et s  aront a mengnier assez et a
            foison. Bauduïns de Sebourc n  i fist arrestement .i. sergant
            appella si li dist hautement Alés en celle tour si m  amenés
            briement ches noblez prisonnierz qui sont de biau iouuent. Et
            chius a respondu A uo commandement. En le tour est montés puis a
            dit hautement Signour car descendés tost et apertement uenés a
            mon signour parler isnelement. Et li doy cheualier n  i font
            atargement de la tour descendirent s  entrent ou pauement et en le
            noble sale painte tres noblement trouuerent Bauduïn qu  illoeques
            les atent auoecques sa moullier qui de biauté resplent. Quant
            uirent Bauduïn qui tant ot hardement agenoulliet se sont deuant
            lui douchement. Et Bauduïns leur dist a sa uois clerement Signour
            car uous leués ne faites ensement ie ne sui mie .i. homs estrais
            de telle gent a cui on doie faire .i. tel essauchement car ie sui
            poures homs si n  ai mie granment et de si bas linage sui ie
            chertainement que ne sai qui che sont ne ou sont mi parent. Mais
            par cellui Signour a qui li mons apent uous estez eüreus tout doy
            chertainement qui estes amenet en cestui tenement car uous serés
            deliure sans paier point d  argent. Signour dist Bauduïns
            soiés ioiant et liet car deliurez serés chertes a bon marquiet.
            Quant li frere l  oïrent si ont Dieu gracïet li .i. a l  autre a
            dit Diex nous a auoiet a moult tres bon ostel sommes hui
            herbergiet mais que consaus ne mue ch  est parlers qui bien siet.
            Adont ont le disner li keu appareilliet mise fu tost la table si
            se sont bien aisiet. Bauduïns de Sebourc deuant s  amie siet li doy
            frere lez lui qui pas ne sont iriet de chou que tellement estoient
            festïet bien furent honneret et amet et prisiet. Or tost dist
            Bauduïns et si aiés mengniet et buuez lïement car chertes bien
            me siet ch  est de l  auoir Gaufroi le cuiuert renoiet. Chaiens
            auoit gloutons qui furent resueilliet il furent par mon corpz ochis
            et detrenchiet car li bourgois estoient par eulz si traueilliet de
            maletote prendre nulz n  i faisoit marchiet. Qui n  eüst de .xx.
            sols .xii. deniers paiet et .iiii. deniers d  un huis dont moult
            furent iriet. Qui mariot sa fille li felon renoiet gisoient a le
            dame ou la droite moitiet auoit de son auoir. Mais i  ai tout
            despenet et ochis les larons qui bien amanagiet furent en che
            chastel or sont tout essilliet. Chaiens trouuai d  auoir bien en
            fuissent querquiet .iiii. char quariant mais ie l  ai apointiet
            rendut as bonnes gens ou on l  auoit tailliet. Sire dist
            Glorians par Dieu qui la sus siet che fu moult grant aumoisne qu 
            auez si esploitiet si sommes eüreus que chi somz enuoiet. Diex uous
            uoeille garder de mal et de pechiet. Bauduïns de Sebourc fist ses
            freres germains courtoisie et honneur car de coer fu chertains et
            nature li donne que ses coerz fu atains d  amer les damoisiaus a
            cui pas n  est pas lointains plus trait bonne nature que cheuaus ne
            poullains si qu  amour et nature lor a les coerz estrains que li
            .i. aimme l  autre et estoit d  amour plains. Bauduïns de Sebourc
            lor prie a iointes mains que chascuns maine chiere sans point estre
            refrains aussi bien comme il fuist en ses chastiaus lontains.
            Signour dist Bauduïns li noblez chastelains par le foy que ie
            doy a Dieu et a ses sains aussi tres uolentiers uous doins ne plus
            ne mains chertes com ie feroie a mes cousins prochains dont
            onques nul ne ui. Che est bien li chertains car qui m  aroit tuet
            si m  aït sains Germains n  ai parent ne cousin de cui ie fuisse
            plains. Sire dist Glorians ie tieng grant bien de uous car
            petit uous uantés si m  aït Diex a nous si aués bien le chiere d 
            estre cheualerous et si samblez estrais de gens bien coragous.
          
            Ie pri a Ihesu Crist et a ses sains trestous qu  il uous uoeille
            merir che que faites a nous et se nous uous teniems biau tres dous
            sire aillourz il uous seroit meri de nos proismez meillourz car
            telle courtoisie recheuons hui de uous miex uous deuons amer k 
            omme de cha dessous. Bauduïns de Sebourc ses freres honnera se
            bien les conneüst au col lor sausist ia. Et nonpourquant nature
            telle amour li donna son corpz et son auoir il leur habandonna et
            de demourrer la douchement leur pria. Alixandres li dist Biau
            sire entendez cha quant nous uenrons a Roze qui .ix. mois nous
            porta qu  elle ara telle ioie que tost demandera `Qui est li homs
            en terre qui deliurez uous a   que li porrons nous dire ne le nous
            chelés ia qui si grande nobleche faite nous auera Chertes dist
            Bauduïns qui adont souspira uous li porrés bien dire quant adont
            che uenra c  est .i. enfes sans mere qu  ains peres n  engenra ie
            fui trouués sifais a .i. iour qui passa. Quant Glorians l  oï
            adont le regarda pour l  amour Bauduïn son frere larmoia. Bauduïns
            sali sus l  eskiequier demanda a Gloriant son frere isnelement
            ioua. Par forche de scïence .iiii. fois le mata et Alixandre aussi
            ains tant ne s  en garda qu  autant ne fuist matés. Bauduïns l  en
            gaba et Alixandres dist S  estoie par dela ens ou païs d 
            Escoche ou riche royamme a ne me porriés mater par Dieu qui tout
            crea Sire dist Bauduïns por coi uous mat on cha Pour
            chou dist Alixandres ne uous mentirai ia que ie uise comment
            mes corpz eschapera. Bauduïns ot grant ioie quant Alixandre entent
            se li a respondu moult gracïeusement Par me foy uous pöés croire
            parfaitement che que ie uous ai dit et ai en couuenent ie uous
            deliuerrai sans paier point d  argent mais chaiens dormirez anuit
            paisiblement. Par foy dist Alixandres au fier contenement s 
            en .i. lit me couchiez qui fuist d  or et d  argent ne porroit le
            mien corpz prendre repozement. Se dormir me uolez faire seürement
            si me donnés congiet ch  est che ou mes coerz tient. Par Dieu
            dist Bauduïns or uoi tout clerement que i  aimme sans partie mais
            ie n  en puis noient. Or furent li .iii. frere ou chastel enfremez
            li .i. promet a l  autre amours et amistez ne se connoissent mie
            dont che fu grans pitez. La nuit fu li soupers noblement aprestez
            il furent bien serui des biens eurent assez. Toute nuit mainnent
            ioie et grans solempnitez puis alerent couchier. Quant il fu
            aiournés Bauduïns de Sebourc les a bien desiunez puis lor a dit
            Signour sauez que uous ferés Ie uous donne congiet uos harnas
            est toursés et mille florins d  or que uous despenderez. Dïent li
            damoisel Sire fait nous aués si grande courtoisie dedens ches
            herités c  onques homs n  en fist tant en iour de ses aés. Benoite
            soit li heure dont uous fuistez portez et li peres aussi dont fustez
            engenrez Se iammais en uo uie de nous mestier auez ie uous prie
            pour Dieu sour nous uous embatez bien le uous merirons car che
            bien fait auez a .ii. prinches poissans tenans .ii. royautez qui
            bien uous poeent faire honneur et amistez. Adont uinrent a Blanche
            ou grande ert li biautez se li rendent salus sifais com uous orrés
            Dame congiet prendons dist Glorians li bers dont uo maris doit
            bien estre recommandez. Nous uous en gracïons aussi a l  autre lés
            et se nous uous teniens dede[n]s nos richetez li doubles en seroit
            a uous gerredonnés. La dame lor a dit Signeur a Dieu alez pour
            chou que mon signour si tres bien resamblez ne plains ie pas le bien
            que de lui emportez. A Dieu les commanda qui en crois fu penés.
            Bauduïns de Sebourc leur a cheuaus liurez et riches arm[e]üres et
            boins haubers safrez et or fin et monnoie et deniers monnaez. Auoec
            iaus est li bers hors de le uille alés plus d  une grande liewe n 
            en poet estre tournés. Et Glorians li dist Sire car retournez
            chertes il en est tampz plus auant ne uenrés. Bauduïns les acole
            si les a commandés a Dieu le tout poissant qui nous donne le blez.
            Li doy se sont parti Bauduïns est remés. Entes li fu au coer che
            est bien uerités de che qu  ensi les laist moult remest
            trespensez. Par desseure .i. haut tertre est li enfes montés pour
            ses freres ueoir dont moult fu esgarez. Alixandres d  Escoche s 
            est arriere tournés uoit Bauduïn le fier qui tant fu naturés
            dessus le tertre amont s  es tous cois arrestez. Il dist a Gloriant
            Du cheuauchier pensez ie uoi che cheualier lassus est demourrez
            ie me doubte forment qu  il ne soit rapensez et qu  il ne uiengne
            dire a nous `uous retournés  
          
            Comment qu  il nous ait fait et biens et amistez s  a il moult bien
            le chiere d  estre .i. homs desguisez Frere dist Gloriant par
            Dieu uous dites uoir Pensons de nous haster et de nous esmouuoir
            car s  il se rauisoit trop nous porroit doloir il a .i. poins
            quarrez et s  est de tel pooir il n  a fort destrier iusques a no
            manoir que du pong ne fesist a le terre cheoir et coi qu  il nous
            fesist si bien seruir her soir ie cuidoie en le fin de son grant
            pong auoir. Li doy frere s  en uont parmi la praërie. Et Bauduïns
            reua a le chité garnie en son chastel entra auoecques sa maisnie.
            Li doy frere s  en uont menant chiere moult lie quant uirent
            Bauduïn qui ne les sieui mie dont dist li .i. a l  autre Dit
            auons uillonnie dessus che damoisel qui nous fist courtoisie.
            Chertes dist Glorians de Chipre le garnie quant honnour nous a
            fait drois est c  on l  en gracie. Et se mais le reuoy en le moie
            partie ie n  aroie .i. denier ou n  eüst le moitie. Et ie dist
            Alixandres se Diex me beneïe. Ensement uont passant celle terre
            enhermie le grant païs de Frise et le terre iolie. Si auint en che
            tampz dont ie uous senefie q  Uistaces de Boulongne a le chiere
            hardie qui a Nimaie fu a grant cheualerie prist conseil a sa gent
            et a sa baronnie que le siege laroient car icelle ost bannie n  i
            pooit conquester une pomme pourie pour assaut pour estour ne pour
            nulle enuaïe n  i auoient conquis une foeille d  ortie et s 
            auoient perdut de cheulz de leur partie dont par acort si fu la
            chit desassegie. Wistaces s  em parti en grande maladie et li roÿne
            Roze estoit moult courrechie. A Boulongne reua la roÿne esmarie et
            Wistaces li bers et chil de sa baillie et Chiprïen reuont en Chipre
            le garnie Eschochois s  en reuont en .i. autre partie. A Boulongne
            fu moult Roze la dame irie puis fu assés briement a son coer
            resioïe quant Glorians reuint cui Ihesus beneïe et ses freres
            aussi. Trestout doy par nauie uinrent droit a Boulongne qui sus mer
            est bastie. A le roÿne uinrent tout doi a une fie quant la dame les
            uoit si fu moult resbaudie et Wistaces les ua baisant par
            courtoisie et le contesse Ydain Ihesu Crist en gracie. Enfant
            dist la roÿne trop sui resleechie que chi endroit uous uoi sains
            et saus et en uie Ains plus belle auenture n  auint gent batizie
            que des mains a Gaufroi est uo char eslongie. Dame dist
            Glorians a le chiere hardie chou qui est en peril Diex le sauue
            a le fie. Dame dist Glorians Ihesus aidiés nous a car en Frise
            le grant Gaufrois nous enuoia en le plus forte uille de Frise par
            dela. Et quant nous i uenimes Diex si bien nous aida tolue li
            estoit icelle uille la et li estoit rebelle ne uous mentirai ia.
            .I. homs auentureus biau cheualier i a c  onques n  ot point de
            mere ne homs ne l  engenra il fu trouués sifais ensi le nous
            conta ichieus auentureus celle uille troubla et par cheualerie les
            gloutons i tua pour une maletote que Gaufrois rechiut la onques
            mais ne fu telle ne iammais ne sera car s  uns gentis preudoms sa
            fille maria li gloutons qui la fu tost le despuchela ou aucuns de
            ses sers a cui il le liura ou le moitiet auoient de che qu  elle
            porta adont en mariaige. Mais chieus homs qui uint la par grande
            signourrie qu  en son coer encherga ou chastel de Lusarches trestous
            seus il entra et .xu. traïtours li siens corpz i tua et trestoute
            la uille au baron s  acorda et il lor rendi chou quë on leur
            desroba. Nous fumes eüreus que nous uenimes la car chieus bons
            cheualiers les traïtours tua et dedens son chastel mener nous
            commanda et la nous fist seruir. De ses biens nous donna et l 
            endemain matin cuites nous deliura et a chascun de nous bon cheual
            presenta et bien mille florins en no male bouta. Onques mais homs
            uiuans si loyalment n  ouura comme il a fait uers nous grant
            honnour nous porta. Mais de che ai merueillez que point de pere n 
            a. Et quant Roze l  oï tous li sans li müa si dist a ses enfans
            Or ne me craés ia se che n  est Bauduïns que li miens corpz porta
            Puisqu  il est ensi choze qu  a uous ensi parla et que telle parole
            uous dist et deuisa chertes che est mes fiex ne uous mentirai ia.
            Elas le coers me dist que mes corpz le porta Quant Glorians l 
            oï tous li coers li müa assés se repenti qu  il ne li demanda
            comment il ot a nom ne comme on l  apella. Ensi se deuiserent moult
            longe pieche la. .I. poy uous lairai d  iaus tant que poins en sera
          
            si dirai de Gaufroi c  onques bien ne pensa qui estoit a Nimaie
            ou grant ioie mena pour le siege poissant qui ensi s  en ala et pour
            les enfans Roze que bien auoir cuida enprisonnés en Frise ou il
            les enuoia. A Luzarches le grant a Garsile manda qu  il gardast les
            enfans mais autrement ala car .i. messaiges uint qui Gaufroi
            salüa si tres males nouuellez a Gaufroi dira ia dont la ioie qu 
            il ot a dolour retourna. Pas ne doit trop chanter chieus qui a
            cheual ua ne trop plourer ossi li homs qu  a piet sera car quant
            il plaist a Dieu tantost remonté l  a et chieux qui trop haut
            chante quant Diex uolt tost plourra. Gaufrois fu en Nimaie et o
            lui maint baron. Es uous .i. messagier qui le mist a raison Chieus
            Dame Diex dist il qui soufri pation et qui resuscita de mort
            saint Lazaron il garite Gaufroi qui coer a de lion Amis che
            dist Gaufrois t  aies beneïchon Moi samble t  ies de Frize. Di
            ua que font Frison Sire dist li messaiges que uous celeroit
            on Auenut uous i est grande perdition droitement a Lusarches a
            uenu .i. glouton .i. homme d  auenture mais ie ne sai son non
            cheualier d  auenture ensement l  apiell  on. Chius entra en
            Luzarches droit a l  Ascention par dedans uo chastel sus le
            maistre dongon entra li cheualiers tous seus sans compaignon.
            Illoec trouua Thiebaut auoec Garsilion Aliamme et Madurant et
            Foukier et Grifon .xu. nobles uassaus de uostre estracion. Mais li
            cheualiers sire dont ie fai mention les mist au branc d  achier a
            tel destruction que tout i furent mort enmi le mansion il sont mort
            et ochis tout .xu. che scet on par .i. soel cheualier d  un
            estraigne roion. Tais toy che dist Gaufrois ne di telle
            raison Nient plus ne porroit estre si ait m  ame pardon que ie
            sui maintenant en la chit d  Auingnon Ne di telle folie li mot
            sont trop felon Sire dist li messaiges ie di uraie ocoison
            Sire dist li messaiges ie n  ai mie tout dit car quant li
            cheualiers ot uostre poeple ochit acordet sont a lui li grant et li
            petit. L  autr  ier i enuoiastes n  a encor c  un petit les .ii.
            enfans la dame qui uous tient a marit chil qui les i menerent
            furent tantost ochit. Li cheualiers biau sire dont ie uous ai chi
            dit deliura les .ii. roys qu  onques n  i prist respit si les a
            renuoiés a ioie et a delit dedens uostre contree a fait mal uo
            profit. Quant Gaufrois l  entendi li coers li art et frit. Au
            messaiger respont Freres si Dieu m  aït ia ne uous en crerai qu 
            il i ait tel escrit E uous .i. cheualier qui la uint sans respit
            de Frise fu uenus le païs que i  ai dit uenus est a Gaufroi et la
            li a iehit toute la uerité que riens n  i a mentit si comme
            Bauduïns a son païs honnit. Et quant Gaufrois l  entent s  en a le
            uis rougit onques mais en se uie n  ot de riens tel despit si iura
            Dame Dieu qui tout a establit que mais ne finera s  ara fait .i.
            despit a cellui qui ensi l  a dechieut et traït. Gaufrois fu moult
            dolans en lui n  ot qu  aïrer il iure Dame Dieu qui fist et chiel
            et mer que dedens Frise ira sans point de l  arrester pour cellui
            cheualier et ochire et tuer qui ensi l  est uenus illoec
            desheriter. Il a fait ses chalans querquier et aprester et gent d 
            armes aussi fist auoec lui entrer pour aler dedens Frise fist ses
            uoiles leuer. Tant nagierent ensamble si com i  oïs conter qu  en
            Frise sont uenu qui est dela le mer. Li dus Gaufrois a fait parmi
            Frise mander que tout noble et non noble sergant et bacheler
            uenissent aparis sans point de l  arrester dont ueïssiés gens d 
            armes uenir et assambler et communes aussi aprés lui arrouter.
            Onques nulz homs ne uit si tres belle ost guier Une espie s  em
            part que n  i uolt arrester uers Lusarches s  en ua si tost qu  il
            pot aler. uenus est el marchiet si commenche a crier Or tost
            signour baron alés uous adouber uous arés grande gerre qui ne
            poet contrester car Gaufrois fait en Frise ses hommes assambler
            onques ne fu telle ost comme il fait aüner Quant li bourgois
            oïrent la choze deuiser le cloque de la uille ont fait tantost
            sonner Bauduïn de Sebourc font au conseil mander. Sire font li
            Frison uous nous deués garder car Gaufrois qui nous sot taillier
            et desrober nous uenra che dist on par tampz auironner. Or nous
            donnés conseil que puissions acorder car miex uolons morir et du
            siecle finer que d  obeïr cellui qui nous uoloit tenser Signour
            dist Bauduïns par le corps saint Omer tous li mieudrez consaus
            que ie uous sai donner ch  est de l  issir la hors et horions fraper
          
            et abatre les glous qui nous uaurront tuer. Se nous les espargnons
            as ruistes copz donner iammais ne nous uerrons du siege deliurer
            car .i. prouerbes dist que i  ai oï conter que qui fuit on le
            cache ensi se fait berser. Signour dist Bauduïns a le chiere
            membree se Gaufrois nous assiet o sa gent redoubtee ia n  auerons
            pais d  iaus en le nostre duree se bonne chiere a iaus n  auons
            tousiours monstree. Mais pensons du ferir et de lanche et d  espee
            Bonne chiere monstrons et de bonne pensee Que par cellui Signour
            qui fist chiel et rouzee se ie cuidoie ia qu  en la grande mellee
            me deüssiés falir a le droite iournee ne demourroie o uous pour l 
            or d  une contree Et se faute g  i uoi ne main ne a uespree
            chertes ie m  en irai en estraigne contree. Et chil ont respondut
            moult haut a le uolee Ne uous esmaiés ia fiex de franche
            espousee car ia ne uous faurrons pour nesune riens nee Chascuns
            isnelement li a sa foy iuree car il ne li faurroit pour nesune
            riens nee. Ensi chil de la uille dont ie fai parlement ont fait a
            Bauduïn et foy et serement que ia ne li faurront pour or ne pour
            argent. Et Gaufrois cheuaucha - cui li corpz Dieu crauent Tant
            cheuauche et esploite entre lui et sa gent que Lusarches coisi
            auironneement. Li païsant s  enfuient n  i font arrestement entré
            sont en la uille criant hideusement. Bauduïns de Sebourc quant les
            fuians entent si leur a demandé de Gaufroi l  esrement et chil li
            ont dit Sire ués le chi uraiement Bauduïns fist sonner la
            cloche hautement. Li communs de la uille s  adouba uistement il
            uestent les haubers cascuns l  espee prent lons dars prisent aussi
            ou li achiers resplent les banieres de soie uont baulïant au uent
            et le maistre estandart menerent richement. Bauduïns de Sebourc a
            Blanche congiet prent celle le commanda a Dieu omnipotent. Bauduïns
            esporonne son destrier radement deuant les autres ua de terre plain
            arpent. L  estandart conduisoient de bourgois .iiii. qui iurent
            Dame Dieu le Pere omnipotent qu  il ne le gerpiront pour nul
            encombrement. Contre leur anemis cheuauchent fierement .u. liewez i
            auoit iusqu  a lor logement. Bauduïns se hastoit d  iaus faire grant
            tourment ne les uolt mie attendre de che n  ot nul talent ains
            uoelt son anemi greuer parfaitement et son ami aidier quant li
            besoins l  en prent. Bauduïns de Seborc ot coer de cheualier il sot
            bien au besoing le sien ami aidier nuire son anemi quant ne l  a
            mie chier. .IIII. liewes enchois c  on laissast aprochier Gaufroi le
            duc de Frise le felon lozengier li est alés deuant o lui maint
            saudoier. Gaufrois quant il le sot fist ses cors grailloier ses
            buisines sonner et maint graille efforchier il ordena ses gens as
            champz dessus l  erbier. Et Bauduïns cheuauche a loy de Berruier.
            Quant il ui l  ost Gaufroi ensi apparellier dont fist une bataille
            tout de front au sentier et par deuant estoient .u. arbalestrier
            qui faisoient plus drus leur quariaus bescochier que pleuue ou mois
            de may aprés le tampz d  iuier et d  une part et d  autre traient
            sans espargnier. Quant li traires fali leur cordes font trenchier
            puis uont a leur espees l  un l  autre adammaigier coper testes et
            bras cheruele ou hanepier. La ueïssiés par terre gisant maint
            saudoier si tost qu  il sont uersé on les ua despoullier chil
            prendoient les dras qui en ont boin mestier. Grande fu la bataille
            et orrible et estraigne. Bauduïns de Sebourc qui orgueilleus n 
            adaingne feri .i. cheualier qui estoit d  Alemaingne de la lanche
            d  achier dont mie [ne] l  espargne le haubert li percha qui fu
            fais en Espaingne l  achier qui fu trenchans dedens li corpz li
            baingne mort l  abat du cheual dalés une montaingne. Puis escria
            Luzarches au cheualier estraigne Quant Gaufrois l  a ueüt de
            mautalent engraigne or ne se prise point une seule chastaigne s  il
            ne se poet uengier dont point parmi la plaigne son destrier
            auferrant qui estoit de Bretaigne uers Bauduïn s  en ua qui ses
            barons mehaingne. Faus cheualiers dist il de la uertu
            hautaingne te deffi maintenant Drois est de toi me plaigne et ie
            t  en donrai ia dolorouse bargaigne Et Bauduïns respont quant il
            perchieut s  enseingne Leres ie ne te doubte le pris d  une
            chastaigne Or se sont aprochiet li cheualier poissant il estoient
            andoy aussi lonc que iaiant. Bauduïns de Sebourc ua le lanche
            abaissant et Gaufrois uint uers lui sus le destrier bauchant des
            lanches se ferirent dont li fer sont trenchant si contre les
            blasons en uont li fer passant. Bauduïns de Sebourc le ua si
            encontrant que du cheual le ua a le terre uersant
          
            puis a traite l  espee uers Gaufroi ua courrant. La teste li eüst
            copee maintenant quant .x. Frison i uienent acourrant. Gaufroi par
            leur uertu uont .i. cheual liurant et il ressaut desseure qu 
            estrier n  i ua combrant une lanche demande et on li ua baillant.
            Et li bers Bauduïns ua par l  estour poingnant il a ochis Sanson
            Millon et Gallerant Godenor et Thiebaut Litus le combatant
            Bertaut et Alori et Rogier de Guigant tout furent cheualier et
            homme souffissant qui ne uerront iammais ne femmes ni enfant.
            Signour ceste bataille fist a doubter forment Bauduïns de Sebourc
            s  i preuue uaillamment et Gaufrois et li sien i fierent uistement.
            La peüssiés ueoir commenchier grant bestent l  un mort deseure l 
            autre reuerser laidement ches banierez cliner et ches poingnons d 
            argent et ches cheuaus fuïr auironnablement et ches naurez crier
            et plaindre hautement. Bauduïns de Sebourc le bon cheual descent et
            tint le branc d  achier qui trenche radement et feri .i. Frison
            par itel couuenent iusques au haterel le teste li pourfent. Et
            Gaufrois li escrie a se uois clerement Cheualiers d  auenture
            dist il a moy entent Ie te calens le uille et tout le chasement
            que tu me ueus rober et tolir masement Quant Bauduïns l  oÿ s  en
            ot le coer dolent uers Gaufroi ua courrant - cui li corpz Dieu
            crauent Sus sa targe le fiert si felenessement s  il ne l  eüst
            drechie contre le cop briement il lui eust pourfendu le corpz
            outreement. Gaufrois dreche le targe contremont fierement Bauduïns
            i feri desmesureement son branc i embati demi pié largement. Au
            rassachier qu  il fist i mist si longement que li Frison l 
            assalent a une fois bien cent son cheual li ont mort a doel et a
            tourment. [Se] Bauduïns n  eüst en lui pris hardement iammais ne
            ueïst Blanche le danselle au corpz gent. Bauduïns de Sebourc fu a
            terre abatus car ses cheuaus i fu ochis et confondus et il ressaut
            en piés comme uassaus cremus. Le blason gete a terre dont bons fu
            li escus a .ii. mains tint l  espee dont li brans fu molus. Entre
            les Frisons ua seure leur est courrus a l  un trenche le gambe l 
            autre a les poins tolus les testes leur pourfent et trenche iusqu 
            au bus. La fuist par uiue forche et pris et retenus se des bourgois
            ne fuist aidiés et secourrus mais quant li bourgois uirent qu  a
            terre fu cheüs ne s  enfuïrent mie dont bons fu leur argus ains
            uont uers Bauduïn a plains cours estendus. Des bourgois de le uille
            fu si bien secourrus c  uns bons courrans destriers li fu adont
            rendus. La fu .i. gros bourgois et pris et retenus et liurés a
            Gaufroi liés en est deuenus. Quant Gaufrois uit cellui ne s  est
            mie teüs Berars fu apellez li bourgois esleüs. Berart che dist
            Gaufrois uous soiés bien uenus Iammais ne mengnerai tant que
            serés pendus Sire che dist Berars de che ne parlés plus car
            i  ai trouué .i. tour dont ie serai uos drus. Il fait bon reculer
            par Dieu qui maint lassus .i. piet tout mesuré pour salir .ii. ou
            plus. Sire dist li bourgois ie ne uoeil pas morir ains me
            uoeil acorder a uous sans alentir car Lusarches uous uoeil pour
            uostre amour garir et le uous renderai ains tier iour sans falir.
            E Diex che dist Gaufrois tu puisses bien uenir Ie te doy bien
            amer et forment conioïr quant tu me renderas che que ie doi cherir.
            Or me dites comment uous le porrés traïr. Et li bourgois respont
            Sire par Saint Espir uous uenrés de plus prés nostre chité assir.
            A le premiere fois que nous uerés issir de le noble cité pour uo
            gens assalir a mil hommes uenrez a le porte de Thir. Ie le uous
            ferai sire si m  aït Diex ouurir par la i enterrez tout a uostre
            plasir. Ie ne uous en faurroie pour les membres tolir. Adont li ua
            sa foy et iurer et pleuir de cheste traïson parfaitement emplir.
            Dont le laissa Gaufrois ne le fist plus tenir a Dieu le commanda
            qui tous nous poet garir et li traïtours pense briement de
            reuertir. Chieus Sires le confonde qui pour nous uolt soufrir en le
            saintisme crois le paine du morir. Li bourgois repaira si reuint en
            l  estour. Il tint l  espee nue qui gete grant luour pour esbaudir
            les siens ua criant par fierour Or auant bonne gent pour Dieu le
            Sauueour Or pensons de bien faire L  onneur arons ce iour car i 
            ameroie miex de morir a dolour que Gaufroi tenissiens iammais a no
            signour Onques ne nous ama ne ne monstra amour se li deuons merir
            et monstrer deshonnour. Diex pour ceste bataille furent liet li
            pluisour et Bauduïns i fiert a loy de pongneour
          
            Et Berart le sieuoit qui coer ot boiseour s  il ueïst Bauduïn en
            .i. peril greignour par dedens la bataille enuiron et entour il li
            eüst greuet pour rendre sans seiour. Bien scet que se Gaufrois
            auoit le uauassour que toute le chité ne uaurroit une flour. Mais
            Bauduïns li bers fu en si noble atour que toute la iournee il n  en
            ot du pïour puis qu  il fu remontez ou destrier missodour. Le
            bataille fu grande et plaine de hidour sonnoient ches buisines
            chil cor et chil tabour mais chil qui furent mort en eurent du
            pïour. Cheste bataille fu moult horrible et pesans et dura toute
            iour che nous dist li rommans tant c  on uit ens es chielz les
            estoiles luisans. Et couuint que Gaufrois sonnast ses oliphans pour
            faire le retraite car Bauduïns li frans ne uolt onques premiers
            estre ressortissans ains se fuist combatus a torses alumans. Quant
            il uit que Gaufrois fu retraite sonnans dont a dit a[s] bourgois
            Ralons ent il est tampz. Adont fu Bauduïns arriere retournans par
            deuers la chité qui moult ert souffissans. Et Gaufrois demourra
            toute nuit sus lez champz onques n  i uolt laissier tendre trés ne
            brehans. Toute nuit demourrerent en leur armes gisans dessi iusqu 
            au matin que solaus fu leuans qu  au chemin se sont mis les uaus
            et les pendans iusques a le chité n  i fu nulz arrestans. A .i.
            trait d  arbalestre furent leur trés tendans paueillons et aucubez
            et loges estorans. Et Bauduïns estoit ou chastel qui fu grans
            auoec Blanche s  amie fu au mur apoians. uoit les tentes drechier
            par les prez uerdoians si iura Dame Dieu qui es chielz est manans
            que temprement sera de la chité issans pour ses anemis faire matés
            et recreans. Hé sire che dist Blanche qui tant fu auenans se
            mon conseil biau sire uoliés estre creans de chaiens n  isteriés
            ains passeroit li ans Tant ua le quane a l  iauwe qu  en le fin est
            brisans et d  estre trop hardis et trop entreprendans en auient en
            le fin .i. dammaiges moult grans se uoit on les couars uiure assez
            et lonc tampz s  enfoeent les hardis es atres et es champs.
            Sire dist la danselle qui fu blanche que fee uous estez chi
            endroit en estraigne contree auoec estraigne gent s  est uo char
            amasee qui uous ont par leur foy grant loiauté iuree. Mais amour de
            commune est moult tost trespassee et qui se fie en iaus c  est
            uerités prouuee il en a en le fin une maise saudee. Se li .i. est
            loiaus de tres bonne pensee s  en i a .ii. ou .iii. de maise
            renommee. Dame dist Bauduïns par le uertut discree kieure
            couuient brouster la ou est assenee. Dame dist Bauduïns chieus
            qui en Dieu se fie il ne poet uraiement faire nulle folie et ie me
            fie en Dieu le fil sainte Marie. Et comment que ie soie en ceste
            manandie che n  est point pour tolir autrui sa signourrie. Mais .i.
            sires qui a une terre en baillie Diex uoelt bien qu  aucuns
            prinches ait terre en sa baillie mais quant Dieux a fait .i.
            prinche tel courtoisie que uilles et chastiaus li met par son aïe et
            le fait souuerain d  une chité garnie se li sires qui l  a fait sa
            gent uillonnie de tolir de rober de faire taillerie tellement que
            Gaufrois auoit chi establie dame ch  est trop maufait Diex ne
            commanda mie as prinches et as roys de honnir lor maisnie ains les
            a ordenés en cheste mortel uie pour garder lor païs contre gent
            paiennie de larrons de mordreurs qui Dieu ne seruent mie et de
            gens outraigeuse combatans trop hardie iustichier selonc che qu 
            il ont mort deseruie. Pour che sont il signeur si que chil font
            folie qui usent faussement et Diex le fiex Marie les condampne a
            tousiours s  est lor ame perie. Nulz ne doit estre sers par les
            drois de clergie puis qu  il est baptiziés el nom sainte Marie s 
            il n  est d  estre pendus raquatés une fie par mauuais larrechin ou
            par grand roberie. Et Gaufrois auoit chi cheste uille essillie d 
            une telle coustume qu  il auoit essauchie c  onques chités ne fu si
            laidement traïe qu  il auoit cheste uille qui toute estoit honnie.
            Et puisque li aidai de moy sera aidie tant qu  as bourgois plaira
            que ie lor fache aïe. Et se ie uoi en iaus traïson ne boisdie
            tantost m  en partirai se Diex me beneïe Tant qu  on uoit bien es
            gens honneur ne courtoisie ne lor doit on falir ne faire
            uillonnie. Bauduïns de Sebourc ne s  i uolt arrester les bourgois
            de la uille a fait briement mander tous les plus souffissans qui
            plus font a löer et il i sont uenu sans point de l  arrester.
            Signour dist Bauduïns uoeilliés moi escouter Gaufrois nous est
            uenus ichi auironner auis nous faut ichi de nos portez garder
          
            car .ix. portes auons ch[ë] est chertain et cler dont il nous faut
            soingnier et main et a uesprer. A Berart la endroit uoeil .ii. clés
            deliurer des .ii. portes royaus par ou on doit passer car ch  est
            .i. bons bourgois se m  i doy bien fïer. Adont tout li bourgois s 
            alerent acorder que Berart estoit dignes des portes deffremer et
            qu  a meillour prodomme ne poet on assener. Bauduïns li a fait les
            .ii. clés presenter et Berart les rechiut - que Diex puist
            crauenter Le grace li uolt on par le uille porter plus prodomme de
            lui n  i peüst on trouuer. Dont .i. prouerbes dist c  on doit bien
            recorder que li homs quant il a grace du main leuer il poet bien
            che dist on dormir iusqu  au disner. Signour telz a le grace de
            che ou coupez n  a. Nulz ne doit riens iugier car Diex nous iugera
            ains ne fu c  uns iugerres ne c  uns seus n  en sera. Chius traïtres
            bourgois que Berart on clama en le propre nuitie .i. messagier
            pris a au duc Gaufroi de Frise isnelement manda qu  il fache armer
            sa gent et que .ii. portes a a .ii. cors de la uille ch  est de cha
            et de la sa gent fache enuoier a le porte de cha .ii. a une fois
            et autant en menra a le porte de la. Ensement entrera a .ii. lés de
            la uille. Par che point l  auera et ensi i porra faire che qu  il
            uaurra ou de prendre ou d  ochire s  il uoelt il l  ardera car
            puis que .iiii. des siens il i ara de la bonne chité au desseure
            sera. Ensement dist li briés que Berart saiela. Et li més s  em
            parti que point n  i arresta il est uenu en l  ost mais leus qu 
            il i entra il fu pris de chellui qui l  ost escargaita. Mais
            ossitost qu  il dist que lettres aporta fu menés a Gaufroi qui
            couchiés fu piecha. Mais sitost qu  il oï le noise c  on mena a
            cellui ammener en estant se leua cuida qu  il fuist traïs a poy
            qu  il n  esraga car leres cuide adés on le dist de piecha que
            tout soient si frere car nullui ne crera car ia de mauuais coer
            loyautés ne uenra. Gaufrois quant ill oï le noise et le criee son
            auqueton uesti sa teste a bien armee. Ses chambrelens li dist a
            moult haute allenee Sire ch  est une espie n  aiés chiere
            effraee que chil du gait amainent pris l  ont en ceste pree. Et
            Gaufrois respondi Sa char soit traienee Ie n  och si grant paour
            il a plus d  une annee car ie redoubte trop par le uierge löee
            che dëable qui a ma chité conquestee Il n  est pas homs morteus
            ains est choze faee car il fiert telement en estour de l  espee que
            .c. homme n  aroient encontre lui duree. Es uous le marissal qui l 
            ost auoit gardee il a dit a Gaufroi qui a nul bien ne bee Sire
            Gaufrois dist il or oiés ma pensee uechi .i. messaiger de la
            chité loee qui uous a che dist il une lettre aportee a lui porrés
            sauoir se ch  est choze aueree. Et Gaufrois li a dit a moult haute
            allenee uarlet a cui es tu Or ne me fai chelee Sire che
            dist li més a le chiere senee a Berart le bourgois qui tant a
            renommee. Quant Gaufrois l  entendi s  en fist une risee car de
            fausse gent est adés belle l  entree. Gaufrois prist le messaige si
            le mainne a priué et puis li dist uarlés or ne m  aiés chelé que
            me mande Berart qui tant a de bonté Sire dist li espie par
            sainte Carité il uous mande par moi salus et amisté et si uous
            mande ossi que n  aiés arresté faites que uostre gent soient
            tantost armé car li bourgois li ont mis en sa pöesté .ii. portes de
            la uille pour ouurir a son gré l  une est chelle decha sachiés de
            uerité et celle par dela uers le rieu Iosué. Il en garde les clés
            tout a sa uolenté par l  acort des bourgois qui trop uous ont en
            hé. Or uoeilt Berart mes sires qui tant a de fierté qu  au lez
            dela alés o uostre gent armé .ii. a une fois. Qu  il soient adoubé
            et .ii. en seront au lés decha entré sifaitement arés le uille a
            uostre gré. Et ueschi son sael et son brief saiellé. Adont
            isnelement li a son brief monstré [et quant Gaufroi le uit si en a
            Dieu loé. Adont isniellement a li rois commandé] par ses
            connestablies coiement a chelé tous cheulz qu  il uolt auoir qui
            plus li sont priué. Dist a son marissal c  on clamoit Ysoré Alés
            a ceste porte seant sus che fossé a .ii. barons qui bien soient
            monté car la uille est a nous par ma cristïenté. A le porte dela
            irai parmi che pré et quant uous penserez que i  aie tant esré que
            ie soie en le porte s  entrez a che costé ensi arons le uille que
            ie uous ai conté. Et dist li marissaus uous aués bien parlé
          
            Or dorment li bourgois douchement et söé si seront resueilliet a
            leur male santé sifaitement ouurerent li traïtour prouué. Gaufrois
            fist adouber .iiii. hommes la et a son marissal les .ii. en bailla
            et puis isnelement partir l  en commanda. Il meïsmes deuant o sa
            gent s  en ala a le porte darrainne ses gens o lui mena. Et li
            marissiaus fu a le porte decha pour entrer en la uille tres bien s 
            aparilla. Et Gaufrois li traïtres a l  autre lés s  en ua a .ii.
            Frisons li glous s  achemina tant cheuauche et esploite que le
            porte trouua. Et la estoit Berars qui adont commanda le porte a
            deffremer et le pont abaissa. Puis a dit a Gaufroi Saués comment
            il ua Faites en ceste uille tout chou qu  il uous plaira ie le
            uous ai liuree biau sire ués le cha Et Gaufrois li traïtres a
            Dieu le commanda et puis isnelement par le uille s  en ua. Et li
            faus marissiaus point ne s  i arresta entrés est en la uille par le
            porte decha. Or oiés le miracle que Diex i demonstra une telle
            tempeste a chelle heure leua de tonnoile et d  esclistre si pleut
            et si uenta il sambloit a celle heure que li siecles fina. De l 
            effoudre du chiel que Diex i enuoia li gent en leur maisons qui
            furent cha et la s  esueillierent adont pour le tampz que fist la.
            Oënt le cheuauchie qui par le uille ua cuident que soit dëables qui
            par nuit cheuaucha chascuns au miex qu  il sot se beni et sainna.
            Li gent sont esmari pour celle cheuauchie qui par le uille aloit
            courrant par le cauchie et cuiderent adont che soit choze anemie
            il pleut et si uenta et esclistre a le fie. Bauduïns de Sebourc
            gisoit delez s  amie quant il oï le tampz qui ensi s  esbanie uint
            a une fenestre si l  a desueroullie. Sus le marchiet estoit le
            fenestre taillie la prist a regarder pour le tempz qui rougie
            onques si grant oraige ne uit nulz homs en uie E Diex dist
            Bauduïns dame sainte Marie finera dont li siecles ensi ceste
            nuitie Lors escouta s  [o]ï grande tournoierie de cheuaucheurs
            qui uiennent banniere desploïe. Lors apella la belle qui moult fu
            esbahie Dame car uous sainniés pour Dieu ie uous en prie car
            .c. dëables uoi uenir a une fie qui tout sont a cheual s  ont no
            uille saisie par sifait tampz qu  il fait uont dëable a le fie.
            Dame dist Bauduïns se Diex me puist aidier li siecles finera
            ie croi ains l  esclairier I  oi uenir a cheual maint dëable d 
            enfier et huent l  un a l  autre font tel noise au criier qu  il
            samble proprement qu  il doiuent esragier. Mais par cellui Signour
            qui tout a a iugier ie m  irai maintenant armer et haubergier et
            se ie puis trouuer Belgibus tout premier Kaÿn Ebron le fel et le
            glout Lucifier a eulz me combaterain a l  espee d  achier pas ne
            me prenderont a guise de bregier Sire dist la danselle uenés
            uous recouchier. Encontre telle gent chertes n  aués mestier car
            tost uous porteroient en enfier herbergier. Par foy dist
            Bauduïns ie n  en donne .i. denier Che que deables emporte
            raporte sans dangier Bauduïns de Sebourc s  arma isnelement bien
            cuide que dëable reuiengnent la parent. Et Gaufrois et li sien
            furent en grant tourment pour le tourble du tampz qui dura
            longement. Le uoie droite laissent car li tampz lor deffent car
            grosses pieres kaient par le forche du uent si fu la nuit oscure
            si c  on ne uit noient nient plus qu  en une fosse ou noir fait
            qu  esrement. Gaufrois fu courrechiés car il n  ot ni entent ne il
            ne poet oïr nouuellez nullement du marissal de Frise ne de toute sa
            gent. Adont derriere lui a oït clerement une grant cheuauchie uenant
            hideusement qui d  une grande rue dessus les siens descent ch 
            estoit ses marissiaus mais nel cuide noient ains cuida que che
            fuist Bauduïns au corpz gent et chil de la chité qui par
            esmouuement fuissent tout adoubet et armet uistement et qu  il
            sceüssent ia tout le sien couuenent car li hons qui se doubte a
            paour bien souuent. Li homs puis qu  il se doubte est tantost
            desconfis. Gaufrois deriere lui cuide ses anemis il a dit au
            bourgois Berart ie sui trahis Ceste uille est esmute par Dieu
            de Paradis si nous sieuent derriere car ie les ai oïs Adont fu
            li bourgois durement abaubis et Gaufrois s  escria clerement a haus
            cris Or a l  arme Signour deffendés uous toudis Contre le
            marissal a retourné le uis le lanche a abaissie s  a l  escut
            auant mis. Enuers le marissal en est briement salis le cheual
            esperonne comme uassaus hardis et le fer de sa lanche li a si bien
            assis
          
            qu  adont li conuoia outre parmi le pis. Le coer li a fendut chius
            keï mors ochis. Gaufrois sache l  espee qui pas ne fu faintis cui
            il ataint a cop il est mors et fenis. Chil de la se deffendent a
            riches brans fourbis la ochient l  un l  autre grans i fu li
            estris car il n  ot chellui ne cuide estre traïs. Grande fu la
            bataille qui fu celle uespree Gaufrois tue les siens au trenchant
            de l  espee bien cuidoit as bourgois demonstrer sa posnee. Le gent
            dou marissal s  i est bien esprouuee bien cuident la commoingne
            soit encontre eulz armee. Ensi se combatoient par mauuaise pensee.
            Dessi iusqu  au marchiet ua durant le mellee et fu en pluisours
            liex le bataille tournee. Assés prés du chastel i ot une assamblee
            et une tuïson et si grande criee c  onques ne fu si grande a nul
            iour escoutee. Bauduïns de Sebourc auoit le teste armee uoit par
            une fenestre et oï la criee du cri de la bataille qui tant fu
            redoubtee. Lors dist a se moullier Par le uierge löee li deable
            sont la hors c  est uerités prouuee Mais par cellui Signour qui
            fist chiel et rozee a eulz m  irai combatre au trenchant de l 
            espee Quant Blanche l  entendi si fu toute effraee. Et li bers
            Bauduïns n  i a fait arrestee sus son cheual monta s  a le porte
            aualee ius du pont descendi s  a la lanche leuee a la bataille
            keurt a chiere foursenee. Quant il uit celle gent qui bien estoit
            armee il ne scet que che fu la chiere ot effraee ne scet quel
            gent che sont ne de quelle contree mais il en iura Dieu et le
            uierge honneree qu  il s  esbanoiera auoec eulz de s  espee.
            Bauduïns de Sebourc quant la bataille uoit ne scet quel gent che
            sont ne liquel ont le droit mais il en iura Dieu qui haut siet et
            lons uoit qu  il se combatera auoec eulz d  un espoit. La lanche a
            abaissie et en eulx se boutoit cui il ataint a cop a terre l 
            abatoit n  a cure a qui il fiert les premiers castioit. En ichelle
            bataille es uous uenus Gaufroit quant uit le cheualier qu  ensi les
            maistrioit as cos car il i donne moult bien le recognoist dont
            iure Dame Dieu qu  il ne l  atenderoit pour tout l  auoir du monde
            adonques l  eslongoit en une autre bataille isnelement aloit. Dont
            s  apaisa li tampz et la lune leuoit. Et quant Gaufrois li glous ses
            gens reconnissoit qui la gisoient mort a la terre tout froit et
            uoit sa gent meïsmes ou il se combatoit a dëablez d  enfer sen ame
            commandoit. Gaufrois fu moult dolans quant se uit decheüs et uoit
            ses hommes mors ochis et confondus il en fu si dolans qu  as
            deablez s  est rendus. Le cheual esperonne s  est de la uille
            issus. De .iiii. d  ommes armés et feruestus n  en a pas .iiii. en
            uie remanus onques mais homs uiuans ne fu si irascus. Et Bauduïns
            li bers n  i est arresteüs il a moult des Frisons en uie retenus.
            Le commune s  arma li iours s  est aparus Et Berart li bourgois n 
            est point la remanus en l  ost Gaufroi de Frise en est briement
            uenus et Gaufrois li a dit Ne sui pas decheüs par uous ne par uo
            fait bien m  en sui percheüs ains a esté par nous et li fel
            Bugibus nous a tous encantés. Prés que n  en sui perdus car li fel
            cheualiers qui tant est malostrus descendi tous armés de son
            chastel lassus si aida a tuer mes amis et mes drus Chertes che
            dist Berart or en sui bien perdus or n  ai ie mais uaillant qui
            uaille .ii. festus Taisiés che dist Gaufrois. uous serés
            retenus d  ore en auant serés a ma court recheüs de telz dras que
            i  arai sera uos corpz uestus. Berart l  en merchia et l  en rendi
            salus. Et chil de la chité eurent les coers confus pour l  amour du
            bourgois qui les auoit uendus. Bauduïns de Sebourc apella les
            bourgois et leur a dit Signour trop est mes coers destrois de
            cheste traïson pres ne uint grans annois. Fïer ne me sarai a nul
            homme des mois Or uous prie pour Dieu qui fu mis en le crois s  il
            uous plaist que la uille ait uos sires Gaufrois si le me uoeilliés
            dire entre uous demanois. Bellement m  en rirai et a petis conrois
            nient plus que i  amenai n  emmenrai de harnois mais k  aye ma
            moullier qui tant a les crins blois riens plus ne uous demande qui
            uaille .ui. tournois. Et chil li ont iuré ensamble a une uois
            iammais ne li faurront ne penseront annois et se tenus estoit li
            traïtres redois tantost seroit pendus com leres maleois. Dont
            remest Bauduïns droitement en ses plois auoec Blanche s  amie ou
            chastel maginois. Or aproche le belle ses maus et ses anois car en
            prison sera .x. ans et .iiii. mois ensi com uous orrés s  entendue
            est ma uois.
          
            Aprés cheste auenue dont i  ai fait mention demourra puissedi une
            longe saison sans issir de la uille que Lusarches claimme on. Puis
            auint que Berars qui fist la traïson en rebasti une autre si com
            lisant trouu  on dont la uille fu mise a grant destruction et
            Blanche en demourra bien .x. ans en prison car en le uille auoit
            Berars .i. compaignon a cui il presenta et acorda tel don que chius
            li ot couuent une telle occoison qu  a le premiere issue que feront
            li Frison s  il uiennent sus Gaufroi faire nulle tenchon et
            Gaufrois uoeille aler a le porte Raimmon chieus ouuriroit le porte
            et le maistre ponton dont Gaufrois fu moult liés en sa condition.
            Puis commanda Gaufrois qui coer ot de lion c  on alast a le porte
            a forche et a bandon esmouuoir le hustin sans nulle arrestison. Li
            coureur uont deuant bien .c. en .i. randon s  aportoient le feu
            mis deuant maint bougon pour traire en le chité pour ardoir
            enuiron le fu prisent a traire saudoier et pieton. Bauduïns de
            Sebourc quant uit celle fachon adont a fait soner un grant cor de
            laiton as armes sont courut sans nulle arestison et manant et
            bourgois cheualier et garchon .xu. en issirent. La i ot maint
            pignon et mainte riche enseigne maint noble confanon et mainte
            grosse lanche et maint doré blaison et maint riche destrier
            auferrant et gascon. Bauduïns de Sebourc qui coer ot de lion aloit
            deuant les autres demi trait a bougon quant li coureur perchiurent
            l  issue du baron .i. poy se sont retrait ch  est pour le traïson
            que Gaufrois i cachoit qui coer ot de felon. Chieus Sires le
            confonde qui souffri pation car onques en sa uie ne pensa se mal
            non Puis c  uns hons a mal faire a pris son nourresson che sera
            grans merueillez se puis fait se mal non car adés anemis encante le
            larron tant qu  a fourches li fait auoir son gerredon. Or reculent
            Frison car bien sont enditté par le felon Gaufroi qui auoit
            commandé a .i. sien marissal qu  il auoit restoré qu  il tenist la
            bataille droit au coron d  un pré et Gaufrois ot eslut le miex de
            son barné qu  auoeques lui iront par deuers la chité. Li marissaus
            a bien tout che fait acordé il a .i. cor d  arain grailloiet et
            sonné ses hommes mainne o lui qui bien sont apresté. Et Bauduïns
            uenoit par uiue pöesté. E Diex qu  a l  assambler ueïssiés grant
            pité ochire li .i. l  autre a doel et a uieuté mainte teste
            trenchie et maint bras decopé Puis que Diex uint en terre pour le
            nostre amisté de si tres poy de gens qu  il furent assamblé ne uit
            nulz tel estour ne si fort aüné. Bauduïns de Sebourc i frape par
            fierté aussi bien le defuient com brebis leu en pré. Et Gaufrois
            auoit pris .i. grant chemin feré enmi une uallee lés .i. bosquet
            ramé pour reuenir autour a le bonne chité. Or uoeille Diex garder
            Bauduïn le membré S  amie perdera qui tant ot de biauté. Signour
            a ichel tampz que ie uous ai conté auoit [il] espousee le dame au
            corpz mollé pour lui grant honneur faire amour et amisté mais
            Blanche perdera le sien droit auöé. Telle a le sien marit souuent
            emprisonné qu  elle uaurroit moult bien le chief eüst copé
            Bauduïns de Sebourc se combat sus la pree a celle gent de Frise qui
            tant est redoubtee cui il ataint a cop au trenchant de l  espee ne
            poet mais reschaper que n  ait uie finee. Souuent crie Lusarches a
            moult haute allenee. Li marissaus de Frise a la lanche aualee ua
            ferir .i. bourgois de la chité löee armeüres qu  il ait n  i
            ualurent riens nee le coer li pourfendi par dedens la coree mort
            le tresbuche a terre de la selle doree. Et puis s  est escriés moult
            haut a le uolee Cheualiers d  auenture ie t  ai ta mort iuree
            Mon frere as tu ochis par te fiere posnee uenganche [m  en sera]
            auiourd  ui deliuree Quant li bers Bauduïns a le uois escoutee
            chelle part ua brochant s  a le lanche aualee le marisael feri en
            la targe listee que demi pié li est l  alamele passee que par
            deriere en fu le pointe regardee au rassachié l  abat tuet desus la
            pree. Outre dist Bauduïns fiex de pute prouuee par toi n 
            airai iamais l  ame du corps ostee Bauduïns de Soubourc ot moult
            le corps uaillant il se fiert en l  estour a loy de homme poisant
            n  aconsieut homme nul qui puist auoir garant. Li Frison se
            combatent adés en reculant par le commandement de Gaufroi le tyrant
            reculoient adés Frison en combatant. Or dirai de Gaufroi qui a
            esploitiet tant que le porte Raimmon ua li glous aprochant
          
            li bourgois qui fu ens quant le ua percheuant le porte fist
            ouurir s  apella maint sergant qui par nuit et par iour uont le
            porte gardant. Et li bourgois lor crie Seignour alons auant
            Defendons no chité quar li fel soudoiant nous prisent assés poy
            qui nous uont aprochant mais ie lor monstr[er]ai .i. si cruel
            samblant qu  il n  i a si ardit qui ne uoist reculant Et chil [l 
            ]ont acordé le porte uont laisant a gens Gaufroi de Frise uont
            moult fort paletant. Mais les gens de Gaufroi salirent tost auant
            enuers le porte uont isnelement courant. Li bourgois crie as siens
            Car alons rapairant defendons nous a bailles quar chil uont
            aprochant Si com chil refouruoient Frison uienrent deuant et li
            bourgois s  escrie A le mort soudoiant Il ua ferir as siens et
            ochire deuant. Chil rentrent en la uille mais che fu en fuiant et
            puis crient Traït Mais che ne uaut noiant car Frison i
            entreirent du tout a leur commant s  ont saisie le porte et uont
            dedens entrant .iiii. a .i. cop furent le pont passant. En le uille
            bouterent le fu trestout ardant puis uont uers le chastel li Frison
            maintenant le porte estoit fremee pour uoir le uous creant a
            haches et a maches uont il a l  uis frapant. Quant Blanche uit c  on
            ua sa porte debrisant Dame Dieu reclama le Pere royamant. O lui n 
            ot cheualier ni homme nul uiuant qui peüst le chasteel defendre tant
            ne quant dont Blanche s  en ua moult a son coer esmahant. Elle uint
            as garites du chasteel reluisant et quant Frison le uoiient a
            Gaufroi uont disant Sire as crestiaus lassus auons ueut aparant
            la plus belle dansele de ce siecle uiuant Segneur che dist
            Gaufer saués que ie commant Que nuls hons ne le traie ne uoist a
            li lanchant. Seignour se dist Gaufrois qui cuer ot de grifon
            ne traiés pas la dame qui clere a le fachon mais prendeis s  il
            uous plaist a force le dongon. Et chil ont respondut A uo
            deuision Il ont le maistre porte getee hors du gon ou chasteel
            sont entré a forche et a bandon s  ont le dame saisie qui tant ot
            de renon et rendue a Gaufroi le traïtour glotton. Quant Gaufrois
            uit la dame qui Blanche auoit a non tantost le recongnuit au uis
            et au menton. Adont li escria a moult haute rayson Par Dieu dame
            de Flandres bien uous reconoist on uous estes soer Robeert qui
            porte le lion qui est contes de Flandres la noble region. Iadis
            uous marchandastes a .i. cuiuert felon de mon corps a mordrir par
            grande traïson pour ce que ne uoliés le mien corps a baron. Tres
            bien uous recognois au uis et au menton mais foi que doi a Dieu
            qui soufri pation ie uous ferai ardor en .i. fu de carbon Adont
            le fist tantost geter en sa prison. Et chelle pleure et crie et
            mainne hideus son A Bauduïns dist elle quelle destruction il
            uous est auenu par uostre mesproison Ne me uolsistes croire onkes
            par nul coron s  en arons en le fin .i. mauuais gerredon car se
            uous estes priis uous n  arés raenchon c  on ne trenche uo teste
            ou pende con larron Dont pleure tenrement le dame de haut non
            plus li est a son cor de son loiael baron que de son grant dammage
            de sa confusion. En le chité estoient li outrageus felon qui
            metoient la uille en telle marison que femme ne remest ne petit
            enfanchon que tout ne fuissent mort et ochis sans raison. Mais
            onques ne fuist gerre ne tribulation que chil qui n  i ont coupes
            n  e[n] aient leur parchon. Ensi que ie uous di fu la chité saissie
            et Blanche le dansele en prison balanchie. .I. bourgois s  en issi
            qui ot peur de sa uie en la baitaille entra et puis en haut escrie
            Hé bonne gent dist il no chités est traïe Li dus Gaufrois est
            ens a toute s  ost banie deliuere[e] li est li grant chité garnie
            regardés le baniere desus le mur drecie Ne femme ne enfant ne
            sifaite maisnie il n  est laiens remé le teste n  est trenchie
            Atant est Bauduïn qui ot la heürie au bourgois demanda que noueles
            li die. Et chius li dist Par Dieu le fil sainte Marie Gaufrois
            est en Lusarches s[i] a uo tour garnie prise est uostre moullier
            qui estoit en laissie et li chités est arse le plus grande partie.
            Quant Bauduïns l  entent tous li sans li fourmie il broche le
            chaual d[es] esporons l  aigrie et iure Dame Dieu le fil sainte
            Marie qu  il ira se il poet reconquester s  amie. uers le chité
            s  en ua tous seus sans compaingnie doel tel auoit au cuer pour
            poy qu  il ne maruie. Mais decha le chité encontra sa maisnie qui
            li uont escriant Hons de haute lingie se plus auant aleis uostre
            mort est iugie Sire font li uarlet le chités est perdue
          
            uostre femme ne poet mais estre secourue. Le chastiaus et la tour
            est a Gaufroi rendue et le uostre moullier est en prison tenue
            iamais ne la rareis se n  aués grant aieue. Des gens au duc Gaufroi
            est conuerte la rue se plus [auant] alés par le uierge absolue
            grans merueilles sera sire s  on ne uous tue. Metés uous a garant
            par cheste uoiie herbue. uo perte ne uous poet iamais estre rendue
            et eüsiés de Franche la gent o uous uenue. Quant Bauduïns l 
            entent tous li corps li tressue et a dit Mere Dieu dame ie
            uous salue et uous en regraci de cestë auenue Enuers son Creatour
            de fole esrour argue car moult est li hons fox qui pour mesauenue
            [enuiers son Creatour nullement s  en argue]. E Diex dist
            Bauduïns li prex et li gentis con ie sui corechiés et dolans et
            maris de la noble dansele qui tant a cler le uis que li feles
            Gaufrois a en sen prison mis iamais ne le uerrai tant con ie soie
            uis Ahi dame loiaus com ie soie esbaubis Par tamps sera uous
            freres le contes posteïs que uous estes tenue en ichestu païs si
            uous fera destruire i  en sui chartains et fis Ie seroie pendus
            uoir se i  estoie pris A[hi] dansele amie blanche con flour de
            lis coulouree com rose et bien faite a deuis le plus bele dou
            monde ou on croit Ihesu Cris tant sui iou plus destrois douche
            dame gentis que ie ne sai a dire se ie sui mors ou uis Dont prist
            a souspirer des biaus eix de son uis et puis dist un parlers le
            cheualier nouris Par foi dist il a lui bien sui ribaus faintis
            se pour une dansele sui ensi esbahis il i a .c. hommes et plus par
            le païs qui uoroient bien perdre par Dieu de Paradis et femmes et
            enfans che saroit lour pourfis. Bauduïns fu dolans s  ot au ceur
            grant pesance et [plus] menoit grand doel pour le dansele Blanche
            qu  il ne fesist pour riens qu  il ait d  autre soufrance. Ahi
            Gaufrois dist il Ihesu t  otroit greuanche Par toi m  est
            auenue une grant mesc[he]anche car chelui ai perdue qui estoit
            noble et france et dame si loiaus et de si haute branche Or ne
            sarai aleir en Hainnau ne en Franche ou ie n  aie sour moi aucune
            coignoissanche et se li quens me tient par dedens sa tenanche ne
            me garantiroit nuls hons tant ait poissance. Iamais ioie n  arai ne
            de bien recouueranche car homme ne connois de la moie attenanche ne
            qui point se uantast de mon corps faire aidance Or n  aresterai
            mais ni a pont ni a planche s  arai trouué ma mere de coi ie fis
            naissance et mon pere ensement. Sui entreis en penanche Diex
            uoilliés me donner de ioie recouueranche. Bauduïns de Sebourc assés
            se dementa quant uit qu  il ot perdue chelli que tant ama et le
            chité ausi Gaufrois i est piecha. Bien uoit que recouuerir a ceste
            cose n  a lors dist I  ai tout perdu mais troop plus perdera li
            hons qui en bataille ochire se fera honnis soit li miens corps se
            plus il i reua. S  une femme ai perdue Diex le me rendera si ceste
            ci ne uient une autre reuenra. A iceste parole le uille regarda
            [et le noble castiel qui de sa main sainna] Chastiaus ie te
            commant a Dieu qui tout crea pour l  amour de cellui qu  en li
            prison est la. A iceste parole le bon destrier hurta a le uoie se
            mist que nullui n  appella. Ne per ne compaingnon Bauduïns ne hucha
            a le uoie se mist et de Dieu se saina par le tere de Frise le
            uassaus cheuaucha. Le dux Gaufrois de Frise de le chité wida
            reuient a le bataille les bourgois i troua qui bien se defendirent
            seingnour a ce iour la mais petit leur uali car Bauduïns s  en
            ua qui fu lor estaindart et qui bien leur aida li bourgois fuirent
            mort que piés n  en rescapa. Gaufrois entre en la uille et ou
            chasteil entra il fist Blanche uenir qui de doel se pasma. Dolans
            estoit Gaufrois Bauduïn ne tua il dist a le dansele Morir uous
            conuenra ie uous ferai ardoir par Dieu qui tout crea car deserui
            l  aués par men foi grant piece a murdrir me uostes faire en
            Hainau par dela. Mais foi que doi la mere qui .ix. mois me porta
            ie uous ferai morir de che ne doubtés ia se me consaus le loe
            Adonkes assambla son conseil uistement et puis leur demanda le mort
            de la dansele de quel mort le fera morir et deuïer. .I. cheualier
            parla qui de la basse Frise le terre gouuerna chius a dit a
            Gaufroi Biau chire entendés cha icheste damoisielle que deuant
            uous uoila elle est de haut linage .i. moult uailiant frere a il
            est contes de Flandres de Hainau par decha. Et quant fuistes a Mons
            li quens uous presenta son or et son argent et adont uous dist la
          
            que se mestier aueis car il uous aidera de lui et de sa gent a
            uostre mant uera. Li quens est outre mer l  autre fois i ala pour
            uengier le mort Dieu c  on i crucefia s  il sauoit que sa soer
            eüssiés mort[e] cha destruite et essiellie il l  en anoiera si
            uous pora greuer quant decha reuenra. Des anemis aueis et decha et
            dela se n  en aquerés plus grant folie sera mais gardés le
            dansele tant que li quens sara reuenus en sa tere et quant il
            reuenra renuoiés lui sa soer si le iust[ic]era tout a sa uolenté
            ensi com il uora. Et s  ensi uous le faites chartes il uous sara
            grant gré de cheste cose tant com il uiuera. Bien ait chou dist
            Gaufrois qu  ensi conseilliet m  a onque ne më aït qui chou me
            consellia. Bon fait croire .i. conseil bien chertain quant on l  a
            souuent sara dechius qui conseil ne creira. Gaufrois fist le
            dansele tantost emprisoneer en une riche chambre le fist on bien
            fremer dames et damoiseles i mist pour deporter. Or uous larai de
            Blanche qui tant ot le uis cler dirai de Bauduïn le gentil
            bacheleir qui li païs de Frise pensoit de trepasser. Un escuier
            troua droit a un port de mer qui estoit de Hainau et si deuoit
            aleir droit a Iherusalem pour son seignour trouer c  est le contes
            Robers qui tant fist a doubter. Quant l[i] escuiers uit Baudewin le
            bon ber tantost le recogniut si li prist a crier Bauduïns de
            Sebourc bien uous sai rauiser Nés fuistes a Sebourc par le corps
            saint Omer La soer a[u] gentil conte en uoisistes mener se le
            quens uous tenoit bien uous porriés uanter que tantost uous feroit
            a martire liuereir. Qu  aués fet de sa soer Ne le uoilliés
            chelier Amis dist Bauduïns qui coer oit de sengler dites au
            ke[n]s Robers quant le porés trouuer que Gaufrois dux de Frise
            que Diex puist crauenter tient sa soer en prisoen si le uoist
            deliureir Gaufrois le m  a tolue ne le puis rachater. Et dist li
            escuiers Ie m  en uois outre mer au conte des Flamens un message
            conter il est passés la outre o lui maint bacheleir aueukes
            Godefroi ua Acre conquester. Par Dieu dist Bauduïns ie i
            uoloie aleir mais puis car il i est ie n  i kier ia entreir Par
            Dieu dist l  escuiers s  il uous po[o]it combrer tous li auors
            de monde ne uous poroit tenser que il ne uous fesist a fourkes
            traiener car uous estes traïtres si uous doit poy amer qui
            fecistes sa soer a hontage meneir Lors li dist Bauduïns Ne le
            poriés prouuer c  onkes uers lui uoisisse de traïson penser et
            pour chou uraiement que tant t  en oi parleir le te ferai briefment
            a mon branc comparer Lors ait traite l  espeie le chief li ua
            coper. Qui de trestout se taist il doit bien pais auoir et si ne
            sont pas bon a dire tout li uoir hastieue gent et sot n  aront ia
            grant auoir qui se melle de tout parler li font doloir. Pour l 
            escuier le dis qui uoiloit tout sauoir si en rechieupt le mort
            que nuls ne doit uoiloir car quant on pert la uie on ne le poit
            rauoir li soufrant ont cler lieu et li hastieu l  ont noir. Li
            gentis Bauduïns ne uolt la ramanoir ains dis qu  il s  en iroit
            droit en Chipre manoir car li rois Glorians qui est dou païs hoir
            que de Frise geta et hors de son manoir li promist s  il uoloit
            uenir en son pooir que du bien qu  il li fist lui renderoit miroir.
            Pour chou se mist en mer li bers en chel espoir auoukes pelerins
            et marcheans d  auoir qui au Sepulcre uont ou Diex uolt recheuoir
            la mort pour nous geter d  enfer ou lieu a noir. Auoec les
            pelerins et ches bons marcheans est entrés Bauduïns li nobels
            combatans. Et li uens est leués qui conduist les chalans. .I.
            orages leua onkes ne fu si grans qui le dromon emmainne chi nous
            dist li romans plus tost que nul oisiaus n  est parmi l  air
            uolans. Ne tint uoie ne sente li drommons soufisans uers Inde le
            maiour es desers Abrahans se fiqua li dromons dont ie uous sui
            contans. Li uens fu si oribles qui en l  air est lanchans que pour
            coze c  on fust le uoile ius getans n  ariesta li dromons dont
            forment fu dolans li maistre maroniers. Mais ne donne .ii. gans
            Bauduïns de Sebourc le gentis et li frans n  a cure ou il ariue
            tant fu de cuer dolans. Li hons qui a despoir ne poet estre sachans.
            Or s  en ua le dromons ou Bauduïns estoit en la mer des Desers en
            Inde maiour droit ou païs de Baudas et en terre defoit arriua li
            dromons en che pa[ï]s tout droit et .c. liewes de mer plus auant
            esquipoit. .Xu. iours tous entiers li orages duroit adés en
            elongant li nés alet auoit. Tant ala li uaissiaus que li tans
            aquoisoit
          
            a l  orage falir que li solaus luisoit le maistre de la nés plaine
            terre perchoit. Lors dist as pelerins que champaigne ueioit arbres
            et praier[i]es mais chastel n  i auoit. Chil li ont tant priet de
            la ariuer droit que li bons maroniers sa nés i conduisoit. Et quant
            uit le pa[ï]s bien le recognoissoit et dist as pelerins que
            desuoiés estoit pour aleir en Surie quar terre d  Inde estoit. Les
            desers de Falise che pa[ï]s lor nomoit terre des Haus Assis et
            Baudas i seoit. Dont n  i ot pelerin qui moult ne s  esmaiot n  i
            uorent ariuer. Mais Bauduïns priot c  on le menast a terre et qu 
            il i monteroit en le garde de Dieu son corps commanderoit. Et
            maroniers li dist que che il ariuoit en che pa[ï]s illoec que folie
            feroit bien li iure et affie ch  est un pa[ï]s sans foit bougres
            et mescreans nulle riens on n  i croit. Mais que plus li blasm  on
            et plus le desiroit si tost qu  il uit le terre a deus piés il
            saloit. Quant li pelerin uirent que li bers les laroit fourment ont
            suspiret chascuns le regretoit et le tienent a mort pour chou qu 
            il les laisoit. A Dieu le commanderent chascuns en larmioit.
            Bauduïns de Sebourc son destrier hors metoit ses bones arm[ë]ures
            et puis en haut disoit A Dieu mi compaignon Et li nés s 
            esquipoit si n  ala gaires lonch quant toute despichoit marcheans
            pelerins et quant qu  il i auoit furent perit en mer que nuls n 
            en reschapot. Pour chou biaus dous seignour mes corps le ramentoit
            c  on ne scet [d  ]une cose ou li eürs seroit. Tels a quidiet
            gaignier qu  a le fie perdoit. Bauduïns de Sebourc uit le dromon
            perir il en fut moult dolans s  en geta maint souspir A Dieu
            dist Bauduïns tu ne me uoelz perir a perdu me tenoiient chil qu 
            ai uolut gerpir Or me doy a tousiour de bien faire eslarguir et de
            hardiement batailles maintenir car ch  est tout d  auantage
            quanques porrai uesquir. A Dieu ie me commands qui fist le Saint
            Espir pour nostre sauuement en le uirge uenir. Par les desers s  en
            ua son uoiage akoeillier mais .ii. iours cheminna ie uous di sans
            falir ains qu  il trouast ostel ne maison pour dormir ne un morsel
            de pain pour lui a rassoufir. Il oit si grant famine qu  il alioit
            conqueillier les herbes sour les camps et li faut engloutir car de
            iuner .ii. iour che poit on mal tenir de tout chou qu  il auoit
            uausist un pain tenir. Et au chief de .iii. iour quant il dut
            esclarchier perchiut une chité qui moult fait a crimier miex
            freme[e] n  auoit ou roiame de Thir le chité de Falise. Riuiere
            pour courir i auoit bele et large pour drommon soustenir et uenoit
            de Baudas li iauwe sans mentir. Et quant Bauduïns uolt chelle
            chité choisir .c. mars d  or fin n  en uosist point tenir car
            famine de fain fait auoir grief desir. Quant Bauduïns perchoit le
            chité souffisant il a bien regardé et deriere et deuant si dist
            Par chelui Dieu qui dedens Bethleant uoilt naistre de la uierge
            pour nous faire garant ains plus noble chité ne ui en mon uiuant
            plus gentement muré li crestel en sont grant Mais qu  a maingier
            aie i  arai mon ceur ioiant car onques n  oi tel fain ne de famine
            tant Lors broche le chaual de l  esporon trenchant il n  espargne
            ualee montaingne ne pendant et s  il treuue une fosse ses chaual
            saut auant. uers le chité s  en ua de l  esporon brochant. Mais il i
            trouuera auenture pesant ains tele ne trouua Percheuaus ne Gorhant
            Anselos ne Gawans ne tout li conquerant qui au tamps d  Arturs
            furent auenture querant ensi com uous orés se longement uous
            chant. Segnour en cheste uille manoient mescreant il ne creoient
            Dieu Mahon ne Teruogant ydole cruchefis dëable ne tirant mais
            si fole creanche estoient il creant qu  il creoient trestout homme
            femme et enfant si tost que une personne i aloit trespassant
            fasoient lés sa tombe .i. feu trestout ardant les dras qu  il sieut
            uestir quant il aloit uiuant ardoient en un feu ie le uous acreant
            pour che qu  en l  autre chiecle fuissent leur dras uestant
            chemise cote et braies n  aloient obliant coutel misericorde et
            espee trenchant et lit pour chus chouchier aloient il ardant. S  il
            estoit riches hons de grant terre tenant tueir il li fasoiient son
            destrier auferrant pour chou qu  en l  autre chiecle eüst destrier
            courant et si li faisoit on tuer .i. sien sergant pour lui seruir
            ou siecle ou il furent creant.
          
                  
                  
            tout chiaus c  on encontroit par la chité passant pour tenir
            compaingnie leur segnor soffisant. Telle estoit le creanche ou païs
            dont ie cant car on tuot .m. hommes ains c  on alast lasquant.
            Segnour celle creanche auoiient li gloutton. Or estoit li rois
            mors en icelle saison que Bauduïns entra en chelle region n  i
            auoit que trois iours si com lisant trouu  on s  en estoit demorés
            .i. nobles danseillion le plus biel damoisel que trouueir peüst on
            Polibant de Falise ensi l  apelloit on. Pour le mort de son pere ot
            grant confusion lés le tombe son pere fist .i. fu de charbon la
            fist ardor les robes son pere l  Esclauon .c. et .xiiii. pare tant
            en i ardi on et otant de solers de et cauces en son a loires coroïes
            de fin or sans laton et se couronne d  or qui ualoit maint mangon.
            Tout chou fist il ardor par delés un buisson pour chou que en l 
            autre chiecle son pere uestist on si fist .iii. cheuaus et otant de
            garchon adont coper les testes par desous le menton les cheuaus
            pour monter son pere Lution les garchons fist tuer pour seruir le
            baron par dedens l  autre siecle telle condition et sifaite creance
            auoiient li felon. Quant Bauduïns entra premiers en che roion s 
            auoit le fiex au roi fait le commandison tout cheulz c  on
            encontroit .uiii. iour en un randon c  on leur tranchast le teste a
            tout le chap[e]ron pour tenir compaignie son pere le glotton si que
            chil de la uille entour et enuiron n  aloiient par le uille en
            icelle saison pour le doubte de mort dont il ont sonpechon se
            tenoiient enclos par dedens leur maison n  alaissent par la uille
            entour et enuiron car a tele donnee que donner le uoit on il ne
            doit point auoir de presse par raison. Bauduïns de Sebourc le prex
            et li senés aprocha chelle uille dont uous oï aués dont Polibans
            estoit li droit sires clamés qui est en Paradis sains Brandons
            apellés car par Bauduïn fuit baptisiés et leués et puis uit il d 
            enfer si auant les dampnés qu  i parla a Iudas qui tant fut deffaés
            qu  i uendi Ihesu Crist don puis fuit desperés et des brandons d 
            enfer fu des deables getés que prés que ches uassiaus ne fuit tout
            embrassés et pour ichés brandons fu il Brandons clamés. Sains est
            en Paradis se uous ne m  en creés a Saint Amant a Bruges sa uie
            trouuerés comment li Sans de Bruges i fu la aportés par le bon
            Bauduïns qui puis fuit couronés de la sainte chité ou Diex fu
            coronnés. Ceste matere chi bien entendre deués car par uraiie
            escripture est li romans fondés iamais plus roiaus liures ne uous
            sera chantés. Or uous traiés ent cha segnour et uous orrés matere
            bone et uraie et de biaus mos rimés si la rime i est bele nulz
            tenir ne deués car bel sont li ouurage quant on les a parés.
            Seignour or faites pais pour Diex et pour son non si uous
            recorderai une bonne chanson telle n  oïstes onques en nesune
            saison car chou est en la geste Godefroi de Buillion. Chius qui l 
            istoire fist Godefroi le baron i oublia a metre tout le mellieur
            coron. ne tarte sans estoffe ne uaut mie .i. bouton et tel seit d 
            une choze le fin et le coron qui ne saroit a dire nulle riens ou
            moillon. Biau seignour cheste istoire doit bien estre prisie
            escouter le deués et faire courtoisie a chelui qui uous a le matere
            nonchie. Or uous traiés en cha pour Diex le fil Marie. Le fauce foi
            uous ai recordé en partie qui en Falisse estoit chelle chité
            garnie. Bauduïns i entra cui Ihesus ben[e]ïe afamés durement. Le
            sien chaual aigrie pour uenir a hostel et a herbergerie. En Falise
            est entrés sans point de compaignie ensi qu  a mïedi si con l 
            istoire crie entra en la chité dont ie uous senefie. Persone ne
            troua passant sus le cauchie ne maison qui ne fuist fremee et
            uerroullie. Nuls ne ua ne ne uient qui die Diex benie ne il ne
            uoit hostel n  autre herbergerie tauerne de cheruoise ne de bon uin
            sour lie. Quant Bauduïns le uoit tous li sans li formie [E
            Dieux dist Bauduwins a le ciere hardie est encor ci aual li
            gent si endormie] et s  ai aleit de iour .ui. liewes et demie
            Chertes i  ai si grant fain pour poy que n  esrabie et si sui en
            chité et [en] grant manandie mais ie n  i uoi maison qui soit
            aparellie la ou ie puise auoir une pomme pourie Ensi a Bauduïns
            le grant chité cherquie de rue en rue ua a poy car il ne crie du
            fain car il auoit qui si fort l  engramie. Dessus le marchiés uint
            personne n  a choisie. Les maisons sont fremees ne treuue qui li
            die
          
            uenés maingier chaiens le maison est garnie. Lors li monta au
            coer si grande felonnie qu  il uint a un hostel s  a l  espee
            sachie contre l  uis ua iostant de l  espee fourbie que le pointe
            est ou bos par sa force fichie. Li hostes sist au feu aueukes ses
            maisnie sa femme et si enfant. Cascuns a chelle fie auoit par
            deuant lui s  escüele drechie mais quant il ont le noise escouté et
            oïe il sont sali en piés s  ont le table gerpie. Par les courtis s 
            en ua fuiant le compaingnie car il cuidoient bien que fust le
            baronnie a Polibant le roy qui les ot en ballie qui uenissent
            laiens a eulz tolir la uie pour chou qu  en l  autre chiecle
            tenissent compaignie au pere Polibant qui ot perdut la uie pour
            che s  en uont fuiant l[i] un[s] brait l  autre crie. Et Bauduïns
            li bers buche uncore .i. fie se qu  il abati l  uis tout enmi le
            cauchie. En la maison entra s  a la table cochie qui de uïande
            estoit bien puplee et garnie a le table est assis s  a dit Diex
            me benie Ie ne m  en partirai s  arai mai[n]giet ha ie. Bauduïns
            de Seborc s  est assis au mengier il n  ot aueukes lui seuriant ni
            escuier ne hostes ne hostesse ne le uint calengier. .uII. escüeles
            ua de potage widier en .iii. iours n  ot maingiet s  en auoit
            desirier. Quanc  a l  ostel trouua menga sans espargnier. Il trouua
            ens ou pot de motton .i. quartier a ses mains le lancha sans querre
            le grawier. En le hutse trouua de pain demi sestier a paines se
            pooit point tenir de machier car il auoit si fain que pour tost
            esragier. Quant il fuit so[ë]lés Diex prist a gratier et [puis] en
            son estant se commenche a drechier il [re]garde partout et deuant
            et derier personne ne trouua qui lui uinge plaidier. Adont a haute
            uois commencha a huchier Hostes uenés auant quar le uous uoel
            paier Et si uous n  i uenés foy que doy saint Richier uous n  i
            arés huimais ne maille ne denier Bauduïns de Sebourc ua criant
            hautement Hostes uenés auant pour Dieu omnipotent et ie uous
            paierai [et] bien et largement Mais Bauduïns n  i uoit
            auironnablement persone qui i uiengne dont le coer ot dolent. Dont
            uint a son cheual sans nul arestement n  i ot de ramanant c  un sol
            pain de fourment son cheual le donna a son departement et puis sus
            est montés. A son col l  escut pent le lanche prist aussi ne l 
            oublia noient de l  ostel est issus tost et apertement. Par desous
            le chaucie cheuauche lïement uers une rue torne Bauduïns au corps
            gent. Droit a un quarrefour se l  istoire ne ment li salirent au
            dos .xu. laron pullent le .i. le fiert d  espee li autres
            ensement [et quant Bauduwins sent c  on le fiert ensement] si
            dist Biaus sire Diex a cui li mons apent qui es che qui ainsi me
            fiert sifaitement Ie croi que ch  est mes hostes qui uoelt auoir
            argent. Bauduïns de Sebourc forment s  esmeruellia quant il senti
            les cos qu  ensi on lui donna uoit les .xu. paiens dont cascuns l 
            apressa. Lors ait traite l  espeie le lanche ius geta l  un des
            .xu. feri que par mi le copa l  autre feri el chief le teste li
            trencha et le tiers et le quart a le tere uersa iusqu  a .uii. en
            ocist et .iiii. en demonta. Li autre s  enfuïrent Bauduïns les
            cacha. Chil montent au palais Bauduïns i monta. Et li rois
            Polibans qui tout chou auisa fist ouurir le palais a sa gent
            escria Fil a putain dist il mal ait qui uous porta Ch  est
            uns estraenges hons qu  aués assalit cha se uous l  auiés ochis
            poi uous pourfitera car Lucions mes peres ne le cognoistera. Lors
            uint a Bauduïn et bien li demanda de quel païs il fu. Dit Bauduïns
            li a qu  il ne scet qu  il uoelt dire ne quel raison i a. Polibans
            sot fransois car on le doctrina .i. renoiés de Franche .uii. ans i
            demora qui li aprist fransois si que bel en parla lors dist a
            Bauduïn qu  iloeques l  amena. Sire dist Bauduïns et on le uous
            dira .i. hons sui d  auenture qui par le païs ua. .I. uens et .i.
            orages en le mer me leua qui en cheste partie mon uassiel ariua mi
            compaignon noïrent et mes corps esquapa en une yle deserte ou homme
            n  abita si aleit .uii. iournés tant que mes corps uint cha. En
            .iii. iour li miens corps point de pain ne gousta. Quant ie ui
            cheste uille mes cuers s  esleecha pour auoir a mengnier. Mais trop
            mal m  i ala n  i trouuai l  uis ouuert a hostel qui fuit cha n 
            onkes i ui persone ne decha ne dela. Ne maint nus chi endroit Or ne
            me chelés ia ou ch  a esté mourtores qui tous ochis les a Quant
            Polibans l  oï adont li recorda
          
            pourcoi par le cité homme et femme ne ua le cause li respont que
            riens ne lui chela et le loy et l  usaedge telle c  on le tint la.
            Quant Bauduïns l  entent forment s  esmerueilla si dist Maudis
            soit chius qui tel loy estora ne qui onques i cruut ne qui ia i
            crera Paiens dist Bauduïns qu  a Sebourc fu nouris de che
            que uous creés sui forment esbahis qui faites ensement tuer uous
            bons nouris par coi en l  autre siecle soit uous parens seruis puis
            le faites ardor et ses uairs et ses gris par coi en l  autre siecle
            il en soit reuestis puis li faites tuer palefrois et ronchis par
            [coi] en l  autre siecle soit montés et iolis. C  est trop fole
            creanche Pis ualés que Iuïs dignes seriés ardoir et eistre en fu
            rostis Che n  est pas li creanche c  on croit en nous païs quar
            quant un hons est mors et du siecle finis on donne de ches biens as
            poures plus mendis dou blet et dou argent leur donnoun dous amis
            en l  onneur de chellui qui en la cros fu mis. Miex uault car on la
            donne as poures dessus dis c  on les boute en un feu chertes c 
            est grant despis car chou que li fuis art est perdus a toudis.
            Par foi dist Bauduïns trop me uois meruelliant pourcoi en telle
            loy estes ensi creant que d  ardor et d  ocire Trop aués sens d 
            enfant qui ne creés en Dieu le Pere tout poisant Et qu  est che
            de uou dieu dist li rois Polibant. Par foi dist Bauduïns qui
            tant ot fier samblant Diex fist Eue et Adam et le poisson noant
            les terres et les iawes et l  oisellion uolant si crea Moÿset
            Ysaÿe Habrahant. Adam menga le pomme encontre sa commant puis fu
            il en enfer le noir et le puant et toute lor lignie aual en
            descendant. Diex qui les uolt sauuer nasqui en Bethleant de uirge
            pure et digne honnourable et plaisant. .XXXII. ans ala le monde
            preechant auoec ses .xii. apostres qui furent bien creant et fist
            de l  auue uin par miracle poissant et Lazaron ala de mort
            resuscitant. Puis le uendi Iudas qui coer ot sodoiant .xxx.
            pieches d  argent marchiet en donna grant. Le Iuïs le menerent a le
            crois en batant mis fu en une crois. D  une lanche trenchant fu il
            ferus au coer par itel couuenant que li sans i sali dont [tiere]
            ala crollant solaus en oscurchi et li osiel plaisant laissierent
            le uoler tout furent en estant. Et chius qui le feri onques en son
            uiuant n  auoit eüt clarté chou trouuons nous lisant dou sanc nou
            Creatour ala ses eix frotant adont ot il clarté s  ala merchi
            priant et Diex le pardonna. Lors morut maintenant au tiers iour
            suscita puis en ala courant drotement a infer ou furent li dolant
            trestous les deliura et lor dist en oiant   uenés ent mi ami e[n]
            ma glore manant.  Ceste loy nous creons qui nous est pourfitant
            amis creés chellui qui pour nostre garant laissa le sien corps
            metre en le crois souffisant. Ie uous ai bien oït sire dist
            Polibant. Des poins a en uo loy qui moult i sont plaisant quant uo
            diex fu pendus que si m  alés prisant ie n  i crerai iamais trop
            le tieng en mesquant. uassaus dist Polibans a le chiere hardie
            ie ne crerrai uou dieux a nul iour de ma uie ne uostre loy ne uaut
            une pomme pourie. Par Dieu dist Bauduïns uous dites grant
            folie qui Ihesu Crist blamés le fil sainte Marie car par lui nous
            est uoir toute chose enuoïe. uo creanche ne uault denree ne demie
            car puis que uous aués l  ame du corps partie elle ua en infer la
            ou elle est bollie aueuc les anemis il n  ont autre maisnie. Et
            pour che que ie uoi le uostre foi falie uous dirai une cose qui de
            moi ert taillie qu  en l  onneur Dieu ferai qui morut a hasquie
            se uous le refusés par ma cheualerie ie terai poi de uous honneur
            ne baronie Alés se uous armés se ne [le] laisiés mie d  un riche
            iaserant de l  oeure de Surie et de plates d  achier clöees par
            maistrie de hïamme luisant et d  espee fourbie et de haches
            trenchans et de targe uoltie et de cauches de fer en uo iambe
            chausie puis se uenés a moi en une praierie. Ie n  arai seul[e]ment
            que ma cote uestie d  arm[e]üres n  arai ualisant une alie fors m 
            espee trenchant qu  oublier ne uoeil mie si n  auerai auberc dont
            maille soit trellie hïamme ne huuete ne plates de Pauie tout
            desarmés irai se Diex me ben[e]ïe contre uous corps a corps en
            bataille furnie. Et se ie ne uous mate ains qu  il soit l  anuitie
            faites moi encrüer et morir a hasquie et si mater uous puis ou fin
            que uous corps die   Ie me rens Ie me rens  uoiant uo baronnie
            si creés nostre loy qui tant a seignourie.
          
            uassaus dist Polibans tu scés d  encanterie qui desarmés te
            ueus combatre a cheste fie contre mi corps a corps tu penses a
            folie Non fai dist Bauduïns car en Dieu ie me fie et qui se
            fie en Dieu bone armure a uestie. uassaus dist Bauduïns alés
            se uous armés dë aubers et hïammes de kanques uous uolés ie n 
            arai d  arm[e]üres qui uaille .iiii. dés fors me cote uestie que
            uous ichi uaés et cheste bonne espee qui chi mi pent au lés et che
            ie sui uaincus a fourkes me pendés se uous estes uaincus a nostre
            loy crereis. Et Polibans respont Si com uous commandés ie le
            ferai ainsi com uous le diuisés moult seroie couars se n  i estoie
            alés. Lors dist a ses barons Seignour auant uenés Mes bonnes
            arm[e]üres uistement m  aportés Et chil dïent Chier sires nous
            ferons tous uous grés. Dessus un riche drap dessus l  aire getés s 
            arma le riches rois dont uous oï aués. Il uesti l  aqueton de soie
            fu ouurés et un riche auberc li fu ou dos getés unes plates d 
            achier lacha par ches costés et chaindi bonne espee dont li brans
            fu letrés espoy misericorde chaindi a l  autre lés cauches de fer
            caucha et esporons dorés. Tost et isnelement est ou cheuael montés
            puis pendi son blason qu  a son col fu posés et a mis li hÿamme
            quant il fu adobeis puis a saisi le lanche dont li fers fuit
            quarés et dist a Bauduïn uassaus or en uenés Iamais ne mengerai
            tant que serés tués Par Dieu dist Bauduïns dont iu[n]erés
            assés Polibans de Falise point ne s  i aresta il a dit a ches
            hommes Saués comment il ua Ie sui tout esbahis pour chou chius
            uassaus a empris a moi bataille nulle arm[e]üre n  a Or ne sai
            biau segnour se il me tuera mais ensamble uou pri que uous aportés
            cha cheuaus et arm[e]üres et quanques men corps a de dras et de
            ioiaus si c  on les ardera si tost que chius uassaus ichi tuet m 
            ara si me dites aussi qu  o moi morir uaura qui dedens l  autre
            chiecle compaignier me uenra si tost que serai mors le chiés on
            les tourra par coi en l  autre chiecle point ne m  anoierra. La en
            i ot .ii. dont cascuns s  escria Nous morons uolentiers quant uo
            corps mors sara Quant Bauduïns les oit grant ioie en demena et
            puis de le pichiet tenrement souspira. Hé dist Bauduïns Diex
            quel païs est che cha Or sont ses gens perdues Diex obliés les a
            Mais se puis esploter mes corps les metera en plus uraie creance
            qu  il n  ont esté pieche a. Au dehors de Falise Polibans le mena
            en une praierie li paiens s  arresta puis dist a Bauduïn qui aprés
            lui ala Cristïens droit ichi morir te couuera Non fera si Dieu
            plaist Bauduïns dit li a car li hons qui est mors iamais ne
            reuenra. Bauduïns de Sebourc est ens ou champ entrés adont
            isnelement s  est a genoul getés iontes mains uers le chiel s  est
            li bers regardés et dist Peres des chius qui tous nous a creés
            tu estoras Adam et Eue a l  autre lés tout leur habandonnas et les
            ëuis menés en Paradis terrestre la leur fu deuaés .i. pumier pour
            sauoir s  il faroient tes grés Sathan dist a Euain   Dame uous ne
            saués s  Adans de che fruit chi uoloit mengier assés aussi
            poissans sarroit comme est ses auöés  Eue fist tant qu  Adans a lui
            fut acordés se menga de che fruit dont il fuit condampnés et
            humaine lignie en souffri les grietés .lii. ans tant qu  a Dieu
            uint pités amour misericorde tant c  une uolentés li prist de
            rakater tous les maleürés que dëables tenoit saisis et enfremés car
            n  estoit si predons Abrehans ne Nöés Ysac et Ysaÿes et Iacob le
            senés Moÿses et Dauid Psalemons li loés n  alaisent en infer
            quant li corps ert finés pour le mesfait d  Adam dont Diex fu
            aïrés Diex fu prophetisés plus de .m. ans passés enchois car il se
            fuist en le uierge esconsés. Diex eslisi la uierge ains que ses
            corps fuit nés de toutes bones oeures fu ses corps doctrinés bien
            deuoit li uaissiaus estre d  onour parés la ou si haus ioiaus
            deuoit estre plantés si fu il uraiement che dist l  autorités. Au
            chief de .xiii. ans fu de tous uices mondés et sage et auisee moult
            fuit ses corps senés. Bien parut de la uierge que ses corps sot
            assés quant li angeles li dist   Marie or entendés aué Dame de
            grace En uous est li secrés de Dieu qui en uo flans se sera
            esconsés en toi descendera li sainte Trinités  . Et uous
            respondeistes che est la uerités   Anchelle sui a Dieu qui est
            mes auöés si poet faire de moi toutes ses uolentés  .
          
            En che digne parleir fuit [li fruis engenrés en uostre digne cors
            de sanc de car fourmés et fu Dieu proprement en tes dignes cotés.
            En ce digne parler fu hons tous figurés] qui estoit le Fiex Dieu
            car sainte Deïtés regnoit ou corps de lui la fui tes corps parés
            car du Saint Espirit estoit enluminés ensi par cheste uoie fu en
            tes flans entrés Peres Fiex Sains Espiris .i. nons en .iii. müés
            et si l  un des .iii. nons est de coer reclamés ce [est] meïsme
            coze c  est une puretés uirge de teil ioiel fu tes corps aombrés
            et le portas .ix. mos douchement et söés puis nasqui de ton corps
            que n  i sentis grietés de te saintes mameles fu li lais traslatés
            par diuine maistrie en tes corps tous müés dont chius fu alaitiés
            qui nous auoit creés. Puis ueïs ton enfant qu  il fu en crois
            penés et d  espine trenchans fu che chiés courounés de la lance
            ferus et a son ceur naurés que li sans en sali dont li tamps fu
            mirés et li piere en fendi. La fu tes sans coulés iusques en
            Gorgatas la fu li osiaus tels le uoleir en lassa et Longis li
            menbrés torcha ses iex du sanc che fu la uerités par deuant tout
            le pople li reuint sa clartés il te pria merchi. La fu tes cors
            senés car tu lui pardonas che fu humilités. En infer en alaes
            dont tu estoies cleis si en getas le pople uoiant tous les maufés
            qui la eurent esté bien .u. ans passés. Et a l  Ascentioen refus es
            chius montés. Et a le Penthecouste ëuis reconfortés en samblanche de
            fu tes bons amis priués s  en est en sainte glise chius signes
            demonstrés. Et li corps de ta mere fu lassus translatés et en ame et
            en corps des angeles adestrés. La est li corps de uous douche
            uirge honorés et ch  est de .xii. estoiles li uo chiés courounés
            et du digne soleil est uous corps aournés et deseure le lune de uous
            .ii. piés passés sains I[eh]ans le testmonge car il en fu portés
            ou saint trosne luisant et la uit ses secrés du noble Paradis qui
            nous est aprestés se nous ne le perdons par nous desloiautés. Diex
            si con i  ai dit uoir et que ch  est uerités si me uoilliés aidier
            par uo sainte bontés contre ce mescreant qui mal est auisés quant
            ne croit le pooir sire que uous au[é]s. A icheste parole est en
            estant leués il dist a Polibant De mon corps uous gardés Ie uous
            deffi de Dieu qui en crois fu penés Lors a traite l  espee.
            Polibans ch  est hastés primiers le cuida bien ferir par les
            costés mais li bons Bauduïns est prés de lui alés par mi le corps
            l  ahert du tour fu auisés par terre le geta puis le fiert a tous
            leis maintenant l  eüst mort s  il ne fust si armés. Helas dist
            Polibans quetis maleürés Or sui issi endroit malement atrapés
            ie croi qu  en l  autre chiecle iere anuit hostelés Bauduïns de
            Sebourch fu plains dou uassalage il fiert a Polibant de son espee
            large. Et chius est releués mais c  est a son domage car li sans
            li filoit encontre ual herbage. Puis li dist Bauduïns moult haut en
            son langage E Sarrasins dist il tu as ou corps le rage que
            ne ueus croire Dieu et [en] son douche ymage Et Polibans le rois
            qui fuist de iouene eage ua enuers Bauduïn le courtois et le sage
            de l  espee treanchans qui iadis fu l  aufage fiert aprés Bauduïn
            [pour li faire hontage. Et Bauduwins] li saut tout adés au uisage
            puis l  ahert a deus bras si le gete en l  erbage puis le fiert a
            deus mains si li pourfent la targe. La auoit Polibans tel dolour et
            tel rage de [ce] qu  il n  i sauoit quachier son auantage paour ot
            dou morir mais Bauduïns s  atarge bien l  [e]üst mis au fu mais
            pour son grant parage ne l  osoit pas tuer pour le sien hirritage
            nonpourquant le feri tout parmi le corsage que le sang li en fait
            salir sus le preage. Helas dist Polibans chi paierai treuage
            Dëable ont enuoiet chestui en mon manage ie croi qu  en l  autre
            siecle ferai anuit pasquage Polibans de Falise ot moult le coer
            dolant quant il ne poit tuer Bauduïn le uaillant au miex qu  il
            onques pot se lieue en son estant puis entoise l  espee qui bon ot
            le tranchant si comme il dut ferir Bauduïn le possant le ueüe li ua
            la endroit si troblant nulle chose ne uit deriere ne deuant li cos
            qu  il ot esuiet ua en terre aualant demi piet largement ua en tere
            fichant. Et Bauduïns li crie Par me foi Polibant si m  eüssiés
            ateint iamais n  ailaise auant Et Polibans s  escrie Tu me uas
            enrautant Ie ne te puis ueoir et s  entens ton romant tu es un
            encanteres de Toulette le grant. Quant Bauduïns l  oï si en ua
            larmoiant
          
            or sceit bien de chairtain que Diex i ua ouurant ses mains ioint
            uers le chiel si ua Dieu gratiant. Ahi Peres dist il qui
            dedens Bethleant naquesis de le uierge pour nous faire garant ie te
            lo et gratie quar bien est aparant qu  il te souuient de moi bien
            m  e[n] uois percheuant Lors dist au ione roy qu  entour lui ua
            frapant Sire si ie uoloie uous morriés maintenant ne uous ueul
            pas tuer ains atenderai tant que uous arés le ceur a Dieu le tout
            poisant. uous atenderiés trop uassaus dist Polibant car ia ne
            le crerai es iours de mon uiuant puisqu  il se lassa pendere a
            deables le commant. Polibans de Falise enuiron lui frapoit mais il
            ne ueoit goute dont moult li aniot si dist a Bauduïn qu 
            enchanteres estoit. Dou plat de son espee Bauduïns le frapot ne le
            uolt pas ochirre mais adés atendoit qu  il eüst cogn[i]chanche. Et
            Diex qui le uoiloit remetre a bonne uoie miracle i demonstroit
            car en celle nuee qui ensi le troubloit i uint telle clartés que
            tous s  esbaïssoit et un angeles aussi que Poliban disoit
            Polibant de Falise dist l  angele la endroit croi Dieu le tout
            poisant Saches tu araes droit. La proi[e]re chest homme t  a mis
            en si bon ploit que Diex te pardonra che qui tes corps faisoit.
            Quant Polibans l  oï a terre se getoit et dist a Bauduïn que de
            tout se rendoit et qu  en l  onneur de Dieu baptiser se feroit.
            Quant Bauduïns l  entent grant ioie demeinoit. Polibans li rendi
            maintenant son espoit et le mainne ou palais que reluisans estoit
            a boire et a maingnier delés lui s  asseioit. Ensement aide Diex les
            siens quant il ont droit. Ensi chius rois paiens fu adont conuerteis
            par le uoloir de Dieu le Roy de Paradis. Au bore et au maingnier a
            Bauduïn assis puis li dist douchement Frans cheualiers gentis
            puis que ie croi en Dieu qui est Peres et Fils ie ne uoel demourer
            iamais en che païs car si ie demouroie tantost seroie ochis.
            Pourcoi dist Bauduïns li prex et li gentis. Sire dist
            Polibans li cheualiers nouris a ma terre marchist li roys des
            Haus Assis .i. poy dela Baudas ou .u. liewes ou .ui. chë [est] un
            felles prinches orgoellieus et despis de la Rouge Montainge est
            prinches et marchis. Or uous dirai comment il a ses gens nouris ie
            uous di que chius roys a fait un paradis tant noble et gratïeus et
            plain de tels deliis qu  il n  a coer en che monde tant fu grans ne
            marchis et il fuist en che lieu dont ichi uous deuis qu  il ne
            fuist maintenant de ioie rasousis car en che paradis est un riex
            establis qui se partist en trois en che noble pourpris. En l  un
            coert li clarés d  espises bien garnis et en l  autre li miés qui
            les a resouffis et li uins de pieument i queurt par droit auis. Li
            saille et li pressins roses et floir de lis gingembres et canele
            et chucre et asur bis toutes coses flairans pour estre resioïs i
            poroit on trouueir [de] che soiés tous fis. Il n  i uente ne gele
            che l[i]és est de samis de riches dras de soie bien ouurés a deuis.
            Et aueukes tout che que ie chi uous deuis i a .ii. puchelles qui
            moult ont cler les uis carolans et tresquans menans gales et ris
            et s  i est li dieuesse dame et suppellatis qui doctrine les
            autres et en fais et en dis. Celle est la fille au roy qu  on dist
            des Haus Assis Iuorine est clamee la dieuesse gentis n  i a si
            bele pucelle iusqu  as pors des Iuïs ne si tres gratïeuse en .lx.
            païs. Elle a le corps bien fait et tailliet par deuis plus droite
            que bougons ne que mairiens assis plus blanche que la nos si a les
            iex traitis et le bouche petite les dens blans et petis les iex
            uairs com faucons nobles et agentis coulouree que rose blanche com
            flour de lis le nés droit et bien fait. Tant est ses corps garnis
            de parfaite biauté et en fais et en dis qu  il n  est hons en ce
            monde qui n  en fuist resioïs. Chelle Yuorine est dame del lieu dont
            ie uous dis et s  a .ii. pucelles belles a grant deuis menestrés
            de uïelle et d  enstrumens iolis maintiennent la dedens ioies et
            tout delis. Il n  est coers en che monde qui tant fu assouplis que
            s  il estoit laiens qui n  en fuist reioïs. Or fait chius rois
            entendre a grans et a petis si tost qu  il saront mort et du siecle
            fenis qu  il seront la dedens en che noble lieu mis. Leus c  uns
            enfans est neis et qu  il est aspanis le sire de che lieu prent les
            enfans petis et si les fait nourir .uiii. ans ou .ix. ou .x. dedens
            un lieu oscur la les met on toudis aueukes males bestes kiens [et]
            cas et soris culoeres et lisaerdes escorpions petis. La endroit ne
            peut nuls auoir ioie ne ris et au chief de .x. ans quant on les a
            nouris
          
            de boire et de mengier mais n  ont autre delis adont les met on
            hors de che lieu que ie dis et li rois qui est sires maistres et
            posteïs de la Rouge Montaingne ensi que ie uous dis fait meneir
            ses enfans dedens son paradis. Chil qui ont eü doel et tristece tant
            dis quant il uoient che liu qui tant [est] seignouris il croiient
            bien de uoir et cascuns en est fis que che soit Paradis li tres
            nobles pourpris si prient lor seignour qui tient ches edefis car
            il puissent tant faire et par fais et par dis qu  i puissent [estre]
            el lieu couronné et assis. Et li rois si lor dist   Chius qui ert
            mes amis et qui ara mes greis et mes boins acomplis tantost qu  il
            sara mors il seroit droit ci mis se uous ne uoliés faire et mes
            boins et mes dis uous rirés droit el lieu sachiés ou ie uous pris 
             Chil qui ont uolenté d  auoir che paradis font le commant lor roy
            qui tant est posteïs. S  il disoit a son homme   ua t  ent droit a
            Paris si me fier d  un coutel le roy de Saint Denis   iamais n 
            aresteroit ne par nuit ne par dis s  aroit tué le roy uoiant tout
            ches marchis. De tel matere sont et pour che le uous dis que s  il
            sauoit de urai que cruce Ihesu Cris tantost commanderoit a un de
            ches subgis qu  il me uenist tuer s  en aroie du pis. Sire dist
            Polibans a le chiere membree li rois des Haus Assis a sa gent
            encantee pour icheste ordinanche que ie uous ai contee. En chelui
            paradis dont ie fai diuisee est sa fille Yuorine hautement couronee
            ch  est la plus bele dame qui soit ou siecle neie et le plus
            gratïeuse et le miex enparlee douche uaire et rians et tré bien
            lui agree. Et quant Bauduïns ait le parole escoutee si iura Dame
            Dieu et le uertu nommee iamais ne renterra en Franche l  alosee si
            ara le puchelle ueüe et regardee. Lors dist a Polibans Or oiés ma
            pensee ie uous prie pour Dieu qui fist chiel et rosee que me
            uoilliés mener s  il uous plaist et agree au roy des Haus Assis
            qui [a] teel ronomee car de son paradiis uaurai ueoir l  entree et
            le puchelle aussi ie l  a ia enameie. Polibans de Falisse dist
            Bauduïns entent ie uous prie pour Dié le Pere omnipotent qu  en
            la Rouge Montaingne me menés uistement ueoir che paradis et le bele
            au corps gent uolentiers le ueroie et le sien airrement. Et
            Polibans respont A uo commandement. Son oire apareilla tost et
            hasteement s  on Falise laisie et tout le casement. Deuers Baudas
            s  en uont le chemin droitement chou est une chités par deuers
            occident li califes estoit sires du tenement. Or auoit a che tamps
            se l  istoire ne ment en le chit de Baudas Kristïens iusqu  a cent
            qui manoient illoec par un treü d  argent que cascuns Cristïens au
            roy calife rent. Li peres du calife qui regna longement ama les
            Cristïens et Dieu primierement et pour che consenti en son tamps
            bonnement [a] le Crestïenté en Baudas logement e lor fist establir
            .i. monstier noble et gent ou Crestïen faisoient faire lor
            sacrement une moult noble piere lor donna proprement ou on auoit
            posé Mahon moult longement. Quant mors fu li califes et ot priis
            finement sires en fu ses fiex qui haï durement nostre gent
            crestïene mais en fin urai[e]ment fuit moult bons Crestïens Dieu
            serui loiamment et pour une miracle qu  il uit tant clerement car
            chius qui uoit le bien uaut pis s  il n  i entent. Seignour ichius
            califes qui a che tamps regnoit le loy des Crestïens moult
            durement haiot. Si homme son dolant car on les soustenoit a lor
            segnour disoient que folie feroit s  en la chit de Baudas longement
            les tenoit. N  i auoit Sarasin leus que le moustier uoit ne fache
            encontre ordure. Et puis si les raquoit et dïent au calife que s 
            il n[e l  ]abatoit qu  aïde ne amour de ses hommes n  aroit.
            Seignour dist li califes qui bien les escoutoit i  eus en
            couuent mon pere quant dou chiecle finot que ia li Crestïen qui
            sont de pute foit n  aroient mal pour mi et la mi ie ma foit et
            bien en sont chartré Crestïen si endroit et doiuent le moustier tout
            adés tenir droit. Or regardés comment li miens corps lor poroit
            mesfaire en nulle ghise que g  i eüse droit i  en seroie blasmeis
            et grans pichiet serroit. Li hons que se pariure trop fait mauais
            esploit as dëable d  enfer sen ame recognoit. Segnour dist li
            califes quiconkes est preudons ne se doit pariurer che n  est mie
            raisons mais regardés comment les Crestïens nuirons sauue mon
            ser[e]ment car ensi le uoillons. Sire dïent paien et nous le
            uous dirons li moustiers qui est fais qu  abatre desirons
          
            il i a un pilier qui soustient les perrons et enmi che piler che
            est drois li molons a une pierre assise laquelle nous rarons il a
            .c. ans passés qu  assis i fuit Mahons or leur donne uos peres
            dont che fu mesprisons. Ceste pierre biaus sire Crestïens
            demandons il ne le porront rendre pour urai le uous disons si li
            moustiers n  est mis par pieches et par mons et s  il estoit
            desfais iamais ne le larons refaire chi endroit ensement auerons
            faites et acomplies nostres ententions. Seignour dist li
            califes et nous uous acordons ceste piere a rauoir. Mahon i
            asserrons si comme fuit iadis nous l  i remetterons. Maistre Thumas
            briefment chi endroit manderons. Et paien respondirent Et nous
            uous en prions. Maistre Thumas manderent qui les cheueus ot lons
            prestres fuit courounés si cantoit les lichons les enfans
            baptisoit et rent confessions ichius maistres Thumas estoit .i.
            bons prodons. Li califes manda le boin maistre Thumas et quant li
            prodons ot le mant dou Sathanas adont i est uenus tantost
            isnelepas. Quant le uoit li califes lors lui a dist Prelas ie t 
            ai ichi mandé uoiant mes aduocaes si uoeil que le grant pierre
            honnie c  uns hanas de marbre reluisant entailliet a compas - or
            est en ou piler deuant saint Nicholas - deliures a ma gent se
            rendue ne l  as entre chi et .uiii. iours abatre t  en uerraes le
            moustier a tes eix et metre tout au bas. Ma gent uoeillent rauoir le
            pierre que tu as Mahon i poseront Iupin ou Quaïdas. Il a .c. [ans]
            u plus c  on i mist a solas Mahon le nostre dieu dont che n  est
            mie estas que li uous moustiers soit fais de nostre harnas. Quant
            le maistre l  oï adont deuint tous mas si a dit au calife uoir
            tu nous honniras se rendons cheste pierre. Hé roys enchois aras de
            nostre auoir pleinté tant qu  auoir en uauras uous parlés pour
            noient dist le rois de Baudas. Ie ne prenderoie mie tout l  auoir
            de Damas. Ma gent n  aront iammaes ne ioie ne soulas deuant que
            cheste pierre rendue nous aras or faites qu  on le raet et si n  en
            prïés pas car ie l  escondiroiie le pere Brohadas. Adonques fu li
            preistres dolans tristes et mas si a dit au calife Mal m  a
            plait chius estaes Maistres Thumas repaire par d  enuers son
            monstier la cloke fait sonneir sans point de l  atargier par coi
            li Crestïen uienguent a lui plaidier et il i sont uenu ne la
            uaurent laissier. Maistres Thumas monta en se esscafaut d  or mier
            ainsi com il uousist a che gent preechier puis lor a dit
            Seignour uechi grant encombrier li califes m  a dit ne le poons
            laissier que cheste piere la qui soustient no clochier que ches
            peres iadis nous fist si enuoier or le uoit li kalifes auoir sans
            detrïer et si n  en uoeilt auoir ne obole ne denier s  en .uiii.
            iours ne le ra il ferra despichier par le gent sarasine et uerser
            no monstier. Et ie sui bien chairtains qu  ou siecle n  a ouurier ni
            homme nul si sage iusques a Monpelier qui nous poit par s  auis dire
            ne conseillier c  on peüst cheste piere hors du piler sachier sans
            le moustier abatre et tout ius trebuchier et pour chou le demandent
            le Sarrasin lanier. Et quant li Crestïen oïrent che plaidier
            adonkes commanchierent trestout a larmoier et pleurent tenrement et
            enfant et moullier et raclament de coer le Pere droiturier qu  a che
            bosong le uoille conforter et aidier deuant le cruchefis se uont
            agennoullier. Ensement qu  il estoiient en ichestui mestier atant
            est Bauduïn et Polibant le fier ambedoi sont entrei par dedens le
            moustier. Dont uient maistres Thumas a barons deraisnier et si lor
            demanda sans point de delaier s  il croiient en Ihesu qui tout a a
            iugier. Oïl dist Bauduïns qui tant fist a prisier. Adont
            maistres Thumas leur ala acointier du calife qui deult l  egglise
            trebuchier par la piere Mahon le pilier despichier Si sommes si
            dolans bie[n] cuidons maruoier ne ne sauons conseil qui nous en
            puist aidier ne califes ne uoeilt icheste esreur laissier pour
            chose que lui uoeille donneir ne ottroier car ch  est pour nous
            irer et le plus cour[e]chier que le chien uoeilt ocirre tuer [et]
            mehaignier le rage le met seure se le fiert d  un leuier.
            Seig[n]our dist Bauduïns a le chiere hardie ueschi .i. grant
            anoy se Diex me ben[e]ïe car le pierre si est telement establie c 
            on ne [le] poet rauoir par nesune maistrie s  on [n  ]abat le
            monstier tout enmi le cauchie se Ihesus ne le fait qui de mort
            uient a uie. Or uous uoel conseillier s  il n  est qui m  en
            desdie. uous bonne gent dist il or soit me uois oïe Prendés
            confession trestout a une fie
          
            de bon coer repentant chascuns ses pichiés die quant l  asolution
            nous sarra ottroïe mettons nous a gennous pour Dieu ie uous en
            prie deuant le cruchefis qui morut a hasquie et par deuant l  image
            de la uierge Marie pain et iauwe me[n]gant priant par estudie que
            Diex nous uoeille aidier et faire courtosie. Et iou sui bien
            chartains et si le uous affie se nous sommes loiael et gent de
            bonne uie que Diex confortera toute la compaingnie. Et dist
            maistres Thumas Par le corps saint Elye ueschi belle rayson et
            mes corps s  i ottrie Dont commanda chascun qu  il face sa partie
            en itelle manniere com li chose est taillie ni femme ni enfant n 
            ait le cose laissie. Adont sont confessé s  ont leur ame adrechie.
            Mais Polibans manda qu  il ne prenderoit mie baptesme nullement en
            ichelle partie ains serroit sa iouente decha mer baptisie. Quant
            furent confessé toute la baronnie agennoulliet se sont n  i a che
            qui ne die orisons de bon coer de la uierge prisie. La iunerent .ii.
            iour mangant pain et boulie n  i a chel a pité qui ne pleure ne
            larmie et prient au Seignour qui sa char ot perchie en la santisme
            crois nauree et trauellie et depuis au tier iour reuint de mort a
            uie et geta hors d  enfer toute humaine lignie que rele[e]chier
            uoelle toute le compaignie. Diex i fist au tiers iour miracle moult
            prisie et c  on doit recordeir et croire sans folie car il est
            approuué et l  enseigne clergie l  escripture le dist qui nous
            achertefie que le pierre Mahon qui ou mur fuit fiquie sali hors du
            piler coi que nul uous en die droit enmi le moustier qu  onques
            ne fuit brisie et demoura li traus dont le piere ert widie sans
            piere et sans quailliel a cascune partie chou deseure soustient
            par diuine maistrie tout en air proprement. Nel tenés a falie
            encore le uoit on en ichelle partie. Segnour ch  est uerités en
            escript le trouu  on que li pilers se tient en sa condition car il
            est trestous wis ensi qu  ens ou moilon che desseure se tient en l 
            air bien le seit on qui l  egglise soustient che fist Diex par
            raison par les bonnes prieres et par confession. Pour chou le
            ramentoy c  on ait deuotion de lui a confesser et de dire orison et
            de raquere a Dieu et manaide et pardon car .i. coers confessés en
            grant cont[r]ition a plus d  escout uers Dieu qui souffri passion
            et li aide plus Diex a son loial beson que chellui qui ne uoelt
            oile communion. ue le chi approuuet par figuration qui plaide
            deuant iuge combien qu  il ait raison quant le iuges uerra deuant
            lui .i. bricon qui mase cote arra et mauuais chaperon li iuges ne
            donra de lui .i. soel botton mal sarra escoutés a dire sa lichon.
            Et s  il i uient .i. nobles qui d  auoir ait faison li iuges lui
            demande clerement a haut ton quel cose il a [a] faire et s  aidier
            le poet on la poit dire li nobles trestoute sa fachon et prier c 
            on li fache auoir de lui raison le iuges lui ferra sans nulle
            arrestion et laira toutes coses pour aidier che baron. Sifaitement
            fait Diex au noble chou sceit on mais ne ueult pas nobleche de
            bliaut siglaton ne de uair ne de gris n  en donne un esporon
            entsois le ueult loyal en sa condition ch  est la nobletse Dieu a
            chelui fait son don. Par la uolor de Dieu qui se lassa pener sali
            la pierre hors et issi dou piler droit enmi le moustier le uit on
            cancheler. Adont li Crestïen commenchent a plourer et de coer humle
            et dous Ihesu a reclamer. Bauduïn de Sebourch uont trestout encliner
            pour l  amour dou conseil qu  i lor ala donner. Puis on fait le
            calife isnelement mander qu  il face uenir querre le pierre sans
            chesser et qu  il appresteit sont de la piere liu[r]er [.i.]
            Cristïe[n]s [le] ua a calife conter. Quant li califes ot oï chou
            recorder cuida c  on li gabast adont ala monter sus un courant
            destrier et [fist] o lui aleir .lx. Sarrasins pour la cose esgarder
            dessi iusqu  [au] moustier n  i uaurent aresteir. Li califes entre
            en qui n  i uolt demoureir. Adont maistre Thumas li prist a
            escrier Califes de Baudas or en faites meneir le piere Mahoumet
            que Diex puist crauenter Adonques lui monstra d  encoste le piler.
            Quant le uoit li califes le sens cuide deruer puis a dit Fel
            glotton bien saués encanter Par uostre encantement dont uous
            saués ouurer faites uous che moustier ensi en air porter c  est
            oeure de dëable c  est legier a prouuer Par Mahon uous serriés
            digne de l  embraser Adont se regarda uoit Polibant ester
          
            d  encostre Bauduïn le ione bacheleir ch  ert ses cousins germains
            lors le ua rauiser se li dist Polibant ie uous uoeil acoleir
            Lors l  ahet a .ii. bras pour le prinche fester et Polibans s 
            escrie uolliés en sus aleir car che uous ne uolés Ihesu Crist
            aourer si uous traiés ent sus ne uous poroie amer car ie croi
            Ihesu Crist qui se lassa pener en la saintisme crois pour [nous] a
            raquateir. Quant li califes l  ot le sens cuide deruer il escrie
            a ches hommes Or le m  alés combrer Ie ferai le glotton en ma
            chartre geter i  ains miex que ie li fache morir et deuïer c  on me
            puist nullement dire ne reprouuer que i  aie nul parent qui fache
            decliner le loy de Mahommet qui tant fait a löer Adont li
            Sarrasin uont Polibant combrer. Et quant Polibans uit c  on le
            uoiloit haper d  un coutel qu  il sacha ua un paien fraper qu  il
            [li] fist le boiaus a terre traïner. Bauduïns de Sebourc ne s  i
            uolt arester pour le sien compaingnon aidier et conforter a trait
            le branc d  achier ia s  i alast meller quant tout li Cristïen le
            ceurent acoleir et li ont dit Chiers sires uolé[s] uous chi
            finer Chertes s  un trestout soel en alés adeser tous li ors de
            che mont ne uous poroit tenser qu  il ne uous conuenist morir sans
            arester. A grant paine le font en sa pais demourer. Li califes en
            fait le sien cousin guier puis le fist en sa chartre balanchier et
            ruer et iure Mahoumet ou il se doit fïer iamais il ne laira
            Polibant escapeir. Et Bauduïns remest ou il n  ot qu  amender. La
            prist si grant annoi si com i  oïs conter c  une grant maladie li
            ua ou corps entrer de coi il le couuient en son lit demorer. Et la
            cuida morir si se fist confesser puis ferri en langeur dont ne
            pot respasser si uendi son cheual [et] son brant d  achier cler
            toutes ses arm[e]üres li conuient aliuuer et che dras il uendi pour
            bore et pour disner. Quant il n  ot plus de fin si le fist on aleir
            a une hostel[e]rie dormir et reposer ou Cristïen fasoient les
            poures hosteler. Illoeques fuit lonc tamps pour le sien mal curer
            grant paine et grant angoisse li conuient endurer car en estrainges
            liex a on moult a porter. Puis c  uns hons est malades en estrainge
            païs il i poet bien trouuer moult poi de bons amis quant en son
            propre lieu la on on est nouris a souuent poures hons famines et
            durs lis. Bauduïns de Sebourch fuit masement seruis Diex que la
            maladie li taindi corps et uis Maigres deuient et foibles et
            forment amatis s  ot une maladie au uoloir Ihesu Cris dont
            [t]elle punasie rendoit ichius marchis que deuant l  uis ne passe
            Crestïens ne Iuïs. Par deseure une piere c  est Bauduïns assis et a
            dit Mere Dieu Dame de Paradis tant d  onneur ai eüt et [de]
            uairs et de gris de robes de ioiaus et de destriés de pris biaus
            bores biaus maingniers tant de carnés delis Or sui a uoloir Dieu
            en tel poureté mis que [ie] n  ai pas uailiant .i. tout seu[l]
            parisis Ihesu ie t  en gratie qui es Peres et Fils si tu m 
            enuoies mal ch[ë] est tous mes pourfis ie le tieng a penanche et
            en fais et en dis encor si uous uoiliés urais Diex aroie pis.
            Tené m  en uraie foi biaus Peres Ihesu Cris enuoié me assés mal
            adés de pis en pis plus en a deserui que ie n  en sui seruis. Ensi
            dist Bauduïns li preus et li gentis. Il fuit dessus le pierre tant
            qu  il fu mïedis c  on ne li aporta par sens et par auis a mengier
            ni a bore nie[n] plus c  une soris et si mengast tré bien car ches
            maus fu fantis bien boiuot et mengnoit ie ne fust rasoufis. La n 
            i ot Crestïen dont fust de riens seruis car chascuns si fuioit com
            s  il fust kiens rabis chellui cui il mesquiet on mesoffre toudis.
            Or fu en poure point Bauduïns au coer fier quant uit c  on ne le
            donne a boire n  a mengier. De la pierre se lieue d  un baston du
            pumier s  ala li frans uassaus uistrement apoier par la chité s  en
            ua löant le Droiturier dou mal que lui faisoit la endroit enuoier.
            La rue crestïene s  en ua du oain prieir persone ne trouua qui li
            donst a maingnier. N  auoit soleir ne cauche ne braie ne braiier
            fors un poure auqueton aussi noir que chendrier magre auoit li
            uïaire si bras sont menuier. Il ne soloit auoir el mont plus bel
            princhier or le tienent la gent a .i. tres lait loudier Li hons
            qui est malades sans se char a cangier on dist car il se faint
            souuent en reprouuier mais tel raison n  estoit a Bauduïn mestier.
            La rue crestïanne Bauduïns trespassa ains ne trouua personne qui
            dou [pain] lui donna pour Dieu ne pour sa Mere pour cui le demanda.
          
            Quant le uoit Bauduïns tenrement en ploura. Deuers le chiel regarde
            et Ihesum aoura et dist Ie te gratie Diex qui mon corps fourma
            car ië auerai miex ou pis quant te plaira tu me poes bien deffaire
            quant tes noms me crea qui ne t  en regratie ia t  amour n 
            auerra. Ensement Bauduïns chelle rue cherqua tant que a .i.
            chauetier Bauduïns s  arresta qui chauates cousoit son pain en
            gaïngna. Iones fu et plaisans apertement ouura. Bauduïns le
            regarde c  onques mot ne parla. uoit le [le] chauetiers adont lui
            demanda Es tu de mon mestier dist il. Nel choilés ia
            Chertes dist Bauduïns ains mes corps n  en ouura mais ie uous
            regardoie pour chou que mes piés n  a ne cauches ne solers n  ai
            eüt lonc tamps a. Donne moi un solers pour Dieu qui tout crea et
            un poi de ton pain et mes corps t  en dira trois fois le Patre
            nostre qu  a l  escole apris ia car ie sui le plus poures c  onkes
            Diex estora si te pri el non Dieu qui sa mort pardonna et de la
            Mere Dieu qui .ix. mos le porta et au chief de .ix. mos puchelle en
            deliura donne moi de che pain que delés uous uoi la. Oit le li
            chauetiers adont le regarda si tres poures le uit qu  itel piteit
            en a qu  iloec as caudes larmes tenrement en plora. Puis li a dit
            Preudons pour Dieu entendés cha en l  onneur de la uierge que
            Diex tant honnera uous donrai a maingnier si ne uous faura ia
            tant que i  ai .i. denier le maille on uous donra. Lors li donne
            son pain et Bauduïns prist l  a tout ensi que derués il le
            desuolepa. Adont le chauetiers .i. sollers li donna et une cote
            grise tantost lui endossa trop courte fuit d  un piet ses aquetons
            passa. Par Dieu dist Bauduïns ceste cote mal ua E dist le
            chauetiers grant caure uous fera or prendés tout en grei et Diex
            uous aidera. Bauduïns de Sebourc est a ostel uenus d  un tres bon
            chauetier dont il fu reuestus et s  ot .i. uiés sollers car les
            piés auoit nus. La nuit li fist souper boin poisson au uergus et li
            manda dou [uin]. La fu Bauduïns drus et a dit Mere Dieu roÿne de
            lassus s  ore sauoit m  amie que Diex fache salus c  uns si faus
            truans fust le mien corps deuenus d  annoi esragerot ses frans
            coers esleüs mais se garir pooie que le uausist Ihesus iamais
            [ie] ne serroie ne truans ne cabus. Le chauetiers li crie uous
            soi[é]s bien uenus Mangiés et si beuués et si n  i pensés plus car
            ia ne uous faurai par Dieu qui fu uendus. Et s  en uostre santé
            estiés bien reuenus ie uous aprenderoie par les sains de lassus a
            refaire solers s  en seriés retenus. Bauduïns ne respont ains s 
            est de che teüs. Et dist le chauetiers N  est che point uous argus
            d  aprendere mon mestier et de faire tout sus Et Bauduïns respont
            li preus et li membrus I  ameroie trop miex que ie fuisse pendus
            Quant li chauetiers ot Bauduïn le poissant a rire en commencha
            grant ioie ua menant si dist a Bauduïn Or n  alés desprisant
            nostre gentil mestier chauetier sont uaillant et che bouent le uin
            comme plus souffisant et si uous uient a point ce que ie uoi
            gaignant. Chertes dist Bauduïns ne uous uoi pas blamant dou
            bien que m  aueis fait uous uois regratiant et s  auoir puis pooir
            iamais en mon uiuant bien le uous merirai s  il plaist a Dieu le
            grant. [Ciertes bien le meri Bauduwins le uallant] car puis l  en
            fist porter couronne d  or luisant et fui roys de Baudas chu dïent
            le romant et les uraies croniques nous uont seneffiant que Bauduïns
            fist roi dou chauetier sachant pour le bien qu  il lui fist quant
            besong en ot grant car on ne doit pas prendre ce dïent li auquant
            courtosie ne don de persone uiuant s  en aucune manniere en fait
            ou en samblant n  en uoelt on remerir quant on uoit l  aparant.
            Bauduïns de Sebourc a le chiere membree fu o le chauetier ostelés la
            uesperee de ses biens lui donna adont mainte iournee tant [c]o[m]
            il ot le char garie et respassee. Une grise cote ot Bauduïns
            endossee courte li fuit d  un piet et si li fu poi lee si qu  au
            uestir li est trestoute desquiflee. Puis auient a che tamps dont ie
            fai diuisee que li califes fu en sa sale pauee la disoient [sa]
            gent que la gent crestienee serroit bonne essillie et de Baudas
            boutee. Seignour dist li califes qui la chiere ot membree
            quant ie leu demandai le grande piere lee tantost le me
            baillierent ch  est uerités prouuee leur egglise ne fu cheüe ne
            uersee or ne sai tour uiser dont leur loy soit faucee. La ot .i.
            Sarrasin qui le barbe ot mellee n  auoit plus sage Turc dusques en
            Galilee ebrieu sauoit parler le raison de Iudee
          
            .xxx. langages sot par soutile pensee si sauoit le latin miex que
            personne nee. As Crestïens auoit despitté mainte annee et on li ot
            aussi l  Escripture monstree et le loy Ihesu Crist et dicte et
            recordee et le sainte Escripture et dite et diuisee tant qu  une
            rayson uit en no loy ordonnee que Diex dit proprement entchois que
            fuist penee sa digne char en crois ferue ne clöee car Diex dit de
            sa bouche le rayson est prouue[e] en le sainte Escripture dont
            nous loys est fondee que s  il estoit .i. hons en creanche rieuelee
            si bons et si loiaus de si uraie pensee qu  otant de iustetet fust
            en lui espiree c  uns grans de seneueil est grans enmi la pree
            porroit dire briefment Os tu montaigne lee ie uoel que tu t  en
            uoises sir en cheste ualee Et si li loiautés estoit en lui entee
            otan c  uns grains est grans en lui encorporee li montaingne a son
            dit seroit tost esleuee et s  en iroit seioir ou chius l  airoit
            rouuee. Ensi chius Sarrasins a calife contee cheste rayson ichi que
            ie uous ai contee. Quant li califes l  ot si dist sans demouree
            Par cheste uoie chi que m  aués recordee aront li Crestïen la uie
            definee car che le mont de Thir qui tant a renommee ne me fon
            eslongier de chi demi louuee ie les ferai morir et widier ma
            contree Ensi a li califes en lui cheste pensee il est mal auisés
            car n  est persone nee qui ait de iusteté demie ne denree car il n 
            est si preudons decha le mer salee ne dela ensement iouques en
            Gallilee tant eüt fait de bien e[n] scïense reueillee penanches
            abstinanches ni orisoen contee ne iunet ensement ne le uierge
            honnouree seruir tout son uiuant en deuote pensee et par confession
            eüst sa uie usee c  on puist iuste appeller ch  est uerités
            prouue[e] a .i. tout seul regard a iusteté faussee. Le califes a
            fait mander isnelement maistre Thumaes qui fuit de bon entendement
            et il i est uenus sans nul arestement. Li califes li dist Maistres
            Thumas entent en uous sainte Esscripture ou Ewangele apent a .i.
            parler moult fol ainsi on le m  aprent qui uostre loy destruit et
            dechoit laidement et pour coi on poit dire que creés faucement et
            que le loys de Dieu ne uaut mie granment. Qu  est che che dist
            li prestres. Argue uistement Q  a mi uoelt despiter et faire
            argüement si uienge encontre mi monstreir son parlement et se [ie]
            ne uous fai solution briefment si me faites ardoir et trestoute ma
            gent. Salatris se leua qui li dist hautement Maistres Thumas
            dist il uous parlés folement I  argüerai a uous car ie sai bien
            comment .i. mos d[e l  ]Escripture uous demonstre et aprent que Diex
            dist de sa bouche trestout generalment que s  uns hons crestïens
            creioit si fermement en le loy Ihesu Crist et de tel essïent et qu 
            il fuist si preudons creans si loialment qu  il eüst iustetet en
            lui tant seul[e]ment outant c  uns grains est grans seneuel ou
            fourment il porroit a .i. mont dire souffisanment en disant   Sus
            montaigne lieue te apertement ua seioir en che uail par d  enuers
            Orïent   Li mons se lieueroit a Dieu comma[n]dement et iroit ens ou
            ual ou chius diroit briefment. Chius mos en l  Ewangelie ens[i] est
            proprement et uous de l  Euangelie dite chairtainement que tous est
            uerités quant qu  Ewangelie aprent. Dont li califes dit tout au
            commenchement que se li Crestïen de uou gouuernement n  ont tant de
            loiaulté entr  iaus qui sont .i. cent que le haut mont de Thir
            qui est grans durement ne faites eslongier et uenir uistement ou
            ual de Iaauquim par d  enuers Occident qu  il tient uo loy a fauce
            et trestoute uo gent si uous ferai ardor a doel et a tourment I 
            auoie dist califes tout chestui parlement. Et dist maistres
            Thomaes uous parlés folement N  a si iuste personne ius[ques] en
            Orïent que par un soel regart ne peche mortelement Prendés par
            deuant uous une coupe d  argent et puis i mettés uin ou claré ou
            piument tout le melleur bouurage qui soit ou firmament quant uous
            l  arés emplie de che uin noble et gent s  un bien poi de uenin i
            metés esroment cis qui le bouuera et metera au dent morir le
            couuera a doel et a tourment. Ensi est d  un preudomme et de bon
            essïent il poet par un penseir pequier si fausement que s  il
            moroit tantost sans nul confessement ou auoir repentanche qui de bon
            coer descent li dëable d  enfer qui sont nor qu  esrement
            emporteroient s  ame en infer droitement li bien qu  il aroit fait
            ne lui uauroit noient ainsi par cheste preuue en fais
            demonstrement.
          
            Il n  est si mauuais sours que chius ch  öer ne uoeilt. Maistres
            Thumaes disoit chou que dire il estoit. Li califes qui fu assis el
            faudestoet li dist Maistres Thumas tout chou laissier t  estoit
            car cheste espreuue si pas auenir ne poet. Au pourpos que ie di n 
            e[n] donroie .i. estoit mais le mont fait aleir ou mes maistres le
            uoelt ou ie uous destruirai ensi le corps me moet. Ha dist
            maistres [Tumas] tant uente com il ploet La dist maistres
            Thumas uous nous ferés morir sans cause et a grant tort car le
            haut mont de Thir ne se mouu[e]ra ia coi qu  il doue auenir pour
            cose qu[e] Diex puist loiauté en nous uir Tout sommes pecheour or
            morons com mathir endureir nous conuient chou que Diex uoeilt
            souffrir car a uous nous conuient tous ensamble obeïr. Thumas
            dist li califes qui Baudas doit tenir aussi bien porra Diex faire
            le mon uenir ens el ual Ioaquin pour le ualee emplir qu  il uous
            donna le pierre sans uous monstier cheïr. Sachiés si uous pöés
            chest afaire acomplir que tantost me uerrés a uo loy conuertir. Et
            dist maistres Thumas Or uous uoilliés souffrir a faire cheste
            esreur ne porroit auenir et ie uous ferrai sire .i. sommier d 
            or uenir de coi uous porrés bien uous gerres maintenir. Li califes
            respont Bien m  i pöés oïr si uous ni faites chou que uous öés
            gehir uous et trestous les autres ferrai en fu bruïr. Helas che
            dist li prestres qui le kien uoelt honnir le rage li met seure
            pour lui faire morir Or fu maistres Thumas cour[e]chiés et irés
            dou palais est issus que n  i est arrestés. A son moustier reuint
            li predons honnorés il a dit a son clerc Or tost l  apel
            sonnés Et chius sonna le clocke si a lors assamblés trestous les
            Crestïens qui les coers ont troblés. Maister Thumas lor dist
            Seig[n]our or entendés li califes nous het et trestous ses
            barnés I  ai esté des paiens maintenans argüés si nous est un
            grans fais et querquiés et donnés car il nous faut morir chou est
            la uerités se li haus mont de Thir seig[n]our que uous saués ne
            s  est ains .iiii. iour abaissiés et müés ou ual de Ioaquin faut
            qu  il en soit portés. Or regardés seignour comment uous l  i
            arés ie ne uoi chi nul tour par Dieu qui fu penés ne uous faille
            morir dont ch  est doelz et pités si que ie uous conseil que uous
            uous confessés et uous apareilliés au miex que uous pöés pour
            recheuoir la mort car chairtes uous l  airés uous ne pöés falir
            eschaper ne pöés. Dont souspira le prestres a terre s  est getés.
            Qui ueïst Crestïens par le moustier pasmés et plourer tenrement si
            fust grande pités Leur femmes leur enfans ont uistement mandés il
            acolent l  un l  autre douchement et sowés. La fuit le chauetiers
            qui s  est haus escriés Seignour pour Dieu merchi enchois que
            uous morés uenés en ma maison uos solers raquatés Ou moustier a
            Baudas qui la fu par treü estoient Crestïen dolant et irascu.
            Bauduïns n  iestoit mie ou moustier ou che fu ains gisoit sus .i.
            lit s  auoit li corps uestu d  une cote moult grise qui trop
            courte lor fu il estoit mal haitiés car grant mal ot e Diex que
            li Crestïen estoiient irascu Maistres Thumas lor dist Or soiés
            pourueü de recheuoir la mor et d  ardoir en un fu car li califes
            uoeilt que soions irascu et trestous essilliet et a no fin uenu. Ne
            me poch escuser encontre son argu li mos de l  Ewangiele qui fu
            dis de Ihesu nous metera ou fu. Nous sommes tout perdu car li
            raison temoingne che que li mescreü ont mis a moi en plache. Pas n 
            i a respondu car nous ne ualons mie d  estre ainsi secouru li
            dignetés est grande pas n  i sommes uenu. Or prions Dieu merchi
            nous en sommes tenu. Aions uraie creanche. Morons en bon argu par
            coi nous ne soions de Paradis eskieu. Adont uon larmoiant li grant
            et li mennu l  une acole son fil et li autre son dru et prient
            Ihesu Crist qu  il soiient secouru. Au moustier a Baudas menoient
            grant dolour la pleurent tenrement li grant et li menour et prient
            Ihesu Crist le Pere creatour qu  il ait merchi de[s] ames par la
            soie douchour. Et Sarrasin busquoient au moustier tout autour et
            disoient en haut li fellon boiseiour Li montaingne s  en ua uenés
            i traïtour Par Mahon bon serriés tout mis en .i. caut four Il
            ont l  uis debrisiet au busquier toute iour. Et dist maistres
            Thumas Laissiés estre seignour si uous entreis chaiens par le
            Dieu qui i  aour ne le porriés ualoir pour d  or plaine une tour.
            La ot .i. damoisel fiex fu d  un ammachour maistre Thumas geta de
            moult orde puour qu  en le rue trouua de coi il fist folour car le
            prestres l  ahert par si tré grant irour
          
            en son moustier le gete a forche et a uigour encontre .i. grant
            pileer le geta de tel tour le teste li esmie la morut a dolour.
            Dont keurent Sarrasin criant a grant tristour Par Mahon tout
            morés fel cuiuert boiseour Et Crestïen fremerent lor monstier
            tout entour. Li califes i uint qui en sot la uoi[r]our adonques
            defendi et pria par amour c  on [ne] fesist nul mal dessi iusqu  a
            tiers iour celle gent crestïene sus a perdre s  onnour et [qui] la
            mesferoiet ualissant une flour iusqu  a terme passet il morroit a
            dolour. Adont furent gardé et par nuit et par iour et fremerent les
            portes qu  i ne uoisent ailliour. Or ont li Cristïen plus que deuant
            hisdour. Plus gele plus destraint che dïen li pluisour. Or sont li
            Crestïen en grande souspechon car bien cuident morir a grant
            destuction. La furent toute iour en grande affliction l  un pleure
            l  autre crie ou gist en pasmison l  un acole son dru li autre son
            baron entre leur bras tenoiien pluseurs leur enfanchon douchement
            les basoient en criant a haut ton Diex dïent Crestïen quele
            percussion Biaus sire Diex de gloire car nous faites pardon
            .II. iours furent ainsi en telle marison sans bore et sans mengnieir
            qui uaille un sol botton en priant Dieu merchi qui soffri passion.
            La lor dist une uois une douche raison Bonne gent entendés uous
            arrés garison mais che ne sera mie pour uous ne pour uo non ains
            ert pour un saint homme de bonne norrechon qui est en cheste uille
            droit a une maison ch  est le bon chauetier. Or uous mande Ihesum
            alés a son hostel pour cheure le preudom si li faites honnour et
            reueration et Diex a se proi[e]re s  il demande son don i
            monst[e]ra miracles que bien le uerra on. Dont s  acoisa li uois
            plus ne dist o ne non. Du moustier sont issu et crois et confanon
            uont aueuke aus portant disans mainte orison. Or s  en uont
            Crestïen chantant a uois serie une belle orison che [est] la
            letanye. Diex que le chauetiers en menoit chiere lie de che que son
            ostel aloit le compaingnie et qu  il ot herbergiet homme de sainte
            uie Tant uont li Krestï[e]n dont ie uous senefie qu  a l  ostel
            sont uenu trestout a une fie Bauduïn ont trouuei. Maistres Thumas
            s  escrie Preudons uenés uous ent pour [Dieu] le fil Marie
            besoing auons de uous Diex nous fera aïe par le uostre priere qui
            a Dieu ert amie. Sire dist Bauduïns uous dites grant sotie
            qui cuidiés ne pensés ni aués mancolie [a] cheste rayson chi. uoir
            si bons ne sui mie que Diex chou fist pour moi ma proiere adrechie
            ie sui uns poures hons si ne me gabés mie nonpourquant biaus
            seing[n]our par le corps saint Elye se gaber me uoeilliés ie uous
            en regratie. Et dist maistres Thumas Preudons ie uous en prie
            uenés auokes nous se nous sauués la uie Adont des Crestïens qui
            tant o[n]t seignourie fu ahers Bauduïns a le chiere hardie. A
            eüreus se tient qui sa cote soullie poet frotter et baisier et
            touchier une fie bien croient que lor puist garir de maladie. uoit
            le li chauetiers a Bauduïn s  escrie Ie ne plains pas ma cote que
            uous aués uestie a defaire sollers l  ai mainte fois honnie. Ie
            croi que se Diex fuist descendus de la nue ne fuist pas sa iouuente
            si tres bien recheüe comme fuist Bauduïns a le chiere menbrue.
            Iusques li chauetiers qui li ot fait aieue fuit forment honnourés
            chascuns haus le salue et donne or et argent qui n  i auient il
            rue pour [ce] qu  a [lui nourir en soit lor pars tenue et que l 
            aumonne] ossi [en] soit a eulz uenue. Plus de .xu. florins ch  est
            bien cose sceüwe en ot li chauetiers a cheste reuenue il les prist
            uolentiers qui point ne s  i argue. Lor dist a Bauduïn douchement
            le salue et lui a dit Biaus hostes par Dieu qui fist la nue ie
            ne plaint pas ma cote ca ie l  ai bien uendue. Or mainent Bauduïn
            Crestïen a moustier li poples deuant lui se ua agennoullier et lui
            ont dit Sains hons uoeilliés a Diex priier que le haut mont de
            Thir uoeille faire cangier ou ual de Iaouquin aler et herbergier
            autrement ne poons uiure c  un iour enti[e]r. Seignour dist
            Bauduïns m  a donkes Diex chi chier qu  il feroit che haut mont
            ensement abassier Oïl font Crestïen uoeilliés i assaier.
            Seignour dist Bauduïns qui tant ot le coer fi[e]r or uous alés
            ensemble trestout agennolier par deuant chelle crois que la ueions
            drechier s  aions en rame[m]branche de loial coer entier la lanche
            Ihesu Crist et les trois claus d  achier dont on li fist les mains
            et les .ii. piés perchier en la saintisme crois pour nous geter [d 
            infier]. Creons i fermement pensons dou larmoier
          
            larmes el non du sanc qui pour nous uoilt raier. S  ensi le uolés
            faire ie m  irai abassier si prierai aussi [au] Pere droiturier au
            miex que ie sarai pour uous tous adrechier. Et chil ont respondut
            Che fait a autroiier. Adon s  agennoullierent bourgois et
            cheualier et dames [et] puchelles commenchent a prier. Et nous fait
            la cronnike dire et autoriser que Diex a le priere Bauduïn le
            gerrier fist li montaigne aleir et partir et cangier. Li califes
            estoit en son palais plenir si auoit auoec lui de sa loy maint
            princhier. A fenestres de marbre sont aleit apoier pour ueoir le
            nobleche dou tré noble uergier. Ne n  en donoient garde li Sarrazin
            lanier quant li califes prist hautement a huchier Seignour par
            Mahoumet que i  aoure et tieng chier le mont de Thir enportent le
            dëable d  enfeir Li califes s  ecrie Seignour franc palasin
            uoiés le mont de Thir qui ch  es mis au chemin ués le la tout en
            air Par mon dieu Apolin ia bien tost le uerrons ens ou ual
            Ioaquin Et Diex a le priere dou bon roi Bauduïn qui puissedi
            porta le couronne d  or fin dedens Iherusalem uoiant maint palasin
            fist le haute montangne ou il ot maint sapin esmouuoir de son lieu
            par essample diuin et le uit on en l  air uolant comme tairin.
            Demie liewe et plus ala outre un gardin droit en une ualee s 
            assist en tel destin com il s  estoit adont departis au matin et
            fui ossitost fait che tesmongne latin c  uns bons compains aroit
            buit demi lod de uin. Seignour Dieus du chiel est bien poissans de
            che faire quant de uierge corps fist .i. uierge fruit estraire
            quant d  iawe fist le uin et rendi uie islaire a ce bon Lazaron et
            puis dessuis Cauuare moruit puis surrexi. uesqui bel exemplare et
            c  on doit a tous bons recordeir et retraire car a un loyael coer
            ne doit mie desplaire d  une bele miracle de Ihesu Crist retraire.
            Qui parole de Dieu Diex est [a] son repaire qui d  anemi parole
            Sathans lui fait mal faire si qu  il se fait trop boin au mellieur
            coron traire. Ceste miracle est bele et douche a recorder car Ihesu
            Cris le fist che poet on bien prouuer pour l  amour Bauduïn le
            gentil bacheleir. Quant li califes uit le montaingne passer il ot
            telle paour qu  il le conuient pasmer et quant il se leua Dieu
            prist a reclamer et [dist] Peres de Chiele ie te uoel aoureir et
            me ferai briefment baptisier et leuer Adont a haute uois se prist
            a escrieir [Alés moi Polibant de ma cartre ieter Dont li uont
            Sarasin Polibant amener. Li califes le prist tantos a escrier]
            Polibant de Falise uoelliés moi pardonner che que ie uous ai fait
            grans pai[n]es endureir car de teles miracles n  oït nuls hons
            parleir que Ihesu Crist a fait pour Crestïens sauuer. Li montaingne
            li ua isnelement monstreir li lieu ou elle sist et ou on uolt
            aleir. Sire dist Polibans ne uoeilliés argüer contre le loi de
            Dieu nulle riens reueler car enchois me laroie tous les membres
            coper qu  il me fausist Ihesu renoier ne dosser car [c  est] bonne
            creanche pour la ioie impetrer. Par foi dist li califes c  est
            legier a prouueir uers le moustier s  en uont as Crestïens parler
            qui menoient grant ioie de rire et [de] chanter et de Ihesu de
            gloire hautement reclamer. Bauduïn de Sebourc fasoient honnourer
            ensi comme .i. corps saint le faisoient fester. Atant es Polibans et
            le calife ber et quant Bauduïns uit Polibans ens entrer contre lui
            se leua si li prist a crier Polibans biaus compains uenés moy
            acoler uassaus dist Polibans ne uous poes rauiser onques
            auoec truant ie n  alai truander. uassaus dist Pollibans onkes
            mais ne uous ui. Hé Diex dist Bauduïns qui onkes ne menti
            Polibant de Falise biaus sire qu  est che chi Ne connoissiés
            chellui qu  a uous se combati Bauduïn de Seborc qu  ains armes n 
            i uesti et uous fuistes armés biaus sire contre mi Bauduïns
            dist li rois uous m  aueis esbahi a dire cheste coze que ië ai chi
            oï ne uous recongnissoie par Dieu qui ne menti Pris estes a le
            roit Dont uenés uous ensi Lors li a Bauduïns recordé et iehi de
            le grant maladie dont le corps a gari et du bon chauetier qui lonc
            tamps l  a nouri. Quant Polibans l  entent s  en ot le coer marri.
            Li califes s  escrie Franc Crestïen genti de chou que uous a[i]
            fait ie uous crie merchi ie me uoel baptizier et a uous ie m 
            otri Quant maistres Thumas l  ot li coers lui resioï li calife
            acola et Polibans aussi. Adont furent li fons apresté et garni et
            li rois de Baudas briefment se deuesti
          
            et la se baptiza que plus n  i atendi. Pour l  amour Bauduïn prist
            il le non de lui Bauduïn le calife ensi nomer l  oï. Baud[u]ïn
            appella qui le coer ot hardi si li dist Biaus dous sire a uous
            corps ie m  otri et donne mon roiame et ma terre autressi car uous
            m  aueis sauuei le grace uous en di. En l  onneur de cellui qui
            pour nous mort souffri ne terrai mais ma terre. Et se i  estoie chi
            le uiex de la Montaingne m  aroit tantost honni et par .i. Haut
            Assis qui sont li sien nouri m  aroit fait tost tuer car il sont
            prés de chi et Haut Assis sont gent qu  ou corps ont l  anemi. Puis
            que lor sires dist   Ie uoil qu  il soit ainsi alés tuer che
            prinche Ne reuenés plus chi tan que uous le m  aiés ou tueit ou
            mourdri   il le font esroment pour uoir ie le uous di et
            sceüssent de urai qu  a keuwes de ronchi deüsent estre au bois
            traiené tout parmi et aprés encrüé sus .i. arbre ioli Et Bauduïns
            respond Che sont dont Antechri ou il douptent leur maistre qui
            lor commande ensi. Bauduïns li califes briefment li respondi C 
            est pour le paradis qu  il uont desirant si. Baud[u]ïn de Sebourc
            ensi uous oi nomer le uiex de la Montaingne qui tant fait a
            doupter a fait un paradis tellement estorer que de plus douche
            chose ne poet nuls hons conter et si en [fait] sa fille le dieuesse
            appeller chou [est] le plus tres bele c  on porroit regarder car
            il n  est coers ou monde si lonch c  on poet aler que li biauté de
            lui ne fache tout trambler et de parfaite amour si bien enamourer
            qu  elle fait tous amans esbaïr et deruer et l  amour de son corps
            tellement desirer c  on uorroit proprement .i. royamme doneer afin
            que de cha bouche oïst un biau parleir et que de ches uairs eix
            uausist coers regarder. Iuorine est plus bele c  on ne puist
            diuiser et ses peres l  a faite telement aourneir que de si bele
            chose n  oÿ plus recorder. Il a .uii. ans et plus bien le puis
            affïer c  on ne uit la puchelle .i. tout seul ris geter ne iamais
            ne doit rire ne ioie demener tant qu  elle [ne] uerra en ichel lieu
            entrer fleur de cheual[e]rie a ruistes cos donner et chellui qui n 
            ara en che monde son per mais quant chius i uenra ioie uaura
            mener si que nuls cheualiers ne poet le mont monter qu  au uiel de
            la Montaingne ne se uoist poursenter adont le ua le uiex a sa fille
            mener pour chou que uolentiers uerroit ioie dobler et rire la
            puchelle qui s  en uoeilt deporter. Et se li ai ausi bien oï diuiser
            que chius qui le fera en ioie transmuer et de sa bouche rire et en
            ioie doubler ch  iert pour un cheualier qui uenra d  outre mer dou
            linage Elÿaes c  uns chisnes uolt mener et cosins Godesfroy qui
            s  est fais couronner de la sainte cité qui fait tant a löer la ou
            Ihesu Crist uolt de mort resusciter car li puchelle scet tres bien
            adeuiser et de sors d  ingremanche scet elle bien user et le cours
            des estoles scet elle regarder. Elle resamble fee a son corps
            remirer et si samble serainne a lui oï[r] chanter. Quant Bauduïns
            oï si la bele löer amours pour la puchelle le ua si fort naurer que
            toute l  amour Blanche prist a entr  obl[i]er. Li amour Yuorine le
            fist renoueler de toutes maladies pris ses corps a saner fors que
            du mal d  amours dont ne poet respasser. De grande maladie de lonc
            uoiage aler uoit on molt poy de gens en che chiecle emender.
            Bauduïns li califes fist baptisier sa gent et qui ne uoile Dieu
            crore li teste on li pour[fent]. Bauduïn de Sebourc fist seruir
            noblement baingnier et estuuer il le fist bien souuent. De bonne
            norechon amend  on uistement il fuit haitiés dou corps s  en pense
            grandement. Li califes li dist Bauduïns or entent ie uous donne
            Baudas et quant qu  il i apent ie n  en terrai iamais qui uaile un
            soel arpent ains irai auoec uous si Diex le me consent s  en
            irons en Surie a le crestiene gent combatre as mescreans et prendre
            uengement de le mort Ihesu Crist qui morut a tourment sur le mont
            de Caluare pour nostre sauuement. Sire dist Bauduïns puis qu 
            il est ensement que ne uoilés tenir la terre nullement [et] que ië
            en puis faire le mien comma[n]dement uolés que ië en face mon bon
            et mon talent Chertes dist li califes li miens coers s  i
            assent. Adont prist Bauduïns le chauetier briefment par deuant
            tout le pople li a dit hautement Sire uassaus dist il or oiés
            mon talent a chou que m  aués fait ne perderés noient bienfais n 
            est point perdus a chelui qui s  entent. Amis dist Baudewins qui
            coer ot de lyon quant i  eus grant poureté et tribulation
          
            li mien corps herbergastes en le uostre maison et si me reuestistes
            d  un petit coteron uous ne pöés miex faire si qu  en gré le prist
            on car bonne uolenté d  umle condition doit bien estre contee pour
            oeure par rayson. Ie tieng uo petit bien a tré grande foison car
            uous le me donastes de lie ententioen et quant un predons donne
            sans male suspechon uolentiers et de coer les biens de sa maison il
            le donne .ii. fois si en double son don. Et pour chou qu  en uous
            ui .i. si loial coron uous en donrai biaus hostes .i. si bon
            gerredon que [ie] uous ferai roy de che noble royon si en arés
            couronne de fin or sans laton le royame uous dons et c  est pour
            l  ocoson que me uoeiliés aprendre a keudre le tacon. Hostes
            dist Bauduïns de Baudas serés roys si tenrés li chité et les
            nobles terrois pour che que de uous biens me fustes si courtois
            lïement me donastes et dou pain et des pois et si me presentastes
            d  aprendre pluseurs fois uostre mestier biaus hostes si m  aït
            sains Fransois. uous ne sauiés a qui uous fachiés ses ottrois fors
            a tout le plus poure que fust en ches terrois. Or recheués che don
            uous l  arés demanois. Et s  il estoit nul hons cheualiers ou
            bourgois qui uous uausist mesfaire le monte d  un tournois tantost
            seroit ocis a mon brant uïennois. Oit le li chauetiers ne se tent
            mie cois Biau sire ie tenrai de Caton les esplois   Che que
            mieudres de ti   che dist Cathons le drois   te donne et te
            presente bien recheuoir le dois  . Liés fu le chauetiers quant les
            mos a oüs si dist a Bauduïn Comfais ert mes eschus Queles armes
            porterai quant rois sui deuenus G  i deueroie bien porter tacons
            cousus. Ostes dist Bauduïns de che ne parlés plus pour uo
            petit mestier ne uous despités plus osi bonne ame aués com rois ou
            conte ou dus. uous porterés la lanche et les .iii. clos agus dont
            Nostres Sire fu parmi le corps ferus c  est signes que serés contre
            les mescreüs hardis et corageus defendans uous ireus si serés
            appellés li Poures Pourueüs ne uoil que chauetier uous appelle mais
            nuls. Segnour chelle matere nous demonstre et aprent que li bers
            Bauduïns dont ie fai parlement fist le bon chauetier roy de che
            casement et est en l  escripture appellés proprement li Poures
            Pourueüs si regna longement. D  une couronne d  or qui ualoit
            grant argent fu couronés adont moult tres souffisanment et lui
            fissent hommage trestout communalment cheualier et princhier li
            fisent serement. Polibans de Falise li iura hautement que s  il
            estoit nuls hons dessous le firmament que lui mesfesist riens par
            nul deuisement que li ueroit haidier comme le sien parent. Li
            califes qui ot pris le baptisement li iura sus no loy et sor Dieu
            ensement qu  il [le] conforteroit bien et soffisaument. Bauduïns de
            Sebourc li a dit clerement Par Dieu roys de Baudas ne uous
            doutés noient se i  estoie outre mer ou regne d  Occident et ie
            sceüse uoir nul homme el fermament qui uous eüst mesfait g  i
            uenroie briefment et se uous secouroie de coer entirement. Li
            Poures Pourueüs quant les barons entent adont les merchia bel et
            courtoisement. Aprés li trois baron ne font arrestement de Baudas
            sont parti a moult petit de gent. Li nouuiaus rois les a conuoiés
            longement et puis au departir ploura moult tenrement pour l  amour
            Bauduïn li anoia forment qui l  ot mis a honnour issi tré
            grandement s  il li fist courtosie a .c. doubles li rent. Pour
            chou dist un prouerbes c  on recorde souuent miex uaut li pums
            donnés que mengiés a son dent. Trop miex uault pain donné que ne
            fait li mengiés comment que d  un bien faire uient a le fos
            meshiés. Ch  est pas mas entendans mais li bien adrechiés n 
            obli[e]roit iamais bien en lui enuoiés. Li Poures Pourueüs est arier
            repairiés et Bauduïns s  en ua baus et ioians et liés. Reuenus est
            a lui car sains fu et haitiés et fu tant li uassaus estuués et
            baigniés et ot bonnes uïandes et claré et uin uiés que sa foble char
            fu en forte castigiés si deuient biaus et douch car il ert bien
            tailliés puis que Diex uient en tere pour sauuer nous pechiés ne
            fuit plus biaus uassaus en che monde enuoiés. Bauduïns de Sebourc
            fuit d  amour esragiés pour le corps d  Iuorine qui tant li fuit
            prisiés si a dit au calife qui estoit baptisiés Sire pour Dieu
            uou pri que de uous soie aidiés par deuers Yuorine que fais soit li
            marchiés car ie l  aimme forment de che sceürs soiés. Sire
            dist li califes ia n  amés ne seriés pour cose c  on disist si
            bien ne li plaisiés. Quant Bauduïns l  entent tout s  en est
            hontoiés.
          
            Or s  en uont li baron ou moult de bonté a au uiel de la
            Montaingne qui manoit lonch de la .ui. iournees i ot qui bien le
            cheuaucha. Il ont tant esploitiet cascuns si se hasta que le Rouge
            Montaingne ou li uiex demoura perchiurent li baron. Diex que haut
            lieu i a .IIII. liewes de lonc i mont  on qui i ua aut deseure est
            la uille et chastel par dela. Tant ont esret ensamble que nuls n  i
            aresta qu  il uinrent en la uille dont conté on uous a. La sont li
            Haut Assis ailliours nul n  en i a. N  en est c  une chités ne
            iamais ne serra. Li uiex de la Montaingne bien doctrinés les a il
            ont en leur nature et cascuns d  eulz si l  a que se li rois
            disoit a Hauts Assis   uiens cha et si te frape au coer de che fort
            coutel cha  erroment s  ociroit puis qu  il diroit chela ou
            aussitost un autre qu  i li commandera fu rois contes ou duix ou
            qu  i l  enuoiera et fuist .c. liewes lonch esroment i courra et
            si ferra tout chou c  on li diuisera soit de bien ou de mal ia ne
            s  en feindera et le deüst on pendere poy i acontera. Or uous
            dirai pour coi on leur acoustuma un enfes quant est nés puis que
            trois ans ara par dedens une fosse .x. ans les nourira aueuc bestes
            sawages culoeures i ara [et] scorpions laisardes et si noir i
            fera que c  est un drois enfers d  estre en le fosse la n  i uoit
            soleil ne lune ne point de clarté n  a. Et au chief de .x. ans dou
            lieu les getera et puis son paradis tantost leur monstera puis lor
            fait il entendre que son uoloir fera que li ame de lui che paradis
            ara et chius qui le sien gré contre lui desdira tout droit en son
            infer l  a[me] de lui ira. Or conuoitent che lieu. Seignour par che
            point la font il le Haus Assi mal ait qui les porta Il ont tué
            .m. hommes puis c  on les estora et [priés] que sains Loïs en thués
            n  en fu ia par deuant Damiete quant iadis l  assega ensi com uous
            orrés quant li poins en serra trestout de chief en cor [on] le uous
            contera. Et se i  ai uostre argent si ne le plaindés ia car si
            tost que ie l  ai li tauerniers l  ara. En la Rouge Montaingne
            entrerent li baron uers le palais s  en uont sans nulle arrestison
            la troueirent le uiel qui coer ot de griffon. Bauduïns li califes
            descendi aut perron le roy ua salüeir de la loy Baraton. Bien le
            cogniut le uiex au uis et au menton Califes de Baudas gentis fiex
            de baron bien soiés uous uenus en cheste region Or me dites biau
            sire qui sont chil compaingnon Sire dist li califes ueschi
            roy Polibon le seig[n]our de Falises qui coer a de lyon chius
            autres uassaus est de son estration si sommes si uenut ens ou
            uostre royon pour demander conseil dou seigneur de Buillon qui ch 
            est fais couronner ou temple Salomon et s  a de nouuel priis et Acre
            et Ascalon Dodequins s  est rendus a sa maleïchon si nous ont
            deffiés li traïtour laron. Et uous estes li chiés de la geste Mahon
            conseillier nous deués par droit et par raison. Seignour che
            dist le uiex ie n  en donne .i. bouton car se ie sui assis dou
            linage Ihesum ie uous ai en couuent sus la loy d  Apolon que ië
            enuoierai tout droit au paueillon Godefroi qui nous a fait tel
            destrution .i. de mes Haus Assis dont ië ai a foison si ne s  en
            gardera ne il ne si baron c  on ne li uoist lanchant a force et a
            bandon d  un grant coutel d  achier entre fie et pomon si en
            deliuerai le terre a che coron. Sire dist li califes ne ferés
            se bien non. adont conerent l  iawe escuwier et garchon. a table
            sont assis li uaillant compaignon par d  encoste le uiel qui fuit
            de haut renon. Lïement fist seruir de bonne uenison [et] de pain
            [et] de uin et [de] man cras chapon as cheualiers donna d  omble
            condition a boire et a maingnier car n  i tient se bien non. Mais
            on donne a mengnier tellui a sa maison c  on l  enploieroit miex a
            donner .i. gaignon toutes bouches qui rient a le fois ce dist on
            ne uoilent pas baisier bien souuent le uoit on. En la Rouge
            Montaigne sus ou palas de pris fu li gentis califes et Polibans
            assis [et li bers Bauduwins qu  a Sebourcq fu nouris. Bauduwins se
            regarde et uoit maint Haut Assis] de coi li uiex estoit si
            noblement seruis leus que li rois commande il est fais a deuis.
            Sire dist Polibans tré bien aués nouris les gens de uo chité et
            les tenés subgis. Polibans dist li uiex qui moult estoit
            hardis encor ne saués pas que ie lor ai apris ie le uous
            monsterai ains que soiés partis. Si tost que le disners fu passés
            et falis le uiex de la Montainge a les trois barons pris
          
            en son du haut chastel les menna par auis. Le chastieus fu sus roche
            si hautement bastis qu  il n  est hons en che monde tant eüst fier
            le uis s  il estoit la desseure a garites assis s  il regardoit a
            ual ne fust espöeris car le montaigne est haute plus que ie ne uous
            dis. Roches sont moult agües et li foss  on toudis car li ors
            croist desous et argens et uernis qoeuures metaus estains tout
            croist en che pourpris. .uIII. minieres i a ichius rois maleïs [c 
            ]est li plus riches rois de la terre as Persis en se miniere fu
            forgiés le cars Dauis che temoigne le Bibles et li chairtains
            escris. Par desous le chastel et le chité de pris a boues et
            croillieres et cheliers desemplis de coi on a cachiet plus d  auoir
            el païs que ne uaut Engleterre ne Romme ne Paris. Ens ou chastel
            [estoit] li rois uiex et floris plus ot de .cc. ans passés et
            acomplis et si chauauchoit bien sour .i. destrier de pris et aloit
            en bataille contre ses anemis. Li calife appella qui estoit ses
            subgis et le roy Polibant qui tant fu agentis et li ber Bauduïn
            qui se taisoit toudis uollés ueioir merueilles dist li rois
            segnouris. Oïl dist li califes qui moult estoit soubtis. Le uiex
            de la Montaingne ne s  i est alentis tost et isnelement appelle .i.
            Haut Assis lors li a fait .i. signe qu  il fuist a uail salis et
            chius est a .ii. piés dessus les crestiaus mis. Ne s  en donnerent
            garde le cheualier de pris quant le uirent en l  air salant de tel
            auis et aussi lïement et aussi esioïs qu  il deüst conquester mil
            liures de parsis. Sus les roches agües desrompi corps et pis
            trestous esmïela en .c. lieus fu partis. Quant Bauduïns le uoit
            tous en fu esbahis. Ains que le uiex lasquast en [a] fait salir
            .ui. Bauduïns de Sebourc moult forment s  esmaia quant uit le Haus
            Assis qui a uail trondela. .uI. en i uit salir que li uiex commanda
            il en sauroit otant c  onques Diex en crea ains c  uns en
            [es]chapast ne uous mentirai ia. Seignour [ce] dist le uiex ia
            n  ai nul homme cha qui ne face tout chou que le mien corps uorra
            moult serra fox li hons qui me cour[e]chera Par Mahon dist
            califes ne m  en merlera ia ains uous doit on seruir de quanqu 
            il uous plaira uous est[es] diex en terre autre coze n  i a on
            uous doit miex amer et croire cha et la c  on [ne] fait Mahommet
            car ia il ne fera chou que chi fait aués ne tant de pooir n  a.
            Ch  est uoirs che dist le rois et encore el i a car i  ai .i.
            paradis que on uous monstera ch  est li plus nobles liex qu 
            onques Diex estora. Or uenés apriés moi et on uous i menra. Li uiex
            de la Montaigne uistement les mena en un noble uergier ou bones
            herbes a ou cor de che uergier ensi qu  au lés dela ot une porte
            d  or car on le defrema .ii. degrés d  argent le uiex a mont monta.
            La estoit paradis ou moult se delita chel est d  or et d  asur.
            Diex que[l] palais i a De trestoutes les herbes c  onkes Diex
            enuoia i ot une manniere. Et troy rieu furent la li un rendoit
            claré a che qu  on me conta en l  autre courot miel li autres
            uins porta. Une table d  or fin enmi che palais a et un riche
            eschafaut qui moult d  auoir cousta la sceiot Yuorine ou tan de
            biauté a. La ot .ii. puchelles dont chascune chanta melodieusement
            menestreul furent la iüans de tous mestiers dont on les doctrina.
            Adés dansent et tresquent tel ioie on i mena qu  il n  est coers si
            dolans s  ou paradis entra et ueïst le deduis le ioie qu  il i a
            le biauté de[s] pucheles le chant c  on i chanta tous ne fust
            resioïs a regarder chela. Dessus .i. faudestoet qui d  or fin
            flambïa la estoit Yuorine c  onques ris ne geta ne ne fera
            iamais iusqu  a tant que uerra flour de cheual[e]rie qui par tamps
            i uenra. Le uiex de la Montaigne a .iii. barons monstra le noble
            paradis et le lieu qu  il i a. Bauduïns de Sebourc ossitost qu  il
            uint la regarde tout partout pour sauoir s  il uerra le plus bele
            du monde que tant on li prisa. Sus un siege d  or fin une dame
            auisa le plus noble dou monde ne qui iamais sera car de toute
            nobleche qui fu ne qui sera estoit ches corps parés. La couronne qu 
            elle a ualoit une contree toute relumina de pieres pretïeus[es] ou
            moult de uertus a de perles de safirs tels .iiii. i a qui ualent
            plus d  auoir c  on ne uous nommera. Et estoit esleueie plus d  un
            piet de haut a. Une cote ot uestie a che qu  on me conta ouuree de
            bourdure li mais[tres] qui l  ouura i mist trois ans ou plus moult
            grant auoir cousta les euures furent beles. Et le mantieus qu  elle
            a
          
            fu fais dedens une isle que mer auirona d  une ouure sarrasine une
            dame l  ouura .uii. ans i mist au faire chascun iour s  i hasta.
            Une riche escarboucle le mantel ataqua qui par le nuit oscure moult
            grant clarté geta. S  Iuorine fu noble se biautés le passa car ie
            croi que Nature proprement figura la biauté la puchelle car en che
            monde n  a homme si le ueïst qu  amours ne li lancha d  un
            gaurelot au coer en disant Amours m  a mis en mort douche dame
            ne ia ne gar[i]ra mes coers dou mal d  amer qui pour uous souspris
            m  a. Quant le bers Bauduïns le puchelle esgarda il fu si esperdus
            qu  a poi ne tresbuscha. Lors li dist Polibans Bauduïns comment
            ua uous est li coers falis puis que uenistes cha Sire dist
            Bauduïns par Dieu qui me crea ie sench un mal au coer dont ne
            garira ia et si uoi bien l  erbe que bonne me serra. Bauduïns de
            Sebourc fu ens ou paradis en le Rouge Montaigne c  on dist des Haus
            Assis. Le uiex de la Montaigne a les trois barons pris uers le
            dieuesse uont qui tant fu de hau pris. Li rois uint a se fille qui
            tant ot cleir le uis douchement l  acola et li dist par auis
            Dame uechi .iii. prinches corageus et hardis en i a nul des
            trois douche fille gentis par coi uous coer puist estre de ioie
            rasouffis Peres dist la puchelle uenus est mes amis chiex
            qu  ai tant atendut chius qui m  estoit sortis li plus prex de che
            monde et li plus agentis chius qui i  ai atendut des ans a plus de
            dis chius que m  estoit par fees ottroiés et promis li plus loiaus
            du monde gratïeus et faitis Quant Bauduïns entent les parlés et
            les dis adont plus que deuant fuit le siens corps souspris si se
            doubte qu  a lui ne soit fais li ottris et qu  a ches compaignons ne
            soit donnés le pris si en fut de respondere moult durement hastis
            car ne se teüst mie pour tout l  or de Paris qu  il ne disist en
            haut a le dame de pris Ma dame fu iou chou qui sui le uous
            soubgis Quant la puchelle l  ot lors li geta .i. ris et li dist
            Bauduïns uous estes mes amis Par Dieu dist Bauduïns s  ai
            bel iöeil conquis Si tost que Bauduïns la puchelle aprocha
            Iuorine le bele a rire commencha. Le uiex de la Montaigne au coer
            grant doel en a pour che qu  a tout le menre des trois s  abandona
            si li dist Belle fille rassotee estes ia Riens ne tenrai de cose
            que mais uous corps dira Peres dist Yuorine uo corps si m 
            engenra grant folie fesistes par Dieu qui me crea car sachiés que
            par moi morir uous couuera. Bougres estes et faus Diex uous het et
            harra car en maise creanche aués ueschut piecha uous creés au
            dëable qui enchantés uous a car ie croi Ihesu Crist qui sa mort
            pardonna sur le mont de Caluaire quant on le lapida et si croi
            fermement car il resuscita dedens le saint Sepulcre ou son corps on
            posa si croi li digne uirge qui .ix. mois le porta et au chief de
            .ix. mos puchelle en deliura. Se croire le uoeilés on uous
            deportera et se uous n  i creés on uous ocirra ia. Fole che
            dist le uiex mal ait qui uous porta Lors a dit a calife et en
            haut le cria Ochïés moi ma fille ou maus uous en uenra A ches
            mos li califes .i. grant coutel sacha le uiel de la Montaigne .i.
            tel cop en donna que [le] cuer de son uentre li fendi et copa.
            Sire dist Polibans par Dieu qui me crea uous n  aués mie fait
            chou qu  il uous commanda. Li uiex de la Montaigne est tués et
            ochis. Iuorine qui fuit blanche que flour de lis a dit a Bauduïn
            uous estes mes amis auoec uous m  en irai ens ou uostre païs. Se
            mes peres est mors n  en donne .i. paresis bougres estoit et faus
            renoiés et falis. Bele dist Bauduïns li prex et li gentis ie
            ne uous faurrai ia tant que [ie] soie uis. Mais comment isterons de
            la chité de pris Se li mescreant sceuent que li rois soit fenis ne
            uous garantiroit tout l[i] or de Paris. Sire dist Yuorine n 
            en soiés esmaris bien uous en geterai s  il plaist a Ihesu Crist.
            Quant les puchelles uirent et les fais et les dis du bel estre s 
            en uont si crient a haus cris Bonne gent armé uous car li rois
            est traïs il est en paradis et tués et mourdris Qui la ueïst
            armer les felons Haus Assis et crier par la uille Chascuns s  est
            estourmis. Bauduïns de Sebourc fu adont si sieuis et [si] doi
            compaignon et la dame gentis s  il ne fuissent entré en un chastel
            de pris tost fuissent mis au fu mais lasus se sont mis puis
            fremerent bien fort et portes et postis si fu amont dreciés li
            grans pons leueïs et mescreant les ont enuiron assalis. Oiés de le
            puchelle blanche cum flour de lis
          
            elle connissoit herbes s  en a .iiii. paus pris lors fist un tel
            carmin che nous dist li escris n  ot persone en la uille qui n  en
            soit endormis les hommes et les femmes et les enfans petis. Puis a
            dit a barons Franc cheualier gentis alons ou il uous plaist car
            n  i a Haut Assis qui uous peüst mesfaire .i. tout seul paresis.
            Lors issent dou chastel li nobile marchis le feu boutent partout
            ars ont le paradis les herbe[s] esrachierent roses et flours de
            lis en le uille en .c. lieus ont le iour le fu mis. Puis sont uenu
            au port la fu .i. uassiaus mis en le mer sont entrei li cheualier
            de pris s  enmainent Iuorine la puchelle gentis. De che fist grant
            folie quant des herbes n  a pris de chelle dont elle ot les
            mescreans souspris bien en aroit mestier ains .u. iours acomplis.
            Leus qu  en le mer entra li carmi[n]s est falis de la Rouge
            Montaingne issirent esbahis et en terre et en mer sont [li]
            mescreans mis pour querre la puchelle qui les auoit traïs. E li
            baron s  e[n] uont si löent Ihesu Crist de chou qu  ont Yuorine
            ont les coers esioïs. Mais li hons qui sa fame maine par le païs s 
            embat bien e[n] tel lieu que souuent en uaut pis. Or s  en uont par
            la mer li nobile baron s  enmainent Yuorine qui clere ot le
            fachon. Ensement qu  il nagoient par mer en .i. dromon uirent uenir
            uaissiaus et chalant a foison ch  estoient Sarrasiin qui croient en
            Mahon. Li sires qui les maine roy Morgant l  appell  on sires fu d 
            Italie .i. nobile royon. Ichius raparait d  Acre la chité de
            renon que prise auoit par muisches Godefrois de Buillon s  auoit
            li rois Morgans dont ie fai mention et as Crestïens grande
            discention. Auoecq li rois soudant sus les plains d  Escalon ot esté
            desconfis che nous dist li chanson par le gent crestïene que Diex
            face pardon De .c. paiens qu  il ot a le tenchon n  auoit de
            remanant .x. ou enuiron së il n  eüst troueit la mer et son dromon
            n  en eüst remené cheualier ne baron. Sa moullier ot li rois aueuc
            li che dist on car menee l  auoit en chelle region pour chou que
            li soudans li donna en droit don une noble cité de tré belle fachon.
            Li rois Morgans naga et o lui si glouton cour[e]chiés et dolans
            plains de confusion le pong auoit trenchiet che nous dist le
            chanson se li auoit copeit .i. prinches de haut non Bauduïns de
            Rohais qui coer ot de lion. Roys Morgans d  Italie dont ie fai
            mention [regarda le calant qui nagoit de randon ou Iuorine estoit
            a le clere facon. Morgans en estoit oncles dont ie fac mansion]
            frere dou Haut Assis que le uiel clamot on il a dit a ses hommes
            Par mon dieu Baraton se che sont march[e]an d  estrainge region
            il seront desrobeit ou poist leur dens ou non N  en trouuerai en
            mer ma[r]cheant ne baron qui ne soit derobés a ma dau[i]sion tant
            que rarrai mes frais et ma perdition que i  ai rechius a Acre par
            les hoirs de Buillon Seignour che dist Morgans le sires d 
            Italie i  ai damage rechiut ou païs de Surie car ie fu desconfis
            bien prés de Tabarie Bauduïns de Roihais - cui Mahons maleïe - le
            freires Godefroi m  i a le main trenchie. Se trouués marcheans par
            sens ou par folie desrobés leur auoir si leur tolés la uie car ma
            perte couuient qu  elle soit restablie. Or nagent Sarrasin qui sont
            au roy Morgant le banniere dou roi estoit sus .i. chalant. Bauduïns
            de Sebourc ua par le mer nagant. Bauduïns li califes apella
            Polibant puis li a dit Cousins ie uoi la aparant nauires et
            dromons se chou son mescreant ie ne sai quelle uoie nous lor irons
            monstrant qu  escapeir puissions d  iaus et aler a garant. Adonnkes
            Yuorine ua l  ensengne auisant se dist as cheualiers Mal nous est
            conuenant car chius roys sarrasins qui cha uient aprochant sachiés
            que ch  est mes oncles si l  apell  on Morgant bien cognois se
            banniere ie le uois rauisant ch  est le roys d  Italie qui croit
            en Teruogant. Par Dieu dist li califes mal nous ua chi
            querant Ne poons escaper de la mort tan ne quant car pendre nous
            fera com larron sodoiant. Adont li cheualier furent tristre et
            dolant. Seignour dist la puchele ne uous alés doubtant telle
            rayson irai a mon oncle contant tout nous escaperons sain et sauf
            et uiuant. A icheste parole uinrent la gent Morgant la nés
            auironnerent et deriere et deuant a aués et a cordes le tienent en
            estant. Morgans s  est escriés si leu ua demandant Este uous
            Crestïen Sarrasin ou marcheant Quant Yuorine l  ot adont sali
            auant Oncles dist la pucelle entendés mon samblant
          
            aiés de moi pitié pour mon dieu Teruogant Prendés ses traïtours
            qui sont en mon chalant si en faites iustice com de laron puant
            fausement m  ont robee li laron soudoiant et s  on uo frere mort
            qui li poil ot ferrant uengiés moi des glottons que uaés chi
            deuant car par aeus ai rechieut .i. domage pesant ne serra
            recouuret iamais en mon uiuant. En la Rouge Montaigne uinrent si
            troi tirant par leur grant traïson ont fait li glotton tant que mon
            pere ont tué a l  espee trenchant et puis m  i ont rauie et mise en
            che chalant. Roys tu es le miens oncles Or te pri maintenant que
            ie soie uengie moult le uois desirant Adont detort ses poins ses
            cheueus ua tirant par droite fauseté ua .iiii. fois pasmant. Quant
            li rois d  Italie ua se nieche escoutant lors a dit Rendé uous
            traïtour soudoiant ou uous serés ochis par Mahon tout esrant
            Bauduïns de Sebourc ua l  espee sachant il frape a Sarrasins .i.
            Turc ua assenant dusques es dens li ua le cheruele fendant le
            secont et le tiers le quart ua mort getant. Iuorine la bele li ua
            de l  oiel clingnant qu  il se rendist briefment au pople mescreant
            mais Bauduïns n  en done le monte d  un besant et dist que niches
            est et trop ua foloiant li hons quant il se fie en femme tant ne
            quant de pensees de femmes uont li molin molant. Bauduïns de
            Sebourc a le chiere menbree entent bien Yuorine mais petit li
            agree trestous adés salioit deffendant de l  espee. Li califes li
            dist basset a rechelee Rendons nous Bauduïns nostre uie ert
            sauuee se nous nous deffendons ia n  i arons duree que nous ne
            soions mort sans point de l  arestee. Lors s  i rendirent tout n 
            i ont fait demouree et Morgans le rechiut. Sa nieche a acolee bien
            .c. fois le baisa en une randonnee la moullier Morgant fu la bele
            menee qui estoit ouchi blanche que sarainne ne fee. Et li trois
            cheualier de haute renommee furent en un calant lés la uoile leuee
            loiet furent au mast dont le perche est quaree. De kainnes et des
            cordes et de bule ferree auoit chascuns de[s t]rois le iouuente
            acouplee et s  eurent tant batut le char et l  esquinee que le sans
            de ler corps saloit de randonnee. Hé Diex dist Bauduïns com
            male destinee Qui en femme se fie il n  a de sens denree.
            Bauduïns de Sebourc ot le coer a destroit de che que des paiens ensi
            batre se uoit s  il eüst a deliure ses poins c  on li loioit il
            se fuist ia uengiés mais uoir il ne po[o]it. Morgant iure Mahon
            que pendre les feroit par dedens Italie si tost qu  il i uerroit.
            Mais Yuorine iure que s  a terre uenoit en pret ou en gardin telle
            herbe queilleroit de coi les Sarrasins trestout endormiroit se dist
            que par che tour elle deliueroit Bauduïn de Sebourc que par amours
            amoit et le roy Polibant ou loiautés regnoit et le bon Bauduïn
            que calife on clamoit. Ensi dessus ches herbes la bele s  afiot
            mais elle auoit grant tort que tel coze pensoit car par le haute
            mer une naue nagoit c  estoient Haut Assis .ii. en i auoit qui
            queroient la bele. Quant rois Morgans les uoit contre iaus a fait
            nagier a force et a esploit. Quant uit les Haus Assis bien les
            recognisoit adont leur demanda qu  il chassen la endroit. Sire
            si dist li un qui Morgant connissoit nous querons uostre nieche
            qui bone arse seroit mordri a fait son pere qui uous freres
            estoit li califes l  ochist d  un coutel qu  il auoit et puis nous
            endormi et tous nous enchantoit. En la uille bouterent le fiu qui
            alumoit maisons sales palais que riens n  i demouroit. Nous auons
            tout perdut Fait a mauuais esploit par lui morut uo freres car
            tuer le rouuoit. Quant Morgans l  entendi tout li sans li müoit
            lors manda Yuorine et puis se li disoit Par Mahon fole garche
            uous corps bien me dechoit que [me] fasiés entendre uous corps riens
            ne sauoit de le mort de uo pere et disiés ore endroit que ie
            pendisse chaus qui sont mis a destroit Fole pute musarde Par Mahon
            ou on croit ie uous ferai ardoir Fait aueis mal esploit Ne uous
            deporteroie de morir par ma foit pour .c. mars d  or qui chi le
            mes donroit Quant Yuorine l  ot tous li sans li muo[i]t si dist
            qu  ains auenus tel fais ne li estoit. Morgans dist que fox est
            chius qui femme trop croit. Quant Yuorine oï les grans parleirs
            uilains que li Haut Assis dïent en getant cris et plains adont ua
            reclamant Ihesu Crist et ches sains A Bauduïns dist elle
            frans cheualier chartains pour uous m  est auenus chius domages
            greuains Et Morgans d  Italie uint a trois capitains Seignour
            se dist Morgans trop est uous fais uilains
          
            li Haut Assis m  ont dit de uous tous les mehains et de ma niece
            aussi et de ses sors hautains comment par herbes fist endormir sus
            les plains les gentis Haut Assis dont serrai souerains. Mon frere
            aués mordri chë est bien li chairtains si en seré pendu arse en
            ert li putains car par li aués fait trestous ches fais prochains.
            Quant Bauduïns l  entent dont li est li cors tains de che qu  il
            se rendi se tient pour ribaus fains. Helas dist Bauduïns li
            cheualier humains i  ai geté a mes piés chou que tenoie a mains
            Dolans fut Bauduïns de chou qu  il ch  est rendus. Et li rois
            Morgans a tant les barons batus que prés qu  il ne lor a les costes
            desrompus. Par foi dist Ba[u]duïns ie sui bien durfeüs ie muir
            a trop grant honte a me fin sui uenus Li hons qui est tués est a
            honnour uaincus mais li hons muert a honte quant ches [cors] est
            pendus. Aiés merchi de m  ame biaus dous pere Iesus Or sai bien
            que iamais ne sarai souccourus ca en estraigne terre est mes corps
            embatus ou on ne croit en Dieu qui pour nous fu uendus. Las
            pourcoi me rendi Iou sui trop durfeüs Ensi dist Bauduïns li preus
            et li menbrus. Bauduïns li califes estoit moult irascus ausi fu
            Polibans moult tristes et moult mus. Et roys Morgans naga qui moult
            estoit confus. Garder fist Yuorine a .xxx. mescreüs et li a tous ses
            dras la endroit deuestus bourses et ammonieres coroies et tissus
            pour sauoir s  elle auoit nulle part riens repus pour endormir ses
            hommes et auoir decheüs. Helas dist Yuorine n  i uault herbe ne
            ius Si s  en uont li paien nagant parmi la mer. A ses maronniers
            ua rois Morgans commander qu  au lés deuers Baudas fachent ches nés
            aler. Ou despit dou calife uaura Baudas fester et prendre la chité
            si l  ara a garder et dist qu  il s  en ferra assés tost corronner
            car puis que li califes s  es uolus mesesrer perdere doit son païs
            sans iamais recouurer. Et dist Par Mahoumet que ie doi aourer
            quant i  auerrai Baudas qui tant fait a löer ie ferrai el pa[la]is
            le calife ameneir la endroit li ferai le chief du bu seurer Et si
            homme respondent Che fait a creanter Et li maronnier uont leur
            uoleis retouner au lés deuers Baudas commenchent a sigler. Ne sai
            que uous uaussise longement diuiser droit [par] .i. samedi si con
            i  oïs conter uirent paien Baudas qui tant fist a doubter car n 
            a si belle uille au lés dela le mer. A terre fist Morgans ses
            uaissiaus ariuer tentes et paueillions uont Sarrasin leuer. Chil de
            Baudas quant eurent oï dire et conter que Sarrasin uenoient pour le
            païs gaster leur chités uont garnir et les portes fremer. Atant
            [es] une espie qui commenche a crier Ahi rois de Baudas
            uoilliés moi escouter Chius qui iadis uous uolt si loialment amer
            qui deuant lui uous fist uo teste coronner mal li est auenu car il
            est pris en mer auoec le roy calife et Polibant le ber roys
            Morgants d  Italie les fait chi amener. Et chachiés ou matin ie li
            oï iurer que en che palais droit chi les ferra decoler et conquerra
            Baudas si l  ara a garder. Oit le li chauetiers colour prist a
            muer. Et li espie dist uous ne deués plourer ains deués uostre
            amis aidier et conforter. Or i parra comment uous en uaurés ouurer.
            Au besoing uoit li hons qui bien le uoilt amer se uous falés
            chellui qui ne uous uolt fausser iamais ne deueriés tel couronne
            porter ains uous deueroit faire a uou mestier aler. Quant ches
            parlés oï li Poures Pourueüs il en fu a son coer dolans et irascus
            si iura Dam[e] Dieu qui en crois fu pendus que Bauduïns serra
            s[ë] il poet secourus. Or dirai de Morgant qui ses trés a tendus
            a une liewe prés de Baudas est uenus Madoine en apella qui estoit
            un sien drus. Madoynes dist Morgans cheualiers esleüs alés ent
            a Baudas sans estre arresteüs si dites euls dedens que ie leur mans
            salus et que Bauda[s] me rengent qui est forte de murs ensois que
            ie les aie assis ni assalus car si par force preng Baudas ou sui
            uenus il n  i ara chellui tantost ne soit pendus Et Madoines
            respont Ch  est bie[n] le miens argus. A ches mos s  en parti n 
            i est arresteüs enuers Baudas s  en ua parmi les prés herbus. A le
            porte s  en uint li paiens mescreüs. Ouurés dist il le porte
            se n  i atendés plus a uo seignour dirai pourcoi sui chi uenus. Li
            Crestïen quant ont les parlers entendus ouurierent le wiket
            chaiens s  est embatus. Ou palais le mena .i. cheualier menbrus qui
            baptisiet c  estoit se auoit a non Artus chius a dit a Madoine
            Frans uassaus conneüs
          
            parlés tout belement quant uous uenés lassus car nos sires par est
            trop hardis et cremus. Par Mahon dist Madoines uous me faites
            abus Ont ore le dëable Quaÿns et Belgibus fait c  un chauetiers est
            tels maistres deuenus Madoynes li paiens est entrés en Baudas ou
            palais est uenus li leres Sathanas la a trouei le roy qui n  auoit
            nul soulas. Lors li a dit Madoynes qui mie ne fu mas Enten a ma
            raison dist il et tu orras le mandement Morgant que tu ne
            laissies pai que les clés de la uille tu li enuoieras par tel
            condition que ta pais auerras et tout chil de la uille qu  a
            gouuerner tu as. et che tu ne la fais grant meskiés en aras car
            soies bien chairtains qu  assegiés en saras ne li bons roys
            Morgants n  en se partira pas tant qu  il t  auera pris et puis
            pendus seras. Oit le li chauetiers si n  en donna .ii. as si a
            dit a Madoine qui uault pis que Iudas Morgans nous cuide bien
            auoir pris en ses las mais nous ne lui prisons le montant de .ii.
            as Dist li rois de Baudas Sarrasins or entent uous me dirés
            Morgant au fier contenement que ia n  ara le uille ensi ni
            autrement et si m  i uolt assir o son efforcement contre lui
            isterai et menu et souuent. Chairtes ie l  ochirai a doel et a
            tourment car il tient en prison dont [i  ai] le coer dolent le
            houme que plus amoie en tout le firmament. Mais chachiés bien de
            ffit que s  il ne le me rent et il me uient assir ie uous ai en
            couuent contre lui isterai a mon efforcement et si le destruirai et
            trestoute sa gent Par Mahon dist Madoynes uous parlés
            uassaument uous aués moult apris d  armes et grandement Keudre
            uous ui chauates il n  a mie gramment. Et dist le chauetiers Par
            le mien serement ie ne les couserai iamais s  on ne uous pent Li
            Poures Pourueüs ot a son coer grant ire quant le paien [oï] sifaite
            rayson dire se li dist Messagiers ne doit auoir martire dites
            che qu  il uous plaist ie [ne] m  en cuit refuire mais ie uous
            pense encore un[e] tel lichon lire que li fors rois Morgans et
            trestout son enpire [poroient mieux ualoir qu  il alassent en Tire
            qu  il uenisent ici nostre païs destruire]. uassaus ralés uous
            ent a Morgant le fellon et si li dites bien ne faites chelison que
            tout chil de Baudas le chité de renon croient en Ihesu Crist qui
            souffri pation tout se sont conuerti entour et enuiron. S  il se
            uoelt baptisier par bonne entention a lui m  acorderai sans nulle
            arrestison et s  il ne prent baptesme et il et si baron ne li
            lairé de terre qui uaille .i. esporon iusques en Italie porterai
            men pignon. Et che les cheualiers qu  il a en son prison faisoit
            trenchier les testes par dessous le menton ne prenderai de uos si
            poisant Esclauon que dessus nous crestiaus pendere ne le uoist on.
            Cuide le roys pour chou se ie n  ai grant renon que ie li doiue
            rendre ensement mon baston Nannil par chelui Dieu qui souffri
            pation ains me porterai fier que lupart ne lion Sire che dist
            Madoines bien croire uous doit on car quant un chetis uient en
            domination plus d  orgeul a en lui qu  en un prinche de non.
            Madoines s  en parti plus n  i a remanu si uient en l  os Morgant
            le fellon mescreü. Et quant le roys le uoit se lui dist Don uiens
            tu Se sont chil de Baudas a mon uoloir rendu Par Mahon dist
            Madoines ie uous uoi bien cornu I  ai esté en Baudas s  ai ou
            palais ueü .i. uassael c  on apele le Poure Pourueü i  oï dire qu 
            il a maint uiex soller cousu mais onques a nul iour tels chauetiers
            ne fu quant le uostre message ie le oi despondu il ne uous prise
            mie ualissant .i. festu. La monstra une chiere de si fellon argu et
            si me regarda si tost qu  il m  ot oü qu  il sambloit qu  il eüt mon
            coer parmi fendu chiere fist d  amachour si n  ot pas le corps mu
            tant fist cruel samblant tout me fist esperdu. Sire che dist
            Madoynes chele[r] n  i a mestier uous n  arés ia Baudas dont li
            mur sont plenier se uous ne l  assalés et deuant et derier car
            chil qui sont dedens se sont fait baptisier il ne uous prisent mie
            le montant d  un denier. Par Mahon dist Morgans ie ne kier
            repairier par dedens Ytalie en mon palais plenier tant que i  airai
            Baudas ou son li lozengier Adont fist le chité de ssi prés
            approchier qu  il n  ot iusque fossés que le trait d  un archier.
            Morgans [fu] en son tret auoekes sa moullier en .i. tret fist
            garder Yuorine au coer fier .L. Sarrasin et main et a nuitier le
            garden de si prés sans point de l  eslongier qu  elle n  aloit de
            terre ni auant ni arier seulemen .ii. piés loins che font li
            pautonier
          
            pour che qu  erbe n  i puist tenir ni esrachier par coi elle lor
            puist iouer de son mestier. S  elle peüst aler par dedens un
            uergier tost i ueïst telle herbe qu  elle uausist queillier dont
            tel carnin fesist uistement commenchier qu  il conuenist paiens
            dormir et sommeillier. D  autre part en un tret furent le cheualier
            Bauduïns de Sebourc ou n  ot que courechier Bauduïns le calife et
            Polibans le fier .iiii. Sarrasin i sont pour eulz gaitier. Hé
            Diex dist Bauduïns qui tout as a iugier aroit iamais tel sanc
            ens ce bon chauetier qu  il me uenist ichi secourier et aidier
            Ensi dist Ba[u]duïns au corage legier. Et li fellon paien que Diex
            doinst encombrier font enuiron Baudas trés et tentes fichier
            paueillons et aucubes loges et maint chelier. Li Poures Pourueüs ne
            les prise .i. deni[e]r et dist que temprement leur fera destourbier.
            Pour chou qu  il ne sauoit iouster ne tounoier aloit trestoute iour
            monter sour sen destrier armés et feruestis a loy de cheualier et
            tenoit une lanche qui le fer ot d  achier encontre un mur aloit et
            iouster et lanchier si fort au mur ioustot et de tel desirier que
            de cul et [de] pointes uersoit ius dou destrier. Ensi li Pourueüs
            metoit coer et plaisanche a sauoir manoeir et l  escut et le lanche.
            Ses barons appella en cui il ot fianche Seignour car nous armons
            sans nulle detriance ie uoeil aleir ueioir chelle gent sans
            creanche abatre leur uaurai se ie puis lor bubanche. Et chellui
            qui me mist a si [haute] hounouranche se ie puis esploitier ie li
            ferai aidanche a cheuls qui mal i font uaurai faire nuisance. Et
            [quant] chil [l  ]ont oï s  ont dit sans detrianche Nous irons
            uolentiers tout a uo souffichance. Dont sonnerent maint cor
            chascuns d  armer s  auance. Li Pourueüs s  arma sans nulle
            demorance .i. auqueton uesti espris de desiranche et un richë
            auberc dont la maille fu blance cauches de fer caucha comme un
            hons d  onneranche les esporons a or par grant senefianche. Ou
            chaual est montés puis pendi sans doutanche le blaison ou il ot
            .iii. clos et une lanche l  espee au lés senestre de tré bonne
            atempranche prist l  espiel e[n] sa main. Mais il fist oblianche
            dou hÿame luisant che fu par ignoranche sans le hÿamme en ua o sa
            manie france. Quant uint sus les plains cans maistres Thumas s 
            auanche qui li dist Gentis roys et a quelle substance alé uous en
            bataille contre gens sans creance sans hïamme en uo chief Ch  est
            poure contenance Et dist li Pourueüs en riant sans pensance Ie
            ne cuidoie pas ia n  en aiés doubtance c  on armast aussi bien le
            teste que [le] panche. Li Poures Pourueüs qui de Baudas fu rois
            mist le hïamme au chief si en fist le gabois. Chil de Baudas
            cheuauchent grans i fu le conrois sonnoient ses busines chil cor
            sarrasinois. As tentes et as trés s  armerent li Grigois. Italïen s 
            armerent et prisent [leur] harnoiis et montent es cheuaus et es bons
            palefrois a leur cos les escus et es poins les espois encontre
            Crestïens s  en uont parmi l  erbois. A l  assambler les os fu
            piteuse le uois et li ochisions fu grande a chelle fois a le terre
            gisoient nauré et mors tout fros. Morgans crie Italie Ochïés les
            bourgois Chil de Baudas i fierent a bons brans uïenois. Oiés du
            Pourueüt confais fu ches esplois en l  estour se bouta comme le
            leus dou bois se fiert ens es brebis et il en hape trois a l  espee
            trenchant fiert amachours et rois par force et par uertu desrompi
            les conrois et percha la bataille si bien a celle fois n  encontre
            Sarrasin tant soit ne lonc ni drois qu  il n  abate et reuerse que
            fait aloe hostoirs. Bien cuida retourner mais auant ua enchois
            Qu  est ce dist il dëables felons et maleois Irai ie adés
            auant Ne me tenrai ie hui cois Li Poures Pourueüs se cuidoit
            retourneir a brochier le chaual mais il le fait aleir plus tost quë
            .i. oisiaus qui se prent a uoleir. Le uoie li laissierent Sarrasin
            et Escler quant il fu outre l  ost on le laissa ester car Sarrasin
            cuidierent quant le uirent passer que chou soit .i. paiens n  en
            sceuent que penser. Et li rois de Baudas ne po[o]it reculeir dessi
            dusques a tentes prist a esporonner puis ua de tente en tente pour
            Bauduïn trouuer. Ou en .xx. ou en .xxx. ua li bers regarder car
            onques n  i trouua Sarrasin ni Escler qui li disist .i. mot ne
            uiengne a l  encontreir. uint au tret Ludïane la roïne au uis cler
            la roïne trouua qui tant fait a löer li mainte puchelle du païs d 
            outre mer maint Sarrasin auoit illoec pour li garder. En langue
            sarrasine li prist a escrier Dame le rois Morgans uous fait par
            moi mander
          
            qu  au dehors de chelle ost uenés a lui parler tel besong a de uous
            qu  il ne poet contrester. Montés sour mon cheual ie uous irai
            mener ou li rois uous atent qui tant a le coer ber. Amis dist
            Ludïane che fait a creanter. Sus le chaual du roi ua le dame
            monter. Li Pourueüs le maine qui bien sceit enchanter quant uient
            en sus de l  ost c  on ne le pot haper par deriere la dame monta
            sans arester puis broche le chaual plus tost le fait aleir que
            nuls osiaus ne puist parmi l  air uoleter enuers une forest ua
            courant sans ambleir. Quant la dame se uit ensement destourner
            adont moult hautement commencha a crier. Dame che dist li rois
            laissiés uostre noter ia bien tost uous ferai d  autre Martin
            chanter Quant li roys [de] Baudas tint la noble roÿne son cheual
            ua brochant deuers une gaudine .i. bosquet a trouué ou il ot
            mainte espine [qui desronpi le dame son plicon blanc d  ermine le
            car en pluiseurs lieux li depece et espine.] Et la dame reclaime le
            poissanche apoline et li dist Cheualiers de tres fauce doctrine
            decheüte m  aués par uo fauce couuine mais se Morgans uous tient
            drois est qu  il uo traïne Dame che dist li rois par sainte
            Katerine ie uoel auoir en uous amisté sans haïne iamais irai
            auant si le mors ne m  afine deuant che que i  arai ouuré en
            uostre huissine. Dame [ce] dist li rois qui le coer a legier
            ie sui rois de Baudas si l  ai a iusticier n  este mie robee par
            un sim[ble] escuier ains serés mariee a .i. uaillant princhier car
            ie ferai uo corps leuer et baptisier. Or uous uoi si tré bele
            selonc le mie[n] cuidier que li biauté de uous m  a mis en desirier
            de uostre gentil corps acoleir et baisier et si uaurai ausi uostre
            corps donoier. Se uous me refusés de uo bouche baisier et de faire
            tout che qu  il affiert au mestier a cheste bonne espee uerrés uo
            chief trenchier. Lors le sacha dou foure se li ua apoier
            droitement a son coer pour tout par mi fiquier. Et le dame s 
            escrie Laissiés uo manechier Or ne me tués mie Faites uo
            desirier. Femme ne se doit mie par foi laissier blechier [puis
            que pour sa largesse puet se uie eslongier folle est qui pour sen
            aise laisse son corps blechier]. Quant li rois Pourueüs se senti es
            bois seus e uit le corps la dame qui tant fu gratïeus pour la
            beauté la dame fu si fort conuoiteus de cheual descendi li bons
            rois amoreus la roïne accola si dist Corps sauoreus onkes
            Tristrans n  ama si bien la belle Yseus comme ie fai uo corps qui
            tant est pretïeus Lors le base et acole la deuient si ioieus que
            delés un busson qui estoit nentilleus abati la roïne onques n  en
            fu honteus. Et la dame en souffri moult lïement les ieus au roy c 
            est assentie tant fu ches cors piteus son deduit i souffri elle
            en amast miex deus. Quant li Pourueüs ot faite sa druerie lors dist
            a le roïne Or estes uous m  amie. Adont le fist monter ou
            destrier dou Surie. Enuers Baudas s  en ua cheuauchans par
            maistrie dessi a le cité n  i a resne lasquie. En Baudas est
            entrés le grant cité garnie. La roïne bailla a sa bone maisnie et
            lor dist Gardés moi cheste dame iolie chi endroit le uous baille
            mais ch  est sus uostre uie. Dont fu en son palais la dame conuoïe
            et li rois uers l  estour a se uoie aqueillie. Le bataille i estoit
            si grande et efforchie que tant i en moroit de cascune partie qu  il
            n  est nuls hons uiuans qui nombre uous en die. Li os de Baudas fu
            trestoute desconfie et par les Sarrasins et morte et mal baillie
            quant un Sarrasins uint a Morgant d  Italie qui li a dit Frans
            rois uo moullier est perie car .i. Crestïens l  a a sa tente
            rauie Quant li roys l  entendi tous li sans li rougie il deuient
            si dolans qu  a poi qu  il ne maruie. Il broche le chaual le
            bataille a lassie deuers les trés cheuauche faisant chiere marrie.
            Quant Sarrasin perchiurent con la chose est taillie et que li rois
            auoit le bataille lassie Adont uont retournant s  ont retraite
            bondie. Et Crestïen les uont encauchant par maistrie a le retraite
            en ont ochis a grant haschie .ii. et .iiii. de la plus grant
            lingnie. Adont uont retornant nostre cheual[e]rie s  ont encontré
            le roy qui sa dame ot lassie en la chit de Baudas qui tant [a]
            segnourie. Quant il uirent le roy qui uient a l  estournie se li
            ont dit en haut Roys Diex uous ben[e]ïe Ensement doit un roys
            aidier sa baronnie uous uenés quant auons uaincue l  estourmie. Et
            quant li rois le uoit hautement li escrie Diex que cheuent
            uilain dame sainte Marie que li esporon ualent uoir ne le
            sceuent mie
          
            Diex que cheuent uilain que ualen esporon Pour uous le di
            seignour car tout este bricon et ie sui cheualiers ains mieudres
            ne uit on pas ne ferés tant d  armes iusqu  a Ascention que i  ai
            auiourd  ui fait sus la geste Mahon. Qu  aués fait de Morgant Le
            ramenés prison Quant i  ai prise la femme auoir doi le baron.
            Seignour par chellui Dieu qui souffri pation et [qui] resusscita au
            temple Salemon quant ië entrai orains par dedens le tenchon ie
            brochai si auant mon bon destrier gascon que les conrois passai a
            force et a bandon onques n  arestai goute si uing au paueillon le
            riche roy Morgant qui le coer a felon. Sa moullier i trouuai que
            Ludïane a non. Chairtes monter le fis dessus mon arragon et le
            getai de l  ost a ma diuision et che l  ay ameneie en la chité de
            non ia bien tost le porrés ueoir en me mayson. Et quant chil ont
            oï dire telle rayson si commenchent a rire entour et enuiron et
            dist li un a l  autre ueschi noble baron iamais de chelle main ne
            puist keudre takon Quant chil de Baudas öen le riche roy uaillant
            qui auoit conquesté le femme au roy Morgant molt en eurent grant
            ioie le petit et li grant et dist li un a l  autre ueschi roy
            souffisant En Baudas la chité uont a ioie rentrant Ludïane li
            belle uont forment honnerant. Et li roys d  Ytalie ua grant dol
            demenant il a fait aporter Mahon et Teruogant d  un baston leur
            donna .c. cos en .i. tenant. Ai Ludïane dame dist li rois en
            plourant ia uous amoit mes corps de loyal amour tant que ne pooie
            aleir .i. tout seul piet auant que ie ne uous allaise auoec moy
            amenant car plus belle de uous n  a iusqu  en Orïant ne plus tré
            gratïeuse ne de si dous samblant pour uous morai de doel ains
            soleil esconsant. Adont detort ses poins ses cheueus ua tirant. Et
            si homme le uont forment reconfortant et li dïent Bons roys ne te
            uas despaisant ch  est hontes qu  ensement uous alés dementant pour
            le uostre moillier qu  alés ensi plourant car tels a bele femme
            aueukes lui gisant qui uaurroit qu  au matin n  eüst femme n 
            enfant. Le doel mena Morgans che fut pour sa moullier que li
            Pourueüs fist leuer et baptisier et couka aueuc li en sa chambre a
            or mier. Or dïent les materes qui moult font a prisier et [la]
            cronike uraie si nous uoilt tesmoingnier c  uns Salahadins fut fiex
            a .i. chauetier outre la Rouge Mer. Et chius ot cor si fier qu  il
            fist Crestïenté outre mer essillier si que de chelle dame dont
            uous m  owés plaidier issi Salehadins qui tant ot coer lanier
            fiex fu du chauetier au bien urai apliquier. Mais chius Salehadins
            dont uous m  owés plaidier ne fuit [pas] chius qui uient a Cambrai
            tournoier Huon Dodekin et .i. autre gerrier duc I[eh]an du
            Ponthieu .i. nob[i]le princhier. Doi Salehadin furent au iuste
            tesmongnier l  uns fu fiex de la dame si con i  oïs nonchier
            duch[ois]e de Ponthieu qui Dieu uolt renoier. Et chius Salehadins
            li fiex au chauetier Salehadins le fel ot non o mon cuidier Baudas
            et Damiecte ot il a iusticier [et] .xxxii. royames pour son pris
            essauchier si fist Crestïenté telement essillier que par lui furent
            mort et peri li Templier et [tout] li Crestïen qui Dieu auoient
            chier ensi que uous oirés o libre retraitier. Or commenche matere
            c  on doit autoriser et sus autres histoires doit [on] ceste
            pris[i]er. A ma droite matere me uaurrai repairier dirai du roy
            Morgant ou n  ot que courechier adont fist la chité et iour et
            nuit gaitier si prés qu  il n  i uenoit a boire n  a mengier et le
            fist assalir dou peuple loozengier cascuns iour a iournee pour la
            uille essillier. Et li rois de Baudas et li Dieu cheualier issoient
            bien souuent armet sus le destrier dessus les Sarrasins pour lor
            pris essaucier. Mais Sarrasin faisoient le passage gaitier si c  on
            ne les pooit de riens adamagier dont ou roi de Baudas n  i ot que
            courechier. Li sieges de Baudas dura moult longement la cité fu
            gardee a tousiours telement que la uille affama dont moult furent
            dolent car li fors roys Morgant au fier contenement manda l  ariere
            ban dedens son chasement .xxx. [mil] Sarrasin qui furent de sa gent
            uinrent assir Baudas auironeement. Plus gele plus destraint che
            dist on bien souuent. Li bons rois de Baudas qui tant ot hardement
            ot moult le coer dolant courechiés fu forment de chou qu  il ne
            pooit ensi ni autrement rauoir les trois prisons a son commandement
            si manda a Morgant se les trois prinches rent qu  il rendera la
            dame qui de biauté resplent.
          
            Mais Morgans dist et mande a Baudas uistement qu  il rarra sa
            moullier sans nul escangement ains qu  il laisse le siege par nul
            diuisement car bien sait le famine ne dure nuls noient. Seignour
            que uous iroie allongant le chanson Tant fu li rois Morgans et chil
            de son royon par deuant la chité que Baudas apell  on qu  il n 
            eurent a mengnier pain ne char ne poisson et furent en la uille en
            tel destruction ne sauoient que faire cheualier ne garson si
            prisent parlement a Morgant le fellon qu  il rara sa moullier a le
            clere fachon par itel couuenent et par telle occoison qu  il
            laissierent le siege et le noble royon ne ne mesferont mais qui
            uaille .i. soel bouton ainsi fu li acors co[m] ie fai mention.
            Quant Ludïane sot cheste conclusion mout dolante en deuient en sa
            condition et pui a dit au roy Meruellier se doit on de chou que me
            rendés a Morgant mon baron I  amaise miex o uous qu  auoekes le
            glottoen il a le main copee si ne uault se poi non s  a faite une
            autre main de fin or sans laiton. Ie uauroie qu  il fut pendus d  un
            kaeignon Dame che dist li roys ne dites se bien non. Ie uous
            dirai pour coi [i  ai] au poeple Mahon acordet ceste pais n  en
            saués le coron mais ie uous en dirai le uraie entention. Li rois
            tient auoec li .iii. prinches de renon il i a tel que i  aing otant
            que ma fachon or m  aiderés uous bien tant que li trois baron me
            serront deliuré et osteit de prison car si tost que de chi
            tourneront le talon chertes ie uous sieurai a coite d  esporon et
            deuant Ytalie arrai mon paueillion drechiet prochainement et gens o
            moy foison. Se me uoliés aidier a mon loyal besoing uous et le
            cheualiers dont i  ai deuotion arai en ma baillie a bien courte
            saison car dame scet trop bien decheuoir son baron. Dame che
            dist li rois pour Dieu [qui] tout crea uous pri que uous me
            aidiés ie ne uous faurrai ia comment qu  au roi Morgant on uous
            deliuera [ce n  est mie a tousiours que li congiés sera] on [ne]
            poet bien salir qui ne reculera. Sire dist la roÿne on uous
            conseillera comment li uostre ami resseront par decha et ie aussi
            biaus sire qui ne uous faurrai ia Comment che dist li roys.
            Ne le me chelés ia Sire dist la roïne uos corps assir uenra
            le chité d  Italie que .xx. liewes n  i a. Par dessous le chité une
            chiterne i a qui ua hors de la uille et a fait lonc tamps a. Droit
            en une foreest cheste chiterne ua et delés la palais que rois
            Morgans fonda la endroit est li boue .i. huis de fer i a fremee
            noblement car nuls n  i entera se de le propre clef l  uis defremer
            ne ua. Et te ferai bien tant que li clef m  en sera baillie et
            deliuree si ne s  en gardera roys Morgans mes barons car on ne l 
            ouuerra. Et quant i  arai le clef on le uous mandera par un priuet
            message que li mien corps querra si uenrés dessous terre et li
            porte sera ouuerte et deffremee et ensi uenrés la s  ochirrés mon
            baron si ne l  espargniés ia. Honnis soyt il de Dieu qui ne le
            tuera car il est affolés aidier ne se porra. Ensi arés le uille
            car on essiellera les Crestïens arés si reuerrai decha. Par men
            foy dist li roys belle rayson chi a S  ensi poet estre fait a
            grant bien me tenra. [Oïl dist la roïne ne uous en doutés ia
            car ce que femme pense trop bien acomplira] puis qu  elle le uoeilt
            faire nuls ne l  en destoura. uoire che dist li rois mais se
            message i a ia il n  ert acompli ne uous mentirai ia puis que une
            traïson par messages s  en ua chou est trop fort a faire se bien
            adrechera. Dame che dist li roys qui uoeilt tel coze faire il
            doit bien regarder a cui son coer esclaire car d  auoir en autrui
            fïanche secretaire conuient trop proprement boin coer a lui atraire
            car telle bouche rist qui baisier ne uoel faire. Et pourtan le uous
            di roÿne debonaire gardés ou uous parlés de la coze parfaire car
            on donne souuent a tellui bon solaire qui n  a pas deserui son
            loier a bien faire. Sires dist la roïne ne uous deués dobter
            ie cuit secretement ma bezonge ordiner. De reuenir o uous doy
            forment desirer car ie has si Morgant que ie ne puis durer. Adont
            le ua li roys baisier et acoler. Il estoit bons compains si sauoit
            bien iouer dou ieu que dame uoelt a le fois demener. A ma droite
            materre me uaurai retourner dirai dou roy Morgant le Sarrasin
            escler qui uint droit a le porte sa moullier demander. On uoit bien
            auenir a maint biau bacheler qu  il ua sa femme querre prier et
            demander
          
            a cellui qui l  a fait aueuc lui reposseir amour fait moult souuent
            les sages rasotter. A bailles de Baudas est uenus roys Morgans et li
            roys Pourueüs li uient la ou deuant Ludïane amena qui li corps ot
            plaisant se le rendi au roy par itel couuenant que il li ot couuent
            que mais en son uiuant n  assegeroit Baudas ne si apartenant. Li
            roys uoit sa moillier lors le ua acolant et chelle le baisa che
            dist en souspirant Sire con ie ai eüt lonc tampt le coer dolant
            Dame bien uous [en] croi. Lors s  en uont departant. Diex que li
            Crestïen furent liet et ioiant qu  il eurent a mengier du tout a
            leur commant Et Sarrasin s  en uont uistement deslongant par
            deuers Ytalie aleyrent rapairant. Bauduïn de Sebourc uont aueuc eus
            menant Baud[uïn] le calife et le roy Polibant qui moult sont
            irascut que li fel mescreant les emmenoient pris sans auoir nul
            garant. Hé Diex dist Bauduïns cellui tieng a mesquant quant il
            fait le sien maistre de sen poure seriant E Diex dist
            Bauduïns dame sainte Marie Ie fis dedens Baudas u[n] homme
            courtosie or moi l  a mal merit par Dieu a cheste fie. Ainsi
            disoit li bers. Et Morgans d  Italie fai batre les barons cascuns
            iour une fie et li bon Crestïen disoient Diex aïe Du Pourueü
            dirai qui fist sa baronnie appariellier brefment et cha
            cheual[e]rie le harnois ont tourssé trestoute la maisnie et quars
            et quariois et sommiers de Hongrie. De Baudas sont issu a belle
            compaingnie uers Ytalie ua chelle gent baptisie les bannieres au
            uent ou li ors reflambie. Li roys fist de sa gent mainte
            connestablie a chascune disaine li rois commande et prie c  une
            grande bannier[e] soit contre mont drechie par coi li Sarrasin cui
            [li] corps [Dieu] maudie cuident qu  il soient plus de gent [de] la
            moitie car plainté de bannieres est coze ressongnie uers Ytalie
            uont banniere desploïe. Et Morgans ua deuant o sa gent renoïe il
            ne fuit que .uiii. iours en sa chité garnie quant il uit la deuant
            mainte tente drechie adont fu esbahis mais n  en donne une aillie
            forte fu sa chité et moult bien bateillie il ne donne d  assaus une
            pomme pourrie. Morgans fu ou palais o sa dame iolie se li dist en
            riant Dame ne u[e]és mie de che roy des quetis qui sor uous a
            enuie pour uostre corps rauoir uient en cheste partie ot il dedens
            Baudas onkes uo druerie Quant la dame l  entent si fist m[ou]lt
            l  esbahie et commenche a plourer et puis iure et affie qu  elle
            ameroit trop miex qu  elle fuist essiellie. Par Mahon bien le
            croi dist li rois douche amie Ensi disoit Morgans a se dame
            prisie. Et [s  il] est aucuns hons qui soit en ialosie a sa femme
            en doit bien dire sa maladie et se chelle le scet elle n  en
            iuroit mie aussi puist Diex aidier toute le compaingnie. Li rois fu
            ou palais aueukes sa moullier chelle li dist Biau sire poi ne
            uolés paisier qui pensés que me soie mise a che chauetier Ne uien
            mie pour mi en chestui heritier entsois est pour les trois qui
            tant sont lozengier que fait aués biaus sire en uo chartre
            lanchier. Dame che dist Morgans par Mahon que i  ai chier ie
            leur ferai tous .iii. les testes roongnier Enchois demain la nuit
            les uerrés detrenchier Sires uous ferrés bien dist la dame au
            uis fier lors a dit Sire Diex qui tout as a iugier comment les
            porrai ie conforter ni aidier Du roy se departi la dame sans
            targier en sa chambre est entree qui fu painte a or mier a un
            escrin s  en uient si trouua un forgier. La clef de la chisterne
            qui [tant] fist a prisier i ot mise Morgans plus ot d  un an
            enti[e]r mais puis que Crestiien le uienrent assegier aliot
            chascune nuit en son cofre gaitier se la clés i estoit toudis a son
            couchier n  i lassast a aleir pour l  or de Monpelier. N  estoit
            pas asseür de sa franche moullier pour chou aloit le clef si
            souuent manoier. Bien le sauoit le dame ou il n  ot qu  enseignier
            si prist .i. poi de chire et le prist a manier puis i bouta le clef
            et l  i fist atachier et encassier dedens tout a son desirrier.
            Quant la samblance i fu le clef ua remuchier et refrema l  escriin
            qui ne [le] uolt laissier. .I. faiure a fait mander par .i. sien
            esscuier et li feures i uient qui ne le uolt laissier. La roïne lui
            dist Il uous conuient forgier sus chelle empriente chi une clef
            efforcier anuit le uoel auoir s  en arés bon loier car i[ou] ai
            un escrin qui est ferés d  achier le clef en est perdus si m  en
            doit anoier car mi iöel i sont que ië aime et tieng chier. Or m 
            estrus une dame qui chaiens uint l  autr  ier
          
            la clés de mon escrin m  en a fait desuoier pour rober mes ioiaus
            qui ualent maint deni[e]r si faut encore anuit que uous fachiés l 
            ouurier par coi i  aie le clef enchois que uoist couchier. Prendés
            de mon argent tout a uous desirier mas que i  aie le clef dont ië
            ai grant mestier. Et uechi .i. florin pour bore a uo maingnier
            encore en auerés pensés du reperier. Et li feures s  en ua ou n 
            ot quë eslechier onkes mais n  oit tel ioie si prist a gratïer
            Mahou[m]et Teruogant. Puis dist sans delaier Onkes [nus] feiures
            n  ot de clef si bon loier Mais trop miex li uenist qu  il fuist a
            Monpelier onques si maise clef ne fu faite d  ouurier. Pour che ne
            se doyt nulz uanter ne affichier d  auoir cose en ce mont ne deuant
            ne derier tant qu  il le tiengne as mains et qu  il le poe ballier
            on a de pluiseurs gent pay[e]ment a dangier. Ie croi c  onkes mais
            clés [ne] fu si tost forgie il se haste d  ouurer si l  a tost
            apointie. A le dame reuint qui bien s  est adrechie de son feiure
            paier. Et chius lors li escrie Dame i  ai uo besongne trestoute
            appareillie dame puis ne mengai se Mahons me benie Et le dame
            respont Fait m  aueis courtosie uenés [ent] auoec moy. Lors le
            dame le ghie en une haute sale ou mains degrés tournie la ot un
            escuier qui fu de sa lignie a cui plainte s  estoit la roÿne prisie
            c  uns feures li auoit fait grande uilonie. Et quant uit son cousin
            lui dist a uois serie Faites che que deués cousins ie uous en
            prie. Chius tenoit .i. coutel a le meure aguisie le feiure en
            consieui entre pomon et fie si söef l  abat mort qu  il ne brait ne
            ne crie en le hyauwe fu getés chelle propre nuittie. Or a le
            franche dame les clés appareillie. Or ne scet tour uiser que la gent
            baptisie puist sauoir que la dame soit ensement garnie en nul homme
            uiuant la dame ne se fie la ou le sien consel en lieu priuei le
            die. Oiés dont s  auisa la roÿne iolie onques dame ne fu ie croi
            miex conseillie que la roÿne fu dont ie uous senefie pour honnir
            son mari qu  elle n  amoit m[all]ie. Ludïane le dame qui moult ot
            le corps bel prist enkre et parkemin si fist maint brieuetel et
            metoit en escript la dame au corps loiel Sire roys de Baudas ie
            uous manch sans rapel que i  ai le clef forgie par un bon feure
            isnel pour le chiterne ouurir qui siet lés .i. prael entrés [i] par
            dedens o uous maint damoisel. Se demain ains midi ne uenés sans
            rapel par dedens [Italie] commenchier .i. chembel tout li trois
            Crestïen qui [sont] noble dansel que Morgans a tenu en sa chartre
            a chisel aron demain chascuns copé [le h]aterel car Morgans l  a
            iuret sus le loy Iupitel si ne s  en pariuroit pour l  auoir
            Lucabel. Or pensés dou uenir pour le corps saint Danel Et se uous
            saués lire le mant de chest apel si faites alumer par deuant mon
            chastel .xxx. torsers ardans la sarai le nouuel se le mien
            mandemant ferés de coer isnel. .Xu. briés fist la dame notant sus
            ch[e] merel. Puis prist .xu. motons parmi le haterel noa chascuns
            moton la dame .i. brieuetel a le fause posterne qui sit lés .i.
            ponchel les mist la dame hors cachant d  un bastonchel. En un
            fossé entreirent ou il ot maint quaillel. Li motton paissent l 
            erbe en furquant du musel trestout se sont espars contreual le
            praiel. Pasturant uont sous l  erbe li petit moutoncel s  emportent
            les noueles au riche roy loyel qui de la dame aloit desirant le
            reuel. Ains mais n  oïstes dire en liure n  en rollel c  on fesist
            de mottons onkes iour makerel. Li mottons sont espars sus l  erbe
            uerdoiant toute nuit a nuitie uont illoec pasturant. Et quant uint
            l  e[n]demain aprés soleil leuant chil de l  oost regarderent et
            se uont percheuant des mottons qui s  aloient de l  erbe desiunant.
            Dont i sont accorut cheualier et sergant qui poet auoir le sien
            moult tost le ua hapant. Quant uirent les brieués qui au coel sont
            pendant il lisierent les briés adont uont regardant qu  il
            uenoient au roy li salut et li mant les mottons trestous .xu. uont
            au roy presentant. Li roys a pris les briés si ua ioie menant le
            mandement oï qu  il tint a soffisant adont fist .xxx. torses
            alumeir maintenant e bien prés du chastel furent .xxx. sergant qui
            les torses tenoient sus le pré uerdoiant. Bien les uit la roïne si
            ua Dieu gratïant. Par delés le palais d  Ytalie le grant i auoit .i.
            chelier s  auoit .i. huis deuant la estoit li entree che trouons
            nous lisant qui aloit dessous terre. Chiterne i fist Morgant la ou
            de front aloient .iiii. homme souffisant armé de toutes armes
            monté sus l  aufferant.
          
            Et aloit le chite[rne] en .i. bos uerdoiant la ot une tourele par
            ou on ua issant. Mais li roys de Baudas en sot le couuenant si fist
            le tour abatre si ua le tro trouuant demie liewe aloit celle caue
            durant. Li rois i est entrés et si homme ualliant en le chiterne
            uont li Crestïen entrant armet et aubergiet du tout a leu commant.
            Or uous uaurai conter du riche roy Morgant au matin se leua si qu 
            a prime sonant e puis ua el palais son consel assamblant .iiii.
            Sarrasin tout prinche combatant. Seignour se dist li roys or
            oiés mon samblant ië ai trois Crestïens en ma chartre gisant pour
            qui chil de Baudas sont durement dolant si en ont mis le siege a ma
            chité deuant. Or uauroie moult bien par mon dieu Teruogant auoir
            de uous conseil alés uous auisant comment i  en ouuerai ne par quel
            conuenant mais ie uous en dirai ma pensee deuant s  il ne uous
            samble boin ne l  alés assentant car on treuue a le fois .i.
            parler bien sachant en trestout le plus poure comme ens ou plus
            uaillant et si ua bien .i. sos le sage conseillant. Seignour se
            dist Morgant par mon dieu Baraton ie de mi ai conseil se ches
            uous samble bon qu  a ches .iii. Crestïens que i  ai en me prison
            fache trenchier les testes sans nulle raenson et puis a nous
            crestiaus encrüer les uoist on se li Crestïen uoient que mors
            [sont] le glotton il laiseront le siege sans nulle arestison d 
            iaus serommes deliure par cestui occoison. Dïent li Sarrasin Ne
            dites se bien non chius consaus est si bons que mieudre ne scet
            on. Dont commanda li roys briefment .i. Esclauon qu  a le chartre
            s  en uoist la ou sont li baron si les fache emmener sans nulle
            arestison. Et chius s  en est partis n  i fist demourison Morgans
            li fist baillier les clés de la prison. A le charcre s  en uint qui
            fu lés .i. dongon briefment le deffrema puis s  escrie a haut son
            uenés dist il amont fel traïtour laron uostre mort est iugie
            n  i arés raenchon uous n  arés ia bientost mestier de caperon.
            Quant li troi damoisel öen le Sarrasin si furent en grant doubte
            tenant le chief enclin. A coi pensommes nous signour dist
            Bauduïns puis qu  il plaist a Ihesu qui de l  yawe fist uin que
            nous deuons morir et aler a declin Prendons en gré la mort franc
            noble palasiin et s  aions ens el coer de Dieu le sanc diuin qu  il
            respandi pour nous oster de[s] mains Kaÿn. Aions uraie memore et
            urai coer enterin a le ioie des chiex. Se chil fel Sarrasin nous
            mettent a essil n  en donne .i. angeuin. Sains Pieres et sains Pol
            sain Mahieu sains Firmin furen tout martieriet et mis a dure fin
            pour aquerre le trosne ou sont li Sarafin. Ie ne uoel ia morir sus
            lit ne sus coussin ca s  on me pent a fourques n  ert pas pour
            larrechin ains est pour despiter Mahon et Apolin et renoier dëable
            qui sont maiuais uosin. En l  honneur Dieu morrai a cui me rens
            en[c]lin. Mais entsois que ie muire foi que doi saint Maertin
            donrai de mes .ii. poins qui sont dur que sapin a chellui qui cha
            uient .i. dolereus tatin Lors se lieue en estant si uint au
            Sarasin Ou me ueus tu mener Or le me di cousin. Et chius dit
            La desseure ou palais marberin la uous atent Morgans et tout si
            palessin. Bauduïns de Sebourc n  oit pas cor de tapin le pong
            destre haucha si feri le mastin le cheruele li froise si l  abati
            souuin tant le defiert et maille qu  il le mist a sa fin. Puis s 
            escria as autres moult haut a son latin Se uous uenés cha ius foy
            que doi saint Martin ie uous donrai dou pong mais n  iert pas .i.
            florin Dont crieren paien et mainne[n]t grant tintin. Et li troi
            prisonnier qui sont hardit et fin issirent de la charcre si uont
            uers .i. gardin. Mais plus de mille Turs se sont mis au chemin et
            la furen repris s  en eurent dure fin car Sarrasin au batre
            uengieren leur cousin plus furent deschiré li baron de franc lin
            que ne soient ribaut qui ont perdut leur fin. Or furent li baron en
            la sale pauee deuant le roy Morgant qui la chiere ot iree. A barons
            escria uostre mors est iuree cascuns de uous ara se teste
            desseuree Et chil ont respondu N  i acontons riens nee Morgans
            en appella .i. Turc de ualfondee ua si en fai iustice sans nulle
            demouree [Et cieux a respondu Si soit com uous agree. Or me
            uorai uengier sans nulle demoree] dou calife premiers ie l  ai plus
            d  une annee haÿ moult durement si que sa mort m  agree. Au calife
            est uenus si li fist escriee Par uous morut mes freres en le
            uostre contree mais auiourd  ui en ert le uenga[n]ce monstree Les
            mains li ua loier sans point de demonree
          
            les ieux li a bendés de tole desciree. Quant Polibans le uoit s  a
            la colour müe[e] .c. fois le ua baisier en une randonnee aussi
            fist Bauduïns a cui mie n  agree. Et li paiens s  escrie Fiex de
            pute prouuee traiés ent sus de lui uostre mort est iuree Adont
            li Sarrasin en font la desseuree .c. cos leur ont donés en une
            randonnee. Et li faus Sarrasins a drechie l  espee la teste a [un]
            soel cop li a ius tronchonnee qu  ensus du corps li fist uoleer une
            agambee. Puis uin a Polibant qui chier ot effraee onques n  auoit
            eüt de l  iawe consacree ne ne fu baptisiés a icelle iournee car
            son entente estoit et sa droite pensee que droitement a Rome seroit
            sa char sacree. Il se mist a genous si dist uirge löee qui
            portas Ihesu Crist qui fist chiel et rosee si uoir que tu en fus
            que uierge deliuree s  aiés de moi merchi douche uirge sauuee
            Lors dist au roi Morgant a moult haute alenee Roys entsois que
            ie muire me donne s  il t  agree congieut que de ta gent me soit
            si aportee de l  iauwe dont ma char soit .i. poi arousee. Le roys
            l  en fist baillier une grant caud[r]elee. Quant Polibans [le] tint
            se dist uirge discree [ie me batiserai par deuote pensee] car li
            bons cors fait l  oure nie[nt] la longe iournee. Quant Polibans
            tint l  yauue de sa main le sainna et dou Pe[re] et dou Fil bien le
            recomma[n]da. Quant il [l  ]ot bien sainnie le caud[e]ron haucha et
            deseure son chief toute le reuersa que tout le corps de lui adont en
            arrousa puis dist Ou nom de Dieu soit chius baptesmes cha. Lors
            prist le cauderon as paiens le geta .i. fellon Sarrasin tellement
            assena que toute la cheruele illoec lui espautra. Quant Bauduïns le
            uoit qui le mort atent la ne se tenist de rire pour [tout] l  or
            que Diex a si dist a Polibant et en haut li cria Amis moert
            lïement car bon baptesme i a Atant es uous le sers qui les poins
            i loia si com l  apareilloit que ochirre le cuida auint bele
            auenture c  on uous recordera. [L]a roÿne Ludiane au chelier oreilla
            pour sauoir se li rois o ses hommes uera une cheuauchie ot adont
            l  huis deserra si a ueüt le roy qui l  entree aprocha. A lui uint
            la roïne et se li escria Seignour car uous hastés ou messciés
            auenra car de uous trois barons est li un mors pieche a Quant le
            roys [l  ]entendi le boin destrier brocha de le cisterne issi le
            pople regarda. Il se fiert ou moilon homme n  i agarda il escrie
            Baudas Traÿ traÿ cria. Malite soit personne c  onkes i
            demoura Cascuns s  en coert armer uers se maison s  en ua. Li
            roys uit Baudewin et Polibant dechail lor crie Seignour par men
            foi ués me cha ueschi le cheuetier que uos corps courona Si tost
            que Crestïen en le chité entreirent et que tout d  une uois Trahy
            traÿ crierent il laissierent tout coi et fuiant s  en tournerent.
            Et li boin Crestïen a deux barons alerent pour desloier leur mains
            durement se penerent et puis as Sarrasins grant bataille lieuerent
            et le fu ensement en pluseurs liex bouterent. Le femme au roy
            Morgant le Sarrasin trouuerent par dessus .i. destrier uistement le
            leuerent et puis au roy Morgant tantost le presenterent. Plus de .x.
            paiens de la chité tournerent qui parent ne cousin ne proisme n 
            auarderent. Quant Morgans d  Ytalie prist sa noble moulier ne fut
            mie si liés pour d  or .i. grant sommier. La roïne li crie Roys
            pensons du widier car Crestïen sont ia plus de .xu. millier il
            uaut trop miex fuïr que sa honte aprochier Li roys Morgant
            respont Che fait a otroier. A le fute se mist le chité uolt
            lassier. Et quant li Sarrasin uirent le roy wiedier il laissierent
            la uille mis se sont a frap[i]er. Et le boin Crestïen se painnent
            d  encauchier Bauduïns de Sebourc monta sour .i. destrier aussi
            fist Polibans qui coer ot de princhier aprés Morgant s  en uont
            parmi le sablonier. Et li roys de Baudas cuida uis esragier pour le
            femme Morgant que li fel losengier emmenent aueuc aeus tout le
            chemin plenier. Toute iour uont siuant li nob[i]le gerrier et
            dïent k  ains sieurront .iiii. iours sans lasquier qu  il ne trouent
            Morgant le traïtour lanier qui les a mainte fois fait batre et
            laidengier. Bauduïns de Sebourc ichius estoit premier et Polibans
            aprés et le bon chauetier quanques cheuaus poet courre prisent a
            desrengier. Par les plains d  Ytalie cheuauchent le princhier de
            consieurre Morgant eurent tel desirier qu  il n  eurent nul talent
            de bore de mengier et dïent qu  il l  aront cui qu  il doiue
            anoier ensois que iamais iour il douent repairier
          
            mais folie fait l  omme outrage conuoitier. On dist que chius qui
            plus conuoite qu  il ne doyt qu  il auient bien souuent que par se
            s  en decoit. A nous bons Crestïens bien souffir[e] deuoit qu  il
            eurent la chité conquise a tel esploit. Mais le femme Morgant
            cheuauchier si fasoit le bon roy de Baudas ca par amours l  amoit.
            Bauduïns de Sebourc aprés Morgant aloit pour chou que uolentiers de
            lui se uengeroit et Polibans li dist qu  il ne retourneroit dessi
            iusques a tant que Morgans pris seroit. Tant sieuiren Morga[n]t que
            moul fort cheminoit qui enuers Babilone la chité en aloit. Si auint
            que Morgans si com il chauauchoit perchiut moult tré grant pople
            en un chemin tout droit qui enuers Babilone le grant chemin esroit
            ch  estoit Salehadins li soudans qui tenoit la chit de Babilone ou
            bone uille auoit [ou estoit li soudans qui iadis espousoit la dame
            de Pontieu qui Iesus renoioit pour l  amour d  Esme[ret] a cui
            falit auoit] le frere Bauduïn qui si uaillans estoit. Seignour
            chius roys soudans qui ches os conduisoit uenoit de gerroier .i.
            roy qui ne uoloit a ll  ommage obeiir que cascuns an deuoit or l  a
            pris a merchi et pour chou retournoit ariere en Babilone ou sa gens
            ramenoit. Mais Morgans l  encontra qui a lui se plaingnoit de la
            gent kerstïene qui ensi le sieuoit. Dont dist le rois soudans que
            bien l  en uengeroit si a fait un agait que en un bos embuscoit
            d[e] .l. Turs et otant emmenoit demie liewe en sus et illoec
            atendoit. Bauduïns de Sebourc qui moult fort cheuauchoit et li
            roys de Baudas qui moult prés lui estoit [et li rois Polibans cil
            trois a grant esploit siuoient roi Morgan qui ariestés estoit]
            aueuc le roy soudan qui les siens embuscoit. Et Crestïen
            cheuauchent ou bonne [gent] auoit si passerent le agait qu  en .i.
            bos les gaitoit. Et quant il furent outre li soudans retournoit
            contre les Crestïens ses batailles rengoit. Bauduïns de Sebourc sa
            gent establisoit et puist s  i fist armer et mist en bon conroit.
            Polibans s  adouba qui bon auberc uestoit auokes Bauduïn se tient
            car il l  amoit au deuant dou soudan qui seure les couroit.
            Crestïen se defendent mais petit leur ualoit car li agais deriere
            trestous les encloo[i]t. Enclos furent no gent enmi une ualee
            deuant ont le bataille deriere la mellee mais cascuns se desfent
            au trenchant [de] l  espee. Bauduïns de Sebourc a le chiere
            membree feri un Sarrasin par telle destinee que sa lanche li fist
            passer par le coree li coer li pourfendi s  en est l[i] ame allee.
            Et Polibans feri .i. Turc de renommee dou cheual l  abati souuin
            geule baee et la fu si sa char des cheuaus defoulee qu  ains puis
            ne s  en leua. Et li noise est leuee et li rois de Baudas i fiert a
            le uolee tout adés as cheuaus a il le mort donnee car i li est
            auis en coer et en pensee quant li hons est cheüs iamais ne uault
            riens nee. Bien prés de Babilone si qu  a liewe et dimie fu grande
            [la] bataille et fiere l  enuaïe. Si ne fust li agais de la gent
            renoïe bien fust as Crestïens li honneurs adrechie mais par le
            fort agait fu no gent desconfie et par les Sarrasins tuee et mal
            baillie. Quant Bauduïns le uoit ne li agrea mie si dist a
            Polibant qui la chiere ot hardie De mauais lieu uenons de paine
            et d[e h]asquie mais en pïeur rentrons che n  est riens de no
            uie. Trestout ensement fait chius qui se ramarie quant sa femmme a
            perdue et Diex l  en dessonnie iamais ioie n  ara s  ara autre
            pleuie chellui tieng a mesquant qu  ensi use sa uie. Or furent
            Crestïen si bien auironné si che fuissent oisel de uoleir apresté
            a bien tré grant doleur en fuissent esscapé. Li roys Morgans appelle
            le soudant deffaé Sire che dist Morgans entendés mon pensé
            uesla les trois glottons qui si m  ont uergondé faites qu  il
            soient uif en prison emmené. Iugiet seront a mort de uo riche
            barnee car n  afiert pas en euls qu  ensi soient mené ains doiuent
            par rayson estre ars et escaudé ou boulit dedens oile ou bien lonc
            traïné. Morgans dist li soudans uous dites uerité. Dont
            escrie a sa gent de bonne uolenté Barons dist li soudans or
            oiés mon pensé faites que uif me soient sil glouton deliuré chil
            troi qui sont ensamble de combatre apresté. Et Sarrasin i uont
            courant que chien derué. La furent li baron telement appressé que
            lor escut i furent perchiet et despané n  eurent n  espoit n 
            espee mal furent atourné. Par le force des Turs dont il i ot
            plenté furent pris et saisi en uie et en santé
          
            mais il amaisent miex estre mort et tué. Au roy soudant il furent
            bailliet et deliuré tout troi furent la pris che dist l  autorité.
            Quant li Crestïen uirent que chil sont atrapé il tournerent les
            dos en .i. bos sont entré. Li nuis deuient oscure par chou furent
            sauué toute nuit uont courant que n  i on aresté. uinrent a Italie
            la nobile chité s  ont le uille fustee le fu i ont bouté. Par
            dedens une tour de uielle antiquité trouuerent Yuorine que .ii.
            iours ot iuné qu  elle n  auoit mengiet ne de pain aualé. Le corps
            de la pucelle ont breifment deliuré Crestïen li demandent que n  i
            ont aresté pourcoi paien auoient le sien corps enserré. Elle lor
            dist Seigneur ie croi en Dame Dé e s  anch .i. damoisel de
            France l  erité le plus hardi du monde et le plus redoubté Bauduïn
            de Sebourc qui tant a pöesté. En le Rouge Montaingne ou il a grant
            cité le monstrai bien iadis amour et amisté. Dites moi s  il est
            mors ne le m  aiés chelé. Nennil uoir douche dame ne uault
            point miex .i. dé en Babilone l  ont [li] Sarrasin mené. Quant
            Yuorine l  ot s  en ot le coer iré pour l  amour Bauduïn le
            cheualier loé ploura moult tenrement la dame de bonté. Et li
            Crestïen sont enuers Baudas ralé cour[e]chiet et dolant et forment
            aïré qu  il auoiient ensi perdut leur auoué mais de che sont ioiant
            qu  il furent escapé car li hons est trop riches qui est plain de
            santé. Courent le Crestïen s  enmenent Yuorine. Et li riches
            soudans o sa gent sarrasine emmainnent les prisons qui sont de
            franche orine. Morgans les ramprosna et leur dit moult let signe et
            dist Fil a putain de mauuaise rachine or uous conuient morir
            uenue est li termine que ie sarai uengiés de uous a bone estrine.
            En Babilone entrerent par le porte Iupine le soudans descendi uers
            [le] sale marbrine. Encontre le soudant uint [l]a fine roÿne qui de
            France fu nee la terre boine et digne mais par grant des[es]poir
            prist le loy apoline quant elle uit soudant moult douchement l 
            encline et puis se li a dit une rayson moul fine Sire qu  aués
            uous fait en la terre gastine Ramenés uous le roy prison en uo
            saisine qui du treüt paier uous refusa l  estrine Bien aroit
            deserui mis fut a decipline. Dame dist li soudans puis que li
            hons s  acline et qu  [a] amendement uoet uenir de corine on li
            doit pardonner mautalent et haÿne. I  ai bien fait mon uoloir en
            terre alixandrine mais au retour de cha uers le grande marine
            encontrai roy Morgant et sa moullier Ludine a cui li Crestïen
            eurent pris aatine. Ie le gari de mort a m  espee acherine le[s]
            Crestïen[s] matai et mis a grant bruïne. Or en a chi trois pris qui
            sont de franche orine [bien en congnois les .ii. il sont de no
            racine] et en i a .i. grant de molt fiere doctrine. Onques ne ui
            plus bel en terre sarrasine or ne sai se il est du linage le
            Chisne qui par dedens Surie le nostre loy amine. uoeilliés le moi
            monstrer sire dist la roïne espoir connisterai lui ou chiaus de
            s  orine. Adonques sa pensee moult forment l  enlumine aprees le
            sien païs ses cors li adeuine car uolentiers uerroit ou uarlet ou
            mesquine qui dire lui sceüst de son lieu aucun signe lonc tans a
            que ne uit ne uoisin ne uoisine. Coers con mauuais qu  il soit a
            le fois se decline et prent remort en lui en aucune rachine. La
            femme au roy soudant qui Ihesu renoia quant elle oï le roy qui du
            Chisne parla d  Esmeret le souuint que iadis tant ama lors a dit
            au soudant et forment li pria que li Fransois li monstre par coi a
            lui parra. Adont li roys soudans tout [.iii.] les amena. La roïne
            gentis moult bien les regarda mais ne les cognut mie dont moult li
            anoia nonpourquant Bauduïn sor trestous remira Esmeret de Nimaie
            si tres bien ressambla qui ueïst l  un des .ii. il ne desdesist ia
            que che ne fuissent frere riens que dire il n  i a fors chou que
            Bauduïns de hauteur le passa. Adonkes la roïne uistement l  apella
            en la langue fransoise son non li demanda. Et Bauduïns li dist que
            point ne li chela I  ai a non Bauduïn quant on me baptisa et fu
            neis en Hainnau ou riche païs a. En Hainnau dist la dame. uous
            fuistes nés decha droitement a Nimaie ou riche chité a car uous
            resamblés bien .i. uassal qu  est de la mais ore n  i est mie ne
            n  a esté piecha ains est en une charcre dont iamais n  istera
            par dedens Abilant ou riche chitet a. La dame qui est chiex qui
            en prison est la uassaus il est de France des amis il i a
          
            il est rois de Nymaie .ii. freres a rois a li uns est roys d 
            Escoche a che c  on me conta et li autres tient Chypre car il se
            maria et li tiers tient prison ou tout adés serra et uous estes
            li quars qui chi me demoura car nuls ne me diroit decha meer ne
            dela que ne fuissiés ses freres .i. peres uous gaigna et bien
            croy c  une mere en ses flans uous porta. Ne sai qui m  a
            gaigniet Bauduïns dist li a mais i  ai esté perdus bien
            .xxiiii. an a. Dame dont estes uous et de confait païs qui si
            tres bel parlés le langue de Paris En Franche fustes nee ie croi
            par Ihesu Cris. Et la roïne a dit Tu as dit uoir amis
            droitement en Pontieu la fu mes corps nouris duchoise en soloie
            estre pour uoir le uous pleuis. Mais en mer fu perdue ne sai .u.
            mos ou .ui. s  arriuai si endroit. Or me uint il auis que ie
            renoieroie le urai corps Ihesu Cris. Li soudans m  espousa si que
            ch  est mes maris. Or sui chi arestee dont mes coers est marris.
            Quant ie renoiai Dieu che fu mal mes pourfis che fu par che dansel
            qui en prison est mis par dedens Abilant la chité de haut pris i 
            en sui tré bien uengie car en charcre est assis. Chius Esmerés dut
            estre iadis le mien maris et che me fïancha en le sale a Paris mais
            une autre puchelle qui est de che païs passa pour lui la mer de
            che soiés tous fis. Pour lui fu eslongie de che noble marchis car
            chelle qui passa le mer si con ie dis raconta Esmeret et par fais
            et par dis coument li roys ses pere fu decha mer trahis par Gaufroi
            le fellon qui tant est maleïs. Quant Esmerés le sot s  en fu si
            esmaris qu  il ala au Gaufroi uoiant tous ses amis l  oreille le
            copa et le naura el uis. Li debas commencha si fu grant li peris
            et le mere Esmeret et la bele au cler uis et ie qui la estoie
            entrainés sans auis dedens le haute meer ou grans est le peris. Li
            uens nous arriua droit si en se pourpris si m  a le soudans prise
            qui est le mien maris si en ai un enfant mais il est moult petis
            Salehadins a non moult est biaus et iolis. Chairtes chou poise moi
            qu  il ne croit Ihesu Cris et ie le renoiai chertes dont ie uail
            pis. Dame dist Bauduïns par Dieu de Paradis digne seroit uo
            corps d  estre en .i. fu bruïs qui creés Mahommet ne uault .i.
            paresis et lachiés la loy Dieu. Ahi dame gentis pour coi aués che
            fait et gerpi uous amis Chertes che poise moi des mos que i  ai
            oïs. Et la dame respont A moy gist li peris. Dame dist
            Bauduïns comment ossas penser de renoier Chellui qui se lassa
            pener en la saintisme crois pour nous a raquater et qui uolt au tier
            iour de mort resusciter uous aués marchandé de uostre arme dapner
            Hé dame uoellié uous en uo coer regarder Amis dist la roïne
            ie ne sai que penser mais ueschi mon argut qui me fait conforter
            et par coi ie porrai en Dieu merchi trouuer si i  ai Dieu renoi[e]t
            et uolut despiter onques la Mere Dieu ne uaus deshonourer ne la tré
            douche uierge renoier ne fausser I  ai oï pluseurs fois les
            prestres sermoneir qu  au siecle n  a pecheur qui puist si mal
            ouurer ne Ihesu renoier ne son non despiter ne les claus ne la
            lanche ne sen sanc pariurer et deuenir mordreres de tollier et d 
            embleir et alaist en .i. bos gens murdrir et tuer et uendre le corps
            Dieu as Iuïs deliurer que s  il uoloit le uierge de bon coer
            reclamer et le tré douche ymage et lui ymagineir de boen coer
            repentant sen ymage aourer qu  elle ne face bien le peckeur
            racorder enuers son dous enfant et de pichié roster. Ch  est la dame
            de grace qui tous nous poet sauuer ch  est li douche fontaine pour
            nous pechiés lauer ch  est li tres dous solaus ch  est lë arche de
            mer qui fait tous repentans a urai port arriuer ch  est celle qui
            nous poet aidier et conforter ch  est celle ou tout peckeur se
            doiuent rassanner ch  est le uierge royaus c  on doit mere clamer
            car tous ches enfans fait de ioie saouller. Dame dist Bauduïns
            or uous fait Diex parler. Dame dist Bauduïns ueschi uo
            campïoen pour faire et [a]complir uostre gré et uo bon. Li soudans
            uo maris me tient en sa prison ne uous sai tant parler ne faire
            lonc sermon mais s  aidier me pöés a men loyal bezong et aidier me
            puissiés ne ferés si bien non car tout adés doit on porter sa
            nourrechon. ueschi uo messagier uechi uostre garson. Dame pour
            Dieu uous pri qui souffri pation defendés moi de mort car nous
            uous en prion Amis dist la roïne i  ai grant deuotion de
            trouer un message qui fust de bon renon qui alast droit en Franche
            en Ponthieu le royon
          
            a Iehan le mien frere le ione danseillon et li disist de moi le
            chairtaine ocoison et qu  il uausist [entrer] en mer en .i. dromon
            et uenist droit a l  ost Godefroi de Buillon et puis uenis[t] ent
            chi a forche et a bandon. Chairtes se ie ueioie tendut le pauwelion
            de la gent crestïene qui sont noble baron g  isteroie de chi
            coiement a larron et s  iroie prier et manade et pardon a trestous
            cheuls qui sont de mon estration puis prenderoie dras d  une
            religion si seruiroie Dieu et son pretïeus non. [Dame dist
            Bauduwins par Dieu et par son non] se uous pöés tant faire qu 
            aie deliurison de la gent sarrasine qui croient en Mahon ie uous
            iurai en sains sus ma sauuation et sus l  ame de moi couuent uous
            aueron que mais n  arresterai par nesune ocoison s  arai fait uo
            message dedens uo nation afin que me fachiés parler a che baron qui
            dedens Abilant tient ensement prison. uassaus dist la roïne il
            i a un lyon assés prés d  Abilant qui grant confusion fait a cheste
            chité dont ie fai mention car il n  est nul uiuans tant ait coer
            de grifon qui ose issier dela le trait a .i. bougon car li lions
            deuoire le païs enuiron et par iour et par nuit fremee le tient on
            ne chil de Babilone ne de la nation n  osent en Abilant porter .i.
            soel bouton ne conforter la uille amit ne compaignon se n  est par
            dessous terre. Mais par la i ua on .uii. liewes dessous terre
            conter i poroit on bele i est la chiterne ains telle ne uit on.
            Dame dist Bauduïns g  irai droit au lion et si le conquerrai a
            force et a bandon et puis irai parler au cheualier prison sauoir qu 
            il uoelt mander en France le roion car d  aidier prisonnier grant
            ammosne fait on. uassaus dist la roÿne enuers moi entendés
            sachiés que par che tour mie ne escaperés ains que ie uous deliure
            en couuent m  auerés sus la loy Ihesu Crist ou fermement creés que
            ia a che lion combatre uous n  irés dessi iusques a tant que reuenus
            serés de Ponthieu droitement ou bonne est le contés et parleit a
            mon frere qui I[eh]ans est clamés et a ma soer aussi que me
            salüerés. Tant m  afie en ma soer que si uous li contés le mien
            message ensi que uous oï aués qu[e c]elle fera tant ains que l 
            ans soit passés que mes freres uenra a chalans et as nés si sarra
            le miens corps de paiens deliurés. Mais tant ferai pour uous que
            uous serés menés tout parmi le cisterne uous ert conduis liurés
            iusques en Abilant. Le prisonnier uerrés ie croi que ch  est uo
            freres tré bien [le] ressamblés. Dame dist Bauduïns ie ferai
            tous uo grés. Adon li est le coers ens ou uentre müés et nature li
            trait plus que .c. boés passés tant desire a ueïr en fais et en
            pensés le cheualier prison qui estoit ses carnés ne desire riens
            tant que il i soit alés. La roïne gentis les .iii. prisons mena en
            sa chambre iolie a mengier le[ur] donna. Et puis dist au soudant
            qu  a .i. conseil mena Sire escoutés l  auis dont mes corps s 
            auisa il a un cheualier de Franche par dela qui est nees de
            Hainnau a che qu  il me conta n  est pas de grant linage car ses
            corps iuré m  a c  onques ne soit li non de chel qui l  engenra ne
            de la mere aussi qui .ix. mos le porta or m  a il en couuent s  il
            eschape de cha que tout droit en Pontieu en mon païs ira .i. frere
            que i[  i] ai il me salü[e]ra. Et i  ai mandé mon frere car il
            uienge decha et s  il i uoeilt uenir qu  o lui m  en remenra mais
            s  il passe cha outre iamais ne s  en rira il est biaus demoisiaus
            si qu  o moy demourra. Si uous pri pour Mahon qui mi fist et crea
            que me donnés .i. don que mes corps rouuera. Adonkes la roÿne si
            tres bel l  alourda et de si biau langage le soudant escola qu  il
            s  assenti a chou qu  elle li demanda. Car puisque dame uoeilt trop
            bien decheuera ou baron ou amit s  elle espousé ne l  a. Quant
            pliche ou chap[e]ron la dame auoir uaurra moult bien a son baron
            elle le couuerra et chius dira tantost que riens n  aquetera et
            tous les serremens du monde en iüerra. Et la dame se taist et tant
            awardera le droite heure et le point adont alourdera telement son
            baron et si bien le menra s  on le deuoit embler sa uolenté fera
            et tous les ser[e]mens qu  elle a fait pariura ne ia n  ert si
            soubtiis que point s  en gardera chius qui plus s  ent fait sages
            et plus sos en sera. La dame du Ponthieu fu en le tour Abel auoec
            Salehadin qui le corps ot moult bel tant le mena la dame de
            quoquet en fablel
          
            que li rois li dist Dame foy que doi Iupitel tout adés ai trouué
            le uostre corps loiel demandés uostre don uous l  arés sans
            rapel. Sire ie uous demande que chil baron roiel soient tout
            deliuré a ioie et a reueil car en Ponthieu m  iront querre le
            iouencel le mien frere I[eh]an qui le corps a isnel renoier li
            ferai [et] Dieu et saint Daniel et s  aourra Mahon s  aroie grant
            riuel se i  auoie mon frere qui est dou sanc roiel. Or m  acordés
            che don n  i metés nul rapel. Dont acola le roy parmi le haterel
            .xxx. fois le baisa tout droit en son musel et par dedens sa bouche
            qu  ains ne menga pourcel pour chou que de Mahon fist si uillain
            chembel car il le deuoura laidement le cheruel. Li soudant li dist
            Dame uo parler me sont bel. Dont reuint en la chambre qui fu
            faite a chisel et Bauduïns le creie Dame pour saint Marcel
            faites me deliurer et baillier .i. morel s  en irai en Pontieu
            recorder du nouel. Dame dist Bauduïns li prex et le gentis
            serai ie deliurés ou ie serai ochis uassaus dist la roÿne li
            plais est tous bastis que uous serés deliures pour uoir ie le uous
            dis et uou doy compaignon de che soi[é]s tous fis. Mais en couuent
            m  arés sour Dieu de Paradis ne s  a l  ame de uous ait part li
            anemis que uous ne serés ia si fiers ne si hardis que li lions soit
            ia de uous corps assalis tant que le miens messages sera par uous
            furnis mais quant uous reuenrés decha en che païs alés dont au
            lion ia ne serrés desdis. Dame dist Bauduïns li prex et li
            gentis serement en ferai puisque ch  est uous otris. La l  en
            fist serement dont il ne fust mespris qui li eüst donnet tout l 
            auoir d  un païs. Bauduïns dist la dame ie uous donra escris et
            e[n]seignes royaus dont uous serrés seruis par toute paienie dusqu 
            as pors des Iuïs li condus du soudant uous est par moy promis ch 
            est pour estre partout honourés et seruis s  irés en Abilant par ou
            la ie uous dis chou est par le chiterne dont ia ne uaurés pis par
            la ne pöés estre du lion assalis. Dame dist Bauduïns li prex et
            li gentis pour Dieu deliurés moy douche dame de pris se i 
            estoie montés dessus un cheual gris iamais n  aresteroie si
            uenroie en Ponthis. Quant la roÿne entent Bauduïn le gerrier se li
            a dit Amis ne uous chaut d  esmaier nuls ne uous poit greuer ne
            du corps empirier. Amit demourrés chi si uous ferai couchier en
            une riche cambre et mout ben aëssier. Dame dist Bauduïns tout
            che deués laissier car uous ne me sarriés donner tel oereillier ou
            ie presisse somme en une nuit d  iuier. Adont rist la roÿne et li
            doy cheuaelier. Dont fist metre a table et bien apareillier de bons
            uins et uïandes pour iaeus bien aeisier puis dist Mengiés
            uassaus tout a uo desirier. Chertes dist Bauduïns n  ai
            talent de mengier. Dist li rois de Baudas uous estes bien
            bergier car on doit au mengier tous ses maus oublïer on ne scet ou
            on ua ni en quel heritier on ne doit sans diner bonne uille
            wiedier. Ie mengerai assés par Dieu le droiturier droit chi me
            uoeil assir delés chel oreillier si ne m  en liuerai pour roy ne
            pour princhier s  arai mon uentre emplit car i[  en] ai bon
            mestier s  on me deuoi uenir ochirre par derier. Par Dieu dist
            Polibans uechi bon chauetier Delés lui son assis sans point de
            l  atairgier. La roÿne les sert et pense du taillier et prie a
            Bauduïn qu  il se uoille esploitier d  aleir droit en Ponthieu son
            message nonchier. Et Bauduïns li dist Ne uous chaut d  esmaier uo
            messa[ge] ferai s  il plaist a Droiturier mais ie ne uous uoeil
            mie iureir et fïanchier que i  amainne uo frere en chestui heritier
            car ne sai son uoloir son coer ne son cuidier. Bien sai dist la
            roÿne qu  il uenra sans targier sans doit amer un l  autre et
            forment tenir chier et ie ne uoeil du sien ne maille ne denier. On
            dist communalment .i. mot en reprouuier tels se feroit ochirre pour
            son proisme a uengier qui ne li donroit mie de son pain a
            maingnier. Quant uint aprés disner Bauduïns se leua il uint a le
            roÿne et congiet demanda. La dame sauf conduit uistement li donna et
            droit a le chisterne la dame les mena. Li Sarrasin i uont ca par la
            on ala par dedens Abilant par aillours on n  i ua pour le lyon qui
            tout le païs esiella car nulz qui soit uiuans par terre aleir n 
            oza pour chou que li lions ensi les deuoura. Bauduïns prist congiet
            par le boue s  en ua. En pluiseurs lieus ot feu qui [le] boue
            aluma. Tant esre et tant esploite qu  en Abilant entra a l  eure de
            miedi le palais aprocha
          
            le roy Rouge Lyon en son palais trouua lui main Sarrasin a cui se
            conseilla pour le lyon orible qu  ensi les triboula cascuns iours a
            iournee de leur gens estranla. Bauduïns de Sebourc uers le roy s 
            aprocha or dist Chius Dame Diex qui me fist et crea qui en le
            uierge digne pour nous tous s  aombra il saut et beneïe chel qui en
            lui crera et le Fransoys de France que li tiens corps pris a et mis
            en te prison issi tres lonc ta[m]ps a et uoit il le confondre qui
            tant tenuit l  i a. Rois ie le di pour toi tes corps le comparra
            se ie ne rai chellui qui ta soer enama. Quant li Rouges Lions le
            parole escouta il fu si cour[e]chiés pour poi qu  il n  esraga il
            rouuelle les iex et les dens resquina. Quant Bauduïns le uoit que
            tel samblant monstra mist le main a l  espee a moitiet le sacha.
            Polibans l  i reboute qui le roy appella si dist Roy d  Abilant
            or entent a moy cha ne t  anoit se mes sires si a toi parlet a
            tant buit ore de uin que trestous s  eniura. Sire Roges Lyons
            dist li roys Polibans nous auons sauf condui sel nous donna
            Soudans pour aleir tout partout en la terre as Persans tu ne nous
            poes mal faire n  en soies repentans. Le signe li monstra qui
            estoit si poisans et che nuls en che monde fust Bauduïn nuisans la
            lettre tesmongnoit et li sëaulz pendans que uille ne royames ne li
            feroit garans s  en estoit Bauduïns plus hardis et plus frans.
            Quant li Rouges Lyons a ueüs les commans qui uienent de son oncle
            qui tant fu soffisans lors dist a Bauduïn Frans messagiers
            uaillans dites uous uolentés ne soiés espargnans pour cose que
            uous dites n  en iere huimais dolans. Sire dist Bauduïns li
            cheualier poissans .i. Crestïen aués chaiens tenu lonc tamps
            auokes uostre soer dont li corps est plaisans dont uolentiers
            uerroie s  il uous plaist les samblans car sachié que ie uois en
            le terre des Frans pour le moullier uostre oncle qui en Dieu fu
            creans or porroit tel auoir en uo charcre gisans dont uous porriés
            auoir .ii. mile besans et tel dont uous n  ariés le monte de .ii.
            gans se uous pri soiés moi le Crestïen monstrans. Dist li Rouges
            Lions Si m  aït Teruogans ie croi qu  il soiient mort i a passé
            .ii. ans. Non est sire par foi che li dist Tourniquans
            encore est uostre soer sainne et sauue et uiuans. Dist li Rouges
            Lyons Or i soiés menans che Crestïen issi qui tant est fiers et
            grans. Et [dist] li Sarrasins Ie ferai uous commans. Lors dist a
            Baudewin qui [tant] estoit sachans Alons ie uous merrai soiés
            deuant passans. Alés dist Bauduïns ie uous serai sieuans.
            Onkes ne sot tant dire Bauduïns li uaillans qu  il li monstrast le
            uoie ne fust deuant [passans] trop doubte Bauduïn et les poins qu 
            il ot grans n  ose deuant aleir trop fier fu ches samblans.
            Tournikans emmena Bauduïn le uassael droitement a le charcre qui
            estoit en .i. ual un huis a desfremeit fait de fer sans metal en
            .i. chelier emmene Bauduïn le loial .ii. huis de fer i ot ains c 
            on uiengne au trauail. La ou on auoit mis le compaingnie roial il n 
            i auoit clarté de fu ne de cristal. Hé Diex dist Bauduïns
            Peres espiritael que chil qui ont esté .ui. ans en tel hostal
            doiuent auoir souffert de paine et de trauail Bauduïns s  escria
            Ou estes uous uassal Pour Dieu parlés a moy ne uous ferai nul
            mal. Quant Esmeré oï de Dieu l  emperial parler sifaitement lors
            dist sans arestal Sainte Marie Dame Roÿne especiael lonc tamps
            a que n  oÿ dire parleir ital Ie croi c  est .i. prisons du païs
            principal que li Rouges Lyons a pris en baptistal. uint a l  uis
            [de] le charcre ou il uit le uassal quant il le uit si grant si
            descendi a ual. Quant Esmerés oï Bauduïn le princhier et il le uit
            si grant lors rentra ou chelier a Iulïen d  Auffrike a dit sans
            atargier Cha uoi uenir a nous .i. si grant cheualier qu  onques ne
            uit si grans ne si fort pautenier. Par foi che dist li prestres
            c  est le deables d  enfer qui si bien m  encanta quant passai le
            grauier de le grant mer bruiant aueuc uous host[el]ier. Et Bauduïns
            ala tantost desuerroullier l  uis de la forte charcre qui fist a
            ressoingnier. .I. garsons li aporte pour lui a esclarier une torse
            de chire. Lors s  auale ou chelier et dist Chius Dame Diex qui
            tout a a iugier qui se laisa en crois pener et trauellier gart
            ceste compaignie ou il n  a qu  esmaier. Et li prestres respont
            Nous porrés uous aidier que [nous] soiommes hors enchois li tamps
            d  iuier Par foi dist Bauduïns i  en ai grant disireir.
            Seignour dist Bauduïns a le chiere hardie ie sui .i. cheualier
            de France le garnie.
          
            Or fui en Babilone en prison l  autre fie la femme dou soudant est
            de uers Normendie si me dist qu  il auoit en Abilant l  anchie .i.
            cheualier de France en la charcre naïe. Or sui le messagier la roïne
            prisie et se mander uolés en Franche le garnie uo messagier serrai
            a cheuls de uo partie. Quant Esmerés l  entent tout li sans li
            fourmie dont le uint acoler et forment s  umilie et li dist
            Cheualier dou grande seig[n]ourie puisqu  en Pontieu irés cheste
            terre iolie a Bollongne en irés par amours ie uous prie Wistace
            me dirés qui Bollongne maistrie ou le contesse Ydain s  Uistaces
            n  i est mie qu  Esmerés de Nimaie pour Dieu merchi lor prie qu  il
            uoillent enuoier a cheuls de ma lignie et [dire] que ie sui encore
            tous en uie par dedens une charcre entre moi et m  amie et ai esté
            .uii. ans uiengne a Pasques flourie et qu  il me uiengnent faire
            et soucours et aïe car s  Abilans pooit estre prise et saisie ensi
            me raroit on moi et ma compaignie. Dites que i  ai un fil de ma
            femme prisie c  on cleme Iulïen si n  en mentirés mie. Lors li
            monstra l  enfant en lui baisant larmie. Quant Bauduïns le uoit li
            cors li atenrie il a isnelement sa robe desuestie l  enfant uit
            trestout nu si dist par courtosie Hé gentis damoisiaus ne uous
            desplaise mie s  a che petit enfant qui de bia[u]té flamblie donne
            en l  onneur de Dieu ceste robe partie Par foi che dist li
            prestres ne m  anoieroit mie se uous m  au[i]és geté de la chartre
            porrie en l  onneur de Dëable et de sa compaignie Bauduïns de
            Sebourc ot pitiet de l  enfant pour che qu  il le uit nut et de si
            biau samblant. Las il en estoit oncles si n  en sauoit noiant et
            freres Esmeret qui le coer ot dolant. Regarde le puchelle qui le
            corps [ot] plaisant afamet sont et magre moult foble et moult
            mesquant lors dist a Esmeret A Ihesu uous commant ie uois la sus
            parler au fort roy [d  ]Abilant et se puis esploitier ie ferai a
            lui tant que le uostre prison il ira aligant. uassaus dist
            Esmerés par Dieu le tout poissant ie uauroie estre en liu ou
            solaus fut lusant que ie peüsse oïr le dous oisel chantant en loge
            ou en solier ou en tour soffissant et iamais [n  en] deüsse issier
            en mon uiuant. Lors a dit Bauduïns A Ihesu uous commant ueioir
            uous reuenrai ains le soleil couchant. A icheste parolle reuint a
            Pollibant et au roy de Baudas si dist en souspirant I  ai
            laissiet les plus poures de che chiecle uiuant. Bauduïns de Sebourc
            n  i fist arrestison ou palais sont uenu ou sont li Esclauon. Li
            roys ot commandé par le chité de non que tout fuissen armé
            cheualier et garson. Atant est Bauduïn qui clere a le fachon le
            roy en appella se li dist a haut ton Os tu rois [d  ]Abilant
            enten a ma raison il y a une beste en cheste region qui [ta] terre
            destruist entour et enuiron chelle beste crueuse on l  apelle
            lyon qui met ta grant chité en subgitation car il destruit ton
            pople a gran perdition. Si uous me uoielés faire mon talent et mon
            bon ie uous iurai ma loy sans nulle traÿson que sitost que i  arai
            faite m  entention dou message qui m  est querquiés par le faisson
            de la femme au soudant qui croit en Baraton qui m  enuoie en
            Ponthieu la soie region parler a .i. sien freire et a s 
            estration leus que ie reuerrai en ichestui royon pour [uous] m 
            irai combatre encontre le lyon et si le destruirai qui qu  en
            pleurt et qui non. Pleges uous liuerai de chestui ocoison nus ne m 
            en poet greuer se li dous Ihesus non que ne uous en deliure a ma
            raparison mais que faire uoeilliés mon talent et mon bon ne uous
            dema[n]derai ne chastel ne dongon dont amenris soiés le monte d  un
            bouton. Dist li Rouge Lyons Et ie uous doins le don demandés
            uostre gré car il me uint a bon. Quant Bauduïns l  entent si
            dreche le menton ne fust mie si liés pour l  auoir d  un roion ca
            d  aidier Esmeret ot grant deuotion. S  il sceüst [qu  il fust] nés
            de sa grant nourechon plus uolentiers l  eüst getet de la prison
            commen qu  il en eüst grande deuotion mais on dist un parler en
            commune raison c  on ueste ains sa chemise c  on ne fait pelison.
            Sire dist Bauduïns li prex et li gentis ie uous iure la loy
            que tieng de Ihesu Crist le lion ochirrai ou ie sarai ochis afin
            que de Ponthieu soie enchois reuertis mais que les prisonniers et
            uostre soer gentis alegiés leur prison et si les aiés mis en tour ou
            en chastel bien fremet a deuis et que chascuns si soit de uïande
            garnis
          
            et des bons uins plenté et gisans ens bons lis afin quant li lions
            ert par moi desconfis que le mes renderés et sans fraude et sans
            uis et les porrai mener hors de uostre païs. Dist li Rouges Lions
            Tels est le mien deuis en couuent les uous a. La fu seremens pris
            et de l  un et de l  autre fïanchiés et pleuis. Bauduïns de Sebourc
            n  i a point d  arrest pris en une bele tour faite de murs massis
            fist mener Esmeret le cheualier gentis et s  i ala li prestres
            che ne [fu] poins enuis et Iulïen d  Auffrike qui encore estoit
            uis la bele Elïenor et Iulïens ses fils. Bauduïns leur escrie li
            uassaus posteïs Ch  est de ma bien uenue que uous estes seruis
            Chertes che dist li prestres ie [sui] chairtains et fis ie n 
            airai iamais miex tant que ie soie uis. Sire dist Esmerés uous
            sortissiés toudis si arons si Dieu plaist le Roy de Paradis car
            d  une maille au cop est li aubers furnis. Seignour dist
            Bauduïns a le clere fachon ie ne sai qui uous estes ne de quel
            region mais ie uous geterai se puis de la prison. Dont baisa
            Iulïen le petit ualenton. Enfes dist Bauduïns tu aies bon
            renon se Dieu plaist tu aras encor du bien foison boins eürs ne
            gist mie en noble nourrechon ains gist au uoloir Dieu qui en fait
            le parchon. Or menés lie chiere pour Dieu uous en prion car i  ai
            tant fait au roi qui uous tient en prison que se Ihesus che donne
            qui souffri passion que puisse repairier a ma diuision conbatre me
            uenrai encontre le lyon qui destruit Abilant entour et enuiron et
            quant ie l  arai mort a grant destruction li roys m  a en couuent
            sus le loy de Mahon qu  il uous deliu[e]ra a uou sauuation et si
            uous emmerrai en France le royon. Sire che fist le prestres
            prie[r] uous uaurroit on qu  enchois que uous aleis outre mer a
            dromon que uous alés conbatre a che lyon felon s  en irons aueuc
            uous en uostre region. Seignour dist Bauduïns si ait m  ame
            pardon a le femme au soudant qui me fist garison iurai quant m  en
            parti faire le me fist on qu  enchois aroie esté en Pontieu le
            royon et dedens Babilone raconteit ma rayson qu  a che lion uenisse
            ou i  ai deuotion mais quant ie reuenrai n  en aiés souspechon
            pour [uous] l  irai destruire s  en arés gerredon. Par foi che
            dist le presters uechi fole raison ch  est quant ie serrai mors
            c  un caudel me fach on Or sont enmi la tour li dolant prisonnier
            pour l  amour Bauduïn le gentil cheualier i euren le prison a bore
            et a maingier et furent bien serui tout a leur desirier. Adont fist
            Bauduïns se besongne apointier il a fait un dromon de uitaille
            querkier. uint au Rouge Lyon se li dist sans targier Biaus sire
            ie m  en uois mon message nonchier ou païs de Ponthieu et a mon
            repairier uous uenrai deliurer de che lion lanier qui sifaitement
            fait uo chité essillier. Dist li Rouges Lyons Che fait a
            ottroier [et se uous m  en pöés conforter ne aidier le moitiet de
            ma tiere arés a iusticier riens ne conmanderés que ne uoelle
            otroiier.] Sire dist Bauduïns riens el [ne] uous requier que
            ches prisons faichiés seruir et aieisier. Adont ua a le tour si
            monte le planchier et dist a Esmeret Pensés de uo moullier si
            pensés de l  un l  autre amer et tenir chier. Aiés fïanche en Dieu
            le Pere droiturier si prïés a Ihesu qu  il me laist repairier car
            ie uous aiderai a l  espee d  achier. uassaus dist Esmerés
            uoeilliés uous traueiller qu  as enfans de Niemaie contés mon
            destourbier a le roÿne Rose que Diex gart d  encombrier en ses
            flans me porta se li doit anoier qu  en estrainge contree uis a si
            grant dangier chou qu  amender ne puis me conuien il laissier.
            Sires dist Esmerés quant [uous] uenrés [de]la ou païs de
            Ponthieu gaires lonc il n  i a iusques a Boulenois et i  ai .i.
            cousin la Wistace de Bollonge ou bon cheualier a s  i est aussi
            ma mere qui .ix. mos me porta dites li que ches fiex est en uie
            decha et si dites Wistace que s  onkes il m  ama qu  il me uienge
            souccourre o le gent qu  il ara. En tere sarrasine ai esté lonc
            tamps a bien quident que mors soie ou païs par dela. Se uous saués
            mes freres nulle part prés de la si dites qu  Esmerés uit a grant
            rage cha a toutes ches ensaignes par coi on uous crera que
            Iulïens d  Aufrike auoec lui m  amena pour ueoir la puchelle que mes
            corps tant ama mais onques tant amour hons carneus n  aquata.
            Sire dist Bauduïns ne uous [des]mentés ia la chose qui uient
            dur en fin bien auerra. Adont par bon amour le sien frere baisa
          
            ne li cognissoit mie mais nature i oura qu  entr  iaus .ii. met
            amour si fort n  en doubtés ia qu  a paines Bauduïns onkes s  en
            desseura. Se ne fust Polibans il fust demourés la [une piece dou
            tans ousi s  i oublia mais Polibans li dist que trop demoroit la.]
            Sire dist Bauduïns par Dieu qui me fourma i  ai le coer si
            souspris de la gent qui sont cha ie ne les puis laissier ensi le
            coers me ua ie demouroie bien aueuc eus toudis cha. Ensi dist
            Bauduïns car bons sans l  engenra qui le sien coer atise et d 
            amour doctrina. Bauduïns de Sebourc n  i fist arrestement d 
            Abilant se parti et au roi congiet prent en .i. uaissel entra tost
            et isnelement. lui fu Polibans qui tant ot hardement et li rois
            Pourueüs a cui Baudas apent en mer uont esquipant a l  orage et au
            uent. Et li roys de Baudas a parlet hautement Bauduïns biaus dous
            sire uous aués laidement obliés le plus bele qui soit el firmament
            ch  est le bele Yuorine qui de biauté resplent. Alons ent a Baudas
            pour ueioir se ma gent trouuerent Yuorine qui tant a le corps gent
            par dedens Ytalie c  on prist soutiement. Et Bauduïns respont
            Par Dieu omnipotent pas n  en a obliee che uous ai ie couuent s 
            on le po[o]it rauoir pour or ne pour argent sachiés ie le raroie
            assés hastiuement car ie l  ains par amours et de loyal talent
            mais se la dame est morte on ne poet nullement sa uie raquateir. Et
            nature s  aprent c  on oblie les mors assés legierement [qui est
            mors il est mors riens n  en uaut parlement que plus en parol  on
            plus en est on dolant. Mais chieux qui sont en uie doient
            legierement] les ordinanches Dieu trespasser humblement. Qui piert
            un sien cousiin si rekoerre .i. parent [et qui piert une femme
            autre mourlier reprent] et qui [a] de l  autrui si face testament
            car qui prenderoit ore le doel et le tourment au coer que Dieu
            enuoie a plusours bien souuent iamais ioie n  aroit ie le sai
            uraiement n  i a que dou prier a Dieu omnipotent qu  il enuoie en
            [ce] chiecle et santé et argent et quant nous serons mort des
            chieulx le sauuement. Bauduïns de Sebourc ua nagant par le mer et
            li maronier fist leur uassel ariuer droitement a Baudas la uaurrent
            arrester. Li bourgois de la uille quant oïrent parler que lor sires
            reuient qui tant fist a löer il uont encontre lui pour lui plus
            hounourer. A grant pourchession font encontre ails aler adont uont
            leur seignour baisier et acoler. Yuorine la bele qui li uïaire ot
            cler dessus un palefroi ua la bele monter a chascun qu  elle uoit
            ua elle demander si Bauduïns i est qui tant fist a doubter qui
            fist le chauetier en Baudas couroner. Adont uint sus la riue si
            prist a regarder Bauduïn de Sebourc le gentil bacheler quant le
            uoit Yuorine coulour prist a müer contre Bauduïn ua si commenche
            a plourer. Dont le ua Bauduïns baisier et acoler et li dist Douche
            amie Diex uou uoeille garder ie ne fuisse aussi liés pour tout l 
            or decha mer que che que ie uous puis saine et sauue trouuer. Dont
            uon uers le palas leur ioie demener. La tienrent court plenire qu 
            il font le iour crier trestous chil qui uoloient au coert uenir
            disner il uenoient trestous sans nul refus trouuer. De l  amour
            Bauduïn ne uous uoil recorder mais .uiii. iours en Baudas uolt o li
            seiourner puis se uolt d  Iuorine partir et desseurer. Polibant de
            Falise uolt aueuc lui mener et le roy de Baudas laissa tout coi
            ester pour le noble chité garantir et tenser. Bauduïns de Sebourc se
            mist en haute mer aueukes Polibant qui tant fist a doubter pour
            aler uers Ponthieu font leur uoile leuer. Iamais ne retoura Bauduïns
            a uis cler s  ara ueüt d  enfer le fumee leuer et Paradis terrestre
            ou bel fait demourer et si uerra sa mere qui tant fait a amer en
            guise de monne se uorra atourner e ira a Sebourc a s  amie parler
            si uerra son bastard plus hardi que sengler et le plus outrageus c 
            onkes fut decha mer puis ira a Nimaie s  amie confesser et pour le
            loyauté des femmes esprouuer chertes ch  est grant mesquiés de
            fauceté penser moult enuis se feroit preudefemme blasmer. Or s  en
            ua Bauduïns parmi le mer salee aueukes Polibant a le chiere
            membree. Esquipant uont par mer li uoile fut leuee ou li uens se
            feri de telle randonnee que plus tost ua par mer c  oisiaus par le
            ramee. Une tempeste ch  est parmi le mer leuee .ui. semainnes dura
            ch  est uerités prouuee. Le grant mer d  Engletere on toute
            trespassee
          
            le haute mer d  Illande qui est rouge et salee mile liewes de mer
            en une randonnee nagierent sans lasquier. Encore n  ert finee le
            tempeste par coi le mer fu si tourblee il ne luisoit solaus ne lune
            a le uespree ains faisoit aussi noir qu  en charcre machonnee.
            Onques mais nulle gent ne fu si effraee que furent li baron dont ie
            fai deuisee il ont mainte orison et dite et recordee si fu la Mere
            Dieu moult souuent [re]clamee. Hé Diex dist Bauduïns a le
            chiere menbree prendés me en uraie foi se ma mors est iure[e]
            Moult entre en grant peril et en pesme iournee li hons qui entre en
            mer trop doit estre doubtee ceste iauwe que tant est orible longe
            et lee Diex m  e[n] uoielle geter qui fist chiel et rousee qu 
            encor puisse ueoir Blanche mon espousee. Bauduïns de Sebourc fu
            aueuc Polibant dedens le haute mer tres orible et courant par le
            uoloir de Dieu nagierent si auant qu  il on ueüt .i. lieu moult
            noble et souffisant muret trestout autour de cristal reluisant et
            li crestel estoient con fin or reluisant. Hé Diex dist Bauduïns
            ie uoi la percheuant le plus noble cité selonc mon essïant que ie
            ueïsse mais es iours de mon uiuant Lors dist au maronnier Alons
            briefment nagant deuers cheste chité que ie uoi chi deuant si
            sarons ou nous sommes chi aual habitant. Et chius a respondu Tout
            a uostre commant. Adont isnelement ua se uoile tournant. uers che
            lieu noble et dous uont li baron nagant cuident che soit chités ou
            chastel en estant mais chertes non estoit che trouons nous
            lisant ch  est Paradis terrestres le lieu noble et plaisant que
            Ihesus estora ou nous sommes creant. Et quant l  ot establi tres
            noble et deduisant Eue et Adam i mist et leur ala baillant che
            biaus lieu a garder. Mais puis fisent il tant qu  il en furent
            bouté moult poure et moult mesquant che fu par l  Anemi le fellon
            soudoiant qui fist Adam mengier du noble fruit poissant. Et quant
            Bauduïns uint a che lieu auenant ne uit tour ne chastel ne dongon
            en estant fors arbres qu  en tous tamps sont uert et fruit portant.
            Hé Diex dist Bauduïns con i  ai le coer dolant Chi endroit n 
            a chastel ne persone manant qui nous sceüst a dire ou sommes
            arriuant enchois n  est c  uns gardins onkes n  en ui si grant si
            noble ne si bel si douchement flairant. E Diex dist Polibans
            au corage uaillant a cui est chius biaus liex Moult me uois
            meruellant a mile liewes prés n  a persone manant Et dist li
            maroniers Ie uous iure et creant ch  est Paradis terrestres dont
            on parole tant. Cha dit li maroniers ie sui chertains et fis
            que ch  est le lieu terrestres c  on claimme Paradis. Et Bauduïns
            respont Puis qu  il plaist Ihesu Crist que ie sui arriués en che
            noble poupris i  irai uëoir le lieu qui tant est seignoris. Et
            Pollibans respont Ne uous serai falis. uenu sont a le riue le
            nobile marchis [s  ont ueüe la porte tres bien faite a deuis
            onques ne fist si bielle rois contes ne marchis] car Diex le
            deuisa le Peres Ihesu Cris ch  est toute de cristal. Moult est li
            lieus polis a le porte i auoit .ii. preudommes assis que Diex li
            tous poisans a illoec establis et la endroit seront li preudomme
            toudis iusqu  a tant qu  Antecris .i. cuiuers maleïs uenra regner
            au monde tout par art d  Anemis. Or sont li doi baron qui moult ont
            hardiement uenu droit a le porte qui de biauté resplent les
            preudommes trouuerent seans ioliement uestu sont de dras d  or
            selonc l  entendement car ch  est chose diuine faite du Sapïent.
            Bauduïns de Sebourc parla premierement Chius Nostres Sires Diex a
            cui li mons apent qui estora le chiel et le tere et le uent il
            gart ches .ii. preudommes que chi uoi en present. Et li doy sont
            leuet tost et apertement. Tout langages parolent car Ihesus leu
            aprent Enoc parla premiers si a dit uistement Bien ueigniés
            uous seignour en cestui casement .ui. ans et .u. a passet
            uraiement que n  entra chi persone sachiés chairtainement car
            adont en bouta li rois ou tout apent Adam et sa moullier che fu par
            le serpent ch  est Paradis terrestres que Diex fist proprement. Or
            i uenés seignour a uo commandement car on uous abandone l  entree
            a uo talent. [Baudewins les mercie ou tant ot hardement] aussi
            fist Polibans au hardi couuenent. Li maroniers estoit en mer la
            les atent. Et li doy cheualier n  i font arrestement en Paradis
            terrestre sont entré lïement. De trestoutes mannieres d  oysiaus du
            firmament i o[ï]st on le son chanter si douchement que de la melodie
            n  a el mont si dolent qui n  en [fust] resioïs a che demainnement.
          
            Adés i fait estés n  i keurt pluie ne uent li arbre [i] sont tout
            uert en tous tamps uraiement li fruit y sont pendant sans cheoir
            nullement ne ia ne kerra fruis s  Escripture ne ment dessi
            iusques au iour du tres grant Iugement que Diex fera le monde finer
            parfaitement chiasteus et chités fondre et le terre ensement. Or
            poeent demander aucun fol innochent dont Enoc et Elies uinrent la
            ensement mais il n  est nuls qui puist argüer nullement qu  il n  i
            soient commis de par Dieu proprement car Diex prist en che monde au
            tamps anchienement les .ii. plus loiaus hommes de tout che firmament
            et les mist en che lieu si uert[u]eusement qui la seront manant en
            gratïeus iouuent iusqu  a tant qu  Antecris regnera faussement et
            metera le monde en fax argüement [et] par l  art d  Anemi fera
            encantement le monde destruira par son fax esrement roy conte
            prestre et clerc et plainté d  autre gent conuertira en soy par son
            demainement mais Enoch et Elye isteront uistement de Paradis
            terrestre au Dieu commandement et uerront Antecris argüer tellement
            qu  il serra contumas uitupereusement et la en prendera Diex si
            grant uengement que chil qui l  aront creu en seront [moult] dolent.
            Pour che chil doy preudomme dont ie fai parlement sont en che
            Paradis. Escripture l  aprent dont chellui tieng a bougre qui de
            riens me reprent et si en preng clergie en mon confortement qu 
            ensi est ordenet ou Escripture ment a cui nous nous deuons raloier
            iustement. Seignour de che saint lieu uous ferai parlement
            Bauduïns uoit les fruis qui sont si excellent si demanda Elie qu 
            il diroit s  il en prent et Elies respont Sire chairtainement
            uous en pöés bien prendre a uo commandement se fuissiés par dela au
            lés uers Orïent la sont li noble fruit qui ualent tant d  argent.
            Sire dist Bauduïns ie m  esmerueil forment qui dites [que]
            chaiens aués esté gramment .ui. ans et .u. si con mes corps entent
            et uous estes si iones et de si biau iouuent il samble que n  aiés
            que .xxx. ans seulement qui ia uous en crera pendus soit il au
            uent Par son dist Bauduïns ie sui bien encantés qui me
            faites entendre que .ui. ans aués esteit en che lieu chi et chi
            iones samblés. Elies respondi Amis auant uenés. uechi uo
            compaingnon .l. ans a passés et chi est de uïare moult tamps et
            moult alleis uous uerrés ia bien tost comment il ert müés. Or
            tost dist Bauduïns et si le m  esprouués ou par chellui
            Seignour qui en crois fu penés se ie n  en uoi l  espreuue uous
            serés hors boutés de Paradis terrestre si en arai les cleis. Sui ie
            dont .i. uassaus qui doit estre gabés Adont li doy sain homme si
            en ont ris assés. Par le gardin s  en uont ou il flaire söeis
            uinrent a .i. pumier que haus fu et leués il auoit tan de pommes
            enuiron de tous lés que Bauduïns en fu durement effraés si a dit a
            Enoch qui moult estoit senés Que ne coelliés che fruit Il en est
            tamps passés. Freres che dist Enoch qu  est che que dit aués
            Pas ne porriés ualoir qu  il en fust tamps d  assés car trestous a
            une heure li fruis que chi uaés sera encore coellies quant de Dieu
            ert li grés mais che ne serra mie s  ert li mondes finés. Elies
            prist un pun li prophetes menbrés a Poliban a dit De cheste pume
            usés. Non ferai dist li roys s  enchois n  en aualeis car ne
            sai se par uous en serroie enherbés. Lors en prist une Elies que
            n  i est arrestés si le mist a che bouche et en manga assés aussi
            fist Polibans li bons rois couronés. Leus qu  il en ot mengiet li
            est le uis müés il deuint gratïeus et biaus et coulourés en l  age
            de .xxx. ans fu esrant figurés. Et Dieu dist Bauduïns bien
            estes acquités Adont s  agenoulla Bauduïns li menbrés et lui pria
            merchi li uassaus naturés de chou car il estoit encontre troubelés
            car bien uoit que ch  estoit santisme autorités mais ches mesfais
            li fu uistement pardonnés. Lors dist li frans uassaus De che fruit
            me donnés ië en uaurai user se uous le me löés. Frere che dist
            Elies se .xxx. [ans] n  as passés che seroit moult mal fait se du
            fruit aualeis. Pourcoi dist Bauduïns seroit che foletés
            Amis che dist Elies car se uous en gostés et [uous] n  aiés
            .xxx. ans si ui[e]lles samlerés qu  il samblera en l  eure que bien
            .m. ans arés. Par Dieu dist Bauduïns li cheualiers osés ie
            uoeil sentir ui[e]llece et toutes les grietés or me donnés le pomme
            et .ii. se uous uolés l  une pour auiellier ensi con dit aués l 
            autre pour raiounir quant che sera mes grés. Et Elies respont Si
            con uous commandés.
          
            Bauduïns [de] Sebourc point ne s  i aresta il a pris une pomme
            uistement le menga quant aualee l  ot li piaus li hirrecha
            uielles fu et barbus sa ueüe troubla il ne uit se poi non a terre
            se geta et ne poot aler s  au baston n  apoia. Qui le uit par deuant
            et adont l  esgarda il ne creest iammais che fust Bauduïns la car
            en poure point fu et si uielles sambla que de .m. ans et plus ensi
            Diex l  ordena qui tout fist par rayson et qui tout desfera il ne
            pot dire mot et ne scet ou il ua. Une [grant] loue fut et plus en
            che point la. Le pomme li cheï qu  Elies li donna Enoch reuint a l 
            arbre une pomme koeil[a] et uint a Bauduïn en ses dens le bouta.
            Bien ot en lui scïence que de coer le masqua leus qu  en ot
            aualeit sa uiellece changa en l  age qu  il auoit uistement se
            fourma. Quant il reuint a lui mille [fois] se sainna et dist a
            Polibant qui lés lui estoit la Ne sai qu  est auenu ne comment il
            en ua mais onkes tel meskiés personne n  endura ia hons n  ara
            soulas qui uielles uiuera i  ains miex iones morir qu  atendre ce
            tamps la Espargnie iamais me uie ne sera car ie irai en bataille
            quant li poins en sera si tres hardiement nuls ne me passera et
            s  on me taut la uie dehait cui en caura car uielle gent sont
            poure tant d  auoir n  aront ia fox est li iones hons qui mais se
            plaindera car puis c  uns hons est iones assés [de] riquece a.
            uoir dites dist Enoch par Dieu que me fourma mais nul ne uoilt
            morir tant que le pooir a sans uielles deuenir nuls hons ne uiuera
            ensi est li nature dont Diex nous natura. En Paradis terrestre ou
            tant a de plaisanche fu li bers Bauduïns qui en Dieu ot creanche.
            La endroit uit li bers mainte bele ordinanche et d  arbres gratïeus
            i coisi mainte branche. Ou moilon regarda Bauduïns sans doubtanche
            se uit un arbre sec de laide contenanche nors comme carbons fu
            lors dist sans detrïanche Seignour encor me dites pour quel
            senefïanche chius arbres ses est la ch  est moult laide ordenanche
            coper le deuieriés car plus n  a de poissanche s  en est chius
            liex desfais. S  il uous plaist sans targance le uous abaterai sans
            nulle detrianche. Elies li a dit sans faire demoranche Frere
            chius arbres la ou point n  a de substance porta iadis le fruit
            qu  Adans par ignoranche auala a son corps dont il fu en greuance
            leus qu  en ot aualé fu il en griés souffranche. Onques puis que du
            fruit prist Adam sa substance n  i tramist onques Diex ne foeille ne
            plaisanche. Quant Baud[u]ïns l  entent nel tint a ignoranche l 
            abre bien mille fois pria male mesquanche. Bauduïns de Sebourc a le
            chiere hardie ia dit a .ii. preudommes uous Enoch et Elye chius
            arbres la endroit uoir ie ne l  aimme mie car le fruis qui fut
            sus nous a mis en hasquie en paine et en labour. Li corps Dieu le
            maudie car se ne fuist le fruis dont Adams ot enuie nuls hons ne
            laborast en cheste mortele uie ne nuls hons ne peuquast ne ne fesist
            folie et sceüssiens del chiecle la haute seignourrie sans penanche
            endurer che fust grans melaudie. Or sommes en labour uiuant en
            maladie en doubte et en paour pensans mal trecherie orgueilleus
            conuoiteus et plains de felonnie par che fruit est uenus entre nous
            dëablie En non Dieu dist Enoch par le fruit n  est chou mie
            ensois fu par Adam et par Eue s  amie qui le commant passerent du
            fil sainte Marie. Mais li arbres nous fist moult grande courtoisie
            car il porta le fruit qui nous rendi la uie car li pepins du pum
            qu  Adans mort celle fie rendi forche et rachine et l  arbre par
            maistrie en nasqui et issi pour uoir le uous affie dont le crois
            Ihesu Crist fu faite et establie la ou sa digne char fu a mort
            pourtraitie si qu  en chel arbre la fu nostre mort iugie et en chel
            arbre la fu no debte païe il desfist et che fist en une autre
            partie. Par Dieu dist Bauduïns uechi rayson iolie Plainté
            uit Bauduïns ou lieu terrestre droit aussi fist Pollibans qui
            aueuc lui estoit qui puis fu sains Brandons apellés de son droit a
            Saint Amant a Bruges illoec on trouueroit cheste matere chi qui
            ueioir l  i uauroit. Bauduïns se regarde et pluiseurs osiaus uoit
            priués et debonares au mains on les prendoit et ch  estoient plus
            blanc que nuls mottons i soit. uellut furent qu  aignel dont
            [moult] s  esbaïssoit Bauduïns de Sebourc qui les oisiaus ueiot a
            Enoch demanda dont tel beste uenoit. Frere che dist Enoch chius
            oisiaus la endroit sont sans pere et sans mere ne nuls ne les
            conchoit fors li rais dou soleil qui uie leur pouruoit. Quant tanps
            est de morir il moert en tel esploit
          
            qu  il font comme la baigne que feus art ou que soit et li rais du
            soleil en uie le conchoit. Et ch  est de tel nature chius oisiaus
            s  il estoit par d  encoste un grant feu car il se bouteroit et que
            plus seroit grans et miex s  i nourriroit. Il est fais de chaleur et
            feus bons li seroit et la plume sour lui qui bien le fileroit
            sachiés que bele toile et blanche on en feroit et se le toile en
            riens puissedi noirchissoit pour iauwe c  on boullia mais blanche
            ne seroit et ne poroit blanchir s  en .i. grant fu n  estoit que
            plus seroit en fu et plus i blancheroit. Quant Bauduïns l  oï
            forment se esmerueilliot si dist que des oisiaus o lui emporteroit
            et que decha le mer filer il en feroit. Seignour il se dist uoir
            puis en i aportoit et en fist faire toile a Iherusalem droit et au
            saint apostele de Romme l  enuoiot et pour le dignité et le lieu
            dont uenot le prist li aposteles qui adonkes regnoit et le saint
            uinrounike dedens enuolepoit encore est en le toile li suaires en
            ploit. Ch  est le dignes suaires que uerone poirtoit quant elle
            trouua Dieu qui en le crois pendoit ou il auoit esteit lanchiés au
            coer si roit que li sans de son corps ensanglenté l  auoit ueroine
            prist sa toile qu  au marchié uendre aloit s  en couuri le corps
            Dieu dont grant pitié auoit. La fu se fache escripte si qu  encore
            on le uoit droit a Romme le grant fox est qui che ne croit.
            Bauduïns de Sebourc point ne s  i arresta .ii. salemandes prist
            ensi on les clama puis a dit a Elie que partir s  en uaura.
            Chertes dist Polibans il en est tamps piecha ie croi qu  il a
            .ii. iours que nous uenime cha. Par foi che dist Elies plus de
            .ii. mos i a. Quant Bauduïns l  entent forment s  esmerueilla il
            demande congiet et on li ottroia. Elies son uaissiel meïsmes
            enseigna dont Bauduïns issi le iour car il uint la. Et quant li
            maroniers les barons auisa se lor dist uenés ent Ie ai trop
            demouré cha le dëables d  enfer la endroit uous porta Taisiés
            dist Bauduïns. Dieus nous i amena car i  ai ueüt [tel] chose qui
            me pourfitera et a l  ame du corps si Dieu plaist me uaura.
            Chertes dist Polibans qui en Dieu ne crera a che que puis
            ueioir grant folie mefra Or uorrai Dieu seruir car qui le
            seruira ie sui fis et chairtains bon loier en ara. Ensi dist
            Polibans qui a Dieu s  aclina. Il aprent moult de coses qui par le
            païs ua. Or sont li doy baron parmi la mer salee. Puis qu  il euren
            lasiet de Paradis l  entree nagierent .xu. iours et soir et matinee
            ains qu  il ueïssent terre chité uille fremee fors le chiel de la
            sus et le grant mer salee. Tant nagierent qu  il ont une ille
            regardee enmi le haute mer qui tant est redoubtee. A l  entreie de
            le ille ont leur neif aancree puis monterent en le ille qui fu
            uerde et ramee s  ont dit au maronier sans nulle demouree qu  il
            les atende la iusqu  a la retournee. Parmi le ille de mer de l  iawe
            auironnee s  en uont li cheualier toute iour a iournee. Tant alerent
            qu  il on ueüt une fumee si grande et si obscure et si desmesuree
            qu  il ne ueoi[ent] chiel terre ne mer salee nient plus c  une
            bruïne leur fust par nuit leuee. .I. petit uont auant s  ont clarté
            auisee ensi qu  en .i. busson et la on escoutee une uois
            complaignant a si haute allenee si doloreusement s  est le uois
            demenee n  i a chelui des .ii. n  ait la coulour müee et dist li un
            a l  autre Ferons nous retournee La furent entr  iaus .ii. en
            mout grande pensee. Bauduïns de Sebourc quant le uois entendi a
            dit a Polibant Hé urais [Dieux] qu  est che si Sommes nous en
            enfer Il est bien prés de chi Iron nous plus auant Nous sommes
            trop hardi Chertes dist Polibans au corage nouri bien deuons
            Dieu louuer qui onkes ne menti car Paradis terrestre ou li lieu
            sont polli nous a Ihesus monstré de coi ie l  en graci or uoelt
            que nous ueons ie croi Enfer aussi. Iamais ne retourai si sarrai
            que ch  est chi. Ne ie dist Bauduïns au corage agenci Pour
            recheuoir le mort ne retourai sans ti Dont uont uers le buisson
            ou le uois se plaindi et Polibans s  escrie que plus n  i atendi
            uois qu[i] ensi te plains or tost enten a mi Ie te coniur de
            Dieu qui en crois mort souffri di moi quel coze t  ies ne qui t 
            a mis droit chi ne quel cose tu es or le me di ensi Tantost le
            te dirai le uois li respondi Ie sui li faus marchans qui son
            Seignour uendi. Amis chou dist li uois qui fu en grant
            tristour on m  apele Iudas qui uendi son Seignour. Iudas dist
            Polibans Diex te mets en mal iour Sui ie dont si auant uenus a
            chestui iour
          
            que ie sui en enfer on on a du pïour En enfer n  estes pas
            dist le uois a doulour Mille liewes i a dusqu  a le grant calour
            ou le dëable sont en leur enfernael tour. Comment dist Polibans
            T  a Diex fait tel amour que tu es hors d  enfer ou il [a]
            tenebrour Ne le cuidoie pas par Dieu le Creatour. Oïl che dist
            Iudas qui fu en grant tristour trestous les samedis qui sont de
            grant ualour [et] le dymenge aussi sui chi trestoute iour le lundi
            au matin reuois en mon labour en infer ou dëable me boutent en lor
            four. Pourcoi dist Polibans te met on a repos samedi [et]
            dymenche Or le me di bien tost Et Iudas respondi uassaus tu n 
            es pas sos uois tu la chelle piere par d  encoste che bos Iadis
            quant ie uesqui ou tans que ie fu fos passoie en un chemin ou d 
            iauwe auoit grant flos on n  i pooit passer ni aler ens ne hors
            dont la gent dou païs perdoient leur pourpos. Or i mis une planque
            et si fui si deuos a faire cestui bien qui ne fu mie gros que tous
            les samedis en sui de Dieu rassos. [Et] ie sui le dimenge mais ch 
            est pour autre los car une fois auoie des florins et des gros si
            encontrai un ladre de maladie enclos tant fui de cha penanche pour
            lui misericors ne demoura sour mi monnoie argens ni ors que ie ne
            lui donase de coi Diex s  est remors que .ii. iours le samainne en
            sui iou d  enfer hors. Chi endroit crie et pleure et s  ai ches
            desconfors pour che que le matin rirai auoecq les mors car persone
            n  est morte s  en infer [n  ]est enclos. Polibans de Falise
            appella Bauduïn Aués uous entendu de Iudas le latin Oïl dist
            li uassaus foi que doi saint Martin. Seignour che dist Iudas
            alés uous droit chemin car cheste uoie ua a le mayson Caÿn. Il i a
            .ii. tenebres et le tiers ch  est la fin ou le dëable sont et tout
            chil de lor lin qui de tempter le chiecle sceuent trop bien l 
            engien. Li tenebres decha dont ie uous fais destin li anemi n  i
            sont souuerrain ne meschin mais [cis] de ches tenebres sont en
            mauuais couuin iamais ne uerront Dieu le urai Pere diuin ne le
            gloire des chiulz ou sont li seraphin. En l  un de ches tenebres la
            sont li ophenin che sont enfant mort net la sont en che gardin
            maudisant pere et mere et parent et cousin. Tout adés uiueront en
            disant tel latin ne ia des chieulz lassus ne uerront le traitin
            che sont maleüret et plain de poure fin qui naissent de leur meres
            sans baptemme diuin. Et en l  autre tenebre de coi ie uous destin
            la uont li desperet Persant et Barbarin. Et li autres tenebres c 
            est infers ou sans fin iront chil qui feront et murdre et
            lar[e]chin et li faus usurier qui uendent a termiin et qui prestent
            .x. sols pour rauoi[r] .i. florin se par confession ne prendent bon
            doctrin. La soufferront tel mal tel doel et tel bruïn c  on ne
            porroit escrire en tout le parchemin qui soit en tout le monde
            iusqu  a l  iauwe dou Rin le dolour c  on i souffre au soir et au
            matin chellui qui bien s  e[n] garde ting a bon peleriin.
            Seignour che dist Iudas ca retournés ariere car li premiers
            tenebres est .i. pau cha deriere et la sont li mort net qu  adés
            aront hasquiere et li desperet sont en une autre manniere la
            fuisse ië alés mais ie fis oeure fiere quant ie uendi le fil la
            douche tresouriere che fu trop grans mesfais ne m  i uausist
            proiere. [.u. iours en la semaine en sui en la caudiere] ou li feus
            art et brulle et rent telle lumiere et si grande caurreur et de
            telle manniere que li feu de uo chiecle n  a de chaut une osiere
            enuers le feu d  enfer qui nous met a hasquiere on aroit mal sans
            nombre sans plus de la fumiere. Quant li doy cheualier öent Iudas
            parleir adont eurent d  acort d  ariere retournier si lassierent
            Iudas dessus le pierre ester dont retournent par le ille. N  i
            uorrent arrester s  ont trouué leur uassael adont uont ens
            entreir. Et li marroniers ua se uoile haut leuer dont i leua un
            uens qui les a fait aleir au lés deuers enfer si qu  il uirent
            bie[n] cler les dëables d  enfer par le champaingne aleir. Quant le
            dëable uirent le uaissel la sigler il uinrent abruiant sus la riue
            de mer uers le nés Bauduïn commenchent a geter brandons de fer
            ardant qui reluisoient cler. Et Bauduïns commenche sa main destre a
            leuer mille fois se sainna pour le sien corps garder. Et Pollibans
            se sainne ou n  ot qu  espöenter. Le maroniers de peurs est salis
            en le mer la endroit se noia qu  il ne poet escaper e li dëable
            uinrent l  ame de lui haper e tout droit en enfer le uont briefment
            porter. Et li dëable [prisent] leur brandons a geter pour le uaissel
            ardor ou sont le bacheler.
          
            Se Ihesu Crist ne fust n  en peussent escaper qui fasoit les
            brandons ariere reculeir et en l  iauwe seioir. Mais i  ai oï conter
            en le droite matere de saint Brandon le ber que li brandon fasoient
            l  iauwe en maint lieu flamber du felon feu d  enfer qui tant fait
            a doubter. Nostre Sires des chiels uolt ses amis monstrer miracles
            meueilleuses et en terre et en mer. Quant li uint a plaisir le uent
            fist retourner li uassiaus retourna li uens l  i fist guier. Et li
            dëable prisent hautement a hüer dolant furent qu  il uirent le
            uaissel escaper et les .ii. cheualier qui fisent a löer. Et li
            baron s  en uont ou n  ot qu  espöenter et prient Ihesu Crist qu 
            i les laist ariuer en tel lieu ou il puissent dessus terre monter.
            E Diex dist Polibans or sai et uoi bien cler que li hons qui
            fait mal il li faut comparer plus doleureusement c  on ne puist
            recorder A le premiere albie que ie porrai trouuer irai faire mon
            corps baptisier et leuer monnes i deuerrai sans iammais desseurer
            et la seruirai Dieu qui tout a a gard[er]. Pour amour des brandons
            qui ardoient si cler dont le dëable ont fait aprés nous tant rüer
            me ferrai ie Brandon par mon nom appeleir. Seignour il se dist
            uoir legier est a prouuer encoir poet on a Bruges saint Brandon
            uoir trouuer ou moustier Saint Amant le fait on aourer et sa uie
            tesmongne qui point n  en doit fausser qu  auoec Bauduïn fu en
            palagre de mer en Paradis terrestre et a Iudas parler et fu si prés
            d  enfer che est chertain et cleir que de brandons le uirent li
            dëable geter et pour che le poet on saint Brandon appeler mones fu
            d  une albie et albés uolt finer ensi com uous orrés ou liure
            raconter. Qui de cheste matere a l  encontre diroit ie croy que
            contumas bien rendus en serroit. Tant naga Bauduïns et chius qu  o
            lui estoit car il sont arriuet en Noröeghe droit. Seignour en che
            païs gerre eüt i auoit du roy de Noröeghe qui a che tamps regnoit
            contre les Illandois a che c  on me contoit qu  adont estoient
            bougre et plain de mase foit s  auoient chiaus d  Espaenge amenet
            la endroit car qui est en Illande tost en Ispaenge iroit qui par
            le haute mer .i. poi sigler uauroit. Par dedens Noröeghe eurent fait
            maint put roit roy Sanson desconfit et tout chiaus qu  il auoit et
            le terre destruite qui lee et longe estoit dont li bons roys
            Sanson forment s  esbaihissoit. En une chité fu ou poi de gens
            auoit paien furent retrait pour che que adont fist froit en une
            forte uille qui conquesté estoit et le gent mise a mort pour che
            qu  en Dieu creiot. En le noble chité ou Sanses se tenoit arriua
            Bauduïns et Polibans tout droit. Cascuns a pris ses armes et ou
            cheual montoit en la chité entreirent armeit de biau conroit n 
            ot .ii. plus biaus uassaus que li menres estoit [ou roiaume de
            France si lonc qu  il s  estendoit.] Quant il oïrent dire que gerre
            la auoit et [que] par le royame nul hons aler m  osoit se uinrent au
            roy Sanse c  ou palais se seioit auoekes ses barons ou il se
            consillot. Et s  i estoit sa nieche Constance on le clamoit qui fu
            et bele et douche point de mari n  auoit. Atant est Bauduïn qui le
            roy salüoit de Ihesu Cris de gloire qui haut siet et lons uoit.
            uassaus che dist li roys bien uiengiés chi endroit uolés auoir
            saudees Et Bauduïns disoit que pour amour de Dieu il le
            conforteroit ne fin or ni argent ia n  i recheueroit. Et [quant] li
            roys l  oï forment le merchiot car qui fait courtoisie festïés
            estre doit. Par dedens Noröeghe droit en une chité c  on claimme
            Portemue en chelle roiauté furent li cheualier serui et honeré. Li
            roys a Bauduïn uistement demandé son estre et son affaire et le sien
            parenté et s  il auoit moullier en le soie herrité. Oïl dist
            Bauduïns au corage membré mais uechi .i. uassal qui est de ione
            aé qui est de pai[e]nie mais ie l  ai conquesté or se uoelt
            baptisier il en a uolenté car nous uenons d  enfer ou nous auons
            trouué plus de mille dëables que aprés nous ont geté mille brandons
            de feu tous rouges et alumés. Che soit che dist li roys a
            leur male sainté Adont furent li fons et bené et sacré Polibant
            baptiserent ens ou palais paué mais il li ont son non et cangiet et
            müé pour l  amour des brandons l  a on Brandon clamé. La nieche au
            roy Sanson Constance au corps sené enama moult Brandon le
            damoisel löé plus uolentiers eüst Bauduïn enamé mais entendre
            faisoet c  on l  auoit marié si que cheste puchelle e[n] rosta s 
            amisté si enama Brandon le cheualier löé
          
            mais Brandons n  en auoit nesune uolenté. S  auint que Bauduïns ot
            illoec seiourné .i. terme de .ii. mos iusques au tans d  esté que
            Sarrasin ne sont ne uenu ne alé si [a] au roy Sanson le congiet
            demandé et demanda Brandon son compaignon sené s  il uerroit auoec
            lui en Ponthieu le duché. Et Brandons respondi qu  il auoit uolenté
            d  estre en une albe[ie] aueuke[s] .i. albé et dist Puis que Diex
            [m  a] tel signe demonstré que i  ai ueüt de lui plainement le
            secré ie demourai en lieu pour lui seruir ou gré mais i  aiderai
            che roy a mon branc acheré quant du pople paien ie l  arai deliuré
            g  irai en sainte egglise et en .i. lieu sacré ou ie seruirai Dieu
            car ie en ai uolenté. Et quant Bauduïns l  ot s  a tenrement
            plouré Chairtes compains dist il uous aués bien parlé ne
            uous uoel destourner le uostre bon pensé. Ie demourasse ou uous
            sachiés en uerité mais i a che saués mon ser[e]ment iuré d  aler
            en un uoiaedse dont i  ai trop arresté. Et quant ië auerai mon
            message conté g  irai en Babilone car ensi l  ai iuré et quant i 
            arai tout fait che que uous ai conté si me conuient aler en si
            lontain regné que i[ou] aie ma mere et mon pere trouué car onkes ne
            les ui en iour de mon aé ensi arai ie a faire tant que i  arai
            duré. Compains che dist Brandons ie pri a Dame Dé qu  il uous
            en uoeille aidier par le soie bonté Dont sont li compaignon parti
            et desseuré. Bauduïns li gentis qui tant ot pöesté auoekes
            marcheans qui sont de chel regné entre en .i. bras de mer. [A] Dieu
            a commandé Brandon son compaingnon la ploura de pité. Or s  en ua
            Bauduïns si a laissiet Brandon par dedens Noröeghe aueuc le roy
            Sanson s  auint que Sarrasin et Turc et Asclauon uinrent a Portemue
            tendre maint paueillion. La furent .xu. roy de la geste Mahon d 
            Espaenge et de Chastele et du païs en son s  i fu li roys d 
            Illande qui le cuer ot fellon qui lor liura passage a leur
            saluation. Par deuant Portemue la uinrent li glotton le proie ont
            akoeillie ou il ot main mouton et quant il eurent ars le païs
            enuiron pour chou que la chité fu de forte fachon et que par nul
            assaut prendre ne [le] poet on laissierent la chité dont ie fais
            mention .xx. liewes eslongierent si com lisant trou  on. uinrent a
            une uille ou chastel ot moult bon et est uers Eggletere dela a che
            coron Marmande a non la uille les herens i fait on c  on mengieue
            en karesme et en autre fachon si en fait on alliours aussi a grant
            foison. Mais Marmande ch  est uille qui a trop grant renon et siet
            en Noröeghe le royame de nom la uinrent Sarrasin .c. che dist
            on qui la uille assiegerent a force et a bandon e tolierent la mer
            cheuls de la nation dont mande [le] secours au riche roy Sanson. Et
            quant li roys oï des Turs l  establison Polibant i tramist et o lui
            gens foison qui tout les desconfi a l  aïde Ihesum tant i fist de
            pröeches n  est se merueille non et deliura le roy de la geste
            Mahon de che ne uous uoel faire longue diuision car rapairier m 
            estoit arier a me chanson. Seignour quant Brandons ot le sarasine
            gent desconfite et uaincue et liuré a tourment ariere repaira et li
            sien ensement iusques au roy Sanson qui tant ot d  escïent. Quant
            il sot [l  ]auenture liés en fu durement moult enama Brandon et li
            fist maint present et li fist senescal de tout son chasement. Et le
            bele Constance qui de biauté resplent enama si Brandon d  amoureus
            sentement qu  elle ne poet dormir ni a somme ne prent. Une fois fist
            mander Brandon priueement et de s  amour li fist .i. bel ottriement
            mais chairtes chius Brandons n  en poet auoir talent de faire nul
            pechiet car adés il entent a l  amour Ihesu Crist qui ne faut ne
            ne ment s  en fist a le puchelle .i. tel refusement que mie ne li
            plot le cor en ot dolent. Pluiseurs [fois] le manda et moult
            priueement mais Brandons n  auoit cure de son atraiement Quant uit
            [que] de la belle auoit l  encantement si uint au roy Sanson et li
            dist hautement Roys ie te pri un don et requir uistement. Et li
            rois li ottrie et lui dist lïement Bien pöés demander a uo
            commandement se uous ne demandés ma courone d  argent ne uous
            escondirai riens dont aiés talent. Sire che dist Brandons ie
            uous prie humblement que ie puisse warder bien et paisiblement les
            uakes de la uille auironneement il conuient qu  ensi soit car i 
            en ai grant talent. Et quant li roys l  owi grande pitiet l  en
            prent
          
            bien uoit qu  il estoit plains de bon espirement se li a dit
            Brandon par le mien serement ne uous uoeil destourner che que
            Diex uous aprent uous pöés moult bien faire uostre commandement
            mais se il uous failoit monnoye ni argent ie n  ai riens qui uous
            soit escondis nullement. Dont se parti Brandons et .i. poure abit
            prent si se prist a garder les uaches bonnement et [s  ]aprendoit
            ches heures et a lire ensement par delés .i. buisson les racordoit
            souuent. Non contrestant la dame qui l  amoit loiaument l  aloit
            ueoir as champs tous les iours humblement et li disoit Amis com
            i  ai le coer dolent que uous ne me uoleis amer parfaitement. Et
            quant Brandons le uit de tel aloiement une fois l  esgarda de ches
            iex douchement si ot une pensee qui a nature apent lors se remort
            en lui en disant fierement A dëables dist il tu soutilles
            forment pour moi a decheuoir par ton encantement Lors prist il une
            graffe qui pas n  estoit d  argent droit en l  un de ches iex le
            bouta telement qu  il fist son oeil [uoler] sus l  erbe qui
            resplent pour le regart que fist en prist tel uengement. Quant le
            uit la pucelle lors li fist serement iamais ne li uerroit reueoir
            nullement a ches mos s  en parti qu  onkes congiet n  i prent.
            Tamps est que de Brandon ie laise le parler car puis deuient il
            mones si com i  oïs conter. Diex li aprist si bien a lire et a
            chanter que puissedi fu albes saintement uol regner. Or uous lairai
            de lui si uous uaurai conter du gentil Bauduïn qui tant naga par
            mer qu  a Wissant arriua. Sus terre ala monter tant se uolt li
            uassaus esploitier et esrer qu  a Albeuille uint. La se ua hosteler
            chiés .i. moult riche hostel demoura au souper. E l  endemain matin
            quant solaus dut leuer s  en ala au moustier le seruice escouter.
            Enuers le court du duc s  en ua sans deporter .i. escuier perchiut
            si li ua demander Biau sire ou est li duc qui tant fait a löer
            uassaus dit l  escuiers uous n  i pöés parler malades gist li
            dux si ne se poet leuer. A .i. tournoi ala a Compiengne iouer plus
            d  armes il [i] fist qu  il ne poet endurer s  est telement
            froissiés qu  il ne se poet leuer mais sa soer est la sus ou on ua
            deliurer de toutes les besongnes dont en uoeilt ordener. Quant
            Bauduïns l  entent dont n  i uolt arrester au palais est uenus
            qui tant fait a löer. La uit une puchelle qui moult ot le uis cler
            bele et douche et plaisans et simple en son parler lui mainte
            puchelle et maint cheualier ber en plain parlement fu ou estoient
            li per. Quant Bauduïns le uit dont le ua salüer et dist Chius
            Dame Diex qui tout a a sauuer qui se laisa en crois traueillier et
            pener il garice ma dame que ie uoi la ester et tous les
            cheualiers uoille aussi Diex garder. Adont li ch[eua]l[ie]r uont
            les sourciex leuer Sire font il a lui aués riens a parler de
            quoi nous uous puissions aidier et conforter La dame de Ponthieu
            li a dit haut et cler Sire bien ueigniés uous par Dieu qui fist
            la mer Quels besons uous a fait cha desseure monter Dame dist
            Bauduïns ie uoeil a uous parler d  une coze en secré pour uostre
            pris monter. Dame dist Bauduïns ne uous desplaise mie ie uoeil
            a uous parler sans uostre baronnie mais sachiés que che n  est pour
            nulle uillonnie. Et la dame respont qui bien fu ensignie Se uous
            le requiriés pour chou n  i uerriés mie. Lors le prist Bauduïns
            par la robe iolie douchement l  adestra n  i fist chiere esbaïe
            droit a une fenestre de uille anchiserie. Par deseure .i. uergier
            ou rose est espanie la se sont aclinet andoy par compaignie.
            Dame dist Bauduïns a le chiere hardie uous aués une soer en
            estraenge partie qu  a uous se recommande et salue et ottrie son
            coer son corps s  onnour toute sa druerie. Chertes che dist
            la dame une soer n  ai ie mie Mal estes arriués fait aués la
            falie Comment dist Bauduïns. Donkes n  estes uous mie soer au
            duc de Pontieu qui tant ait seignourie Si sui dist la
            puchelle se Diex me ben[e]ïe. Dame dist Bauduïns cui pröeche
            maistrie uous aués une soer en terre pai[e]nie et si est mariee au
            soudant de Persie si en a .i. bel fil et fille moult iolie.
            Chertes dist la puchelle pour soer ne le tieng mie si i  auoie
            .i. parent en cheste mortel uie qui fut leres mordreres ou hons de
            maise uie ou qu  il renoiast Dieu le fil sainte Marie ie ne
            terroie ia qu  il fust de ma lignie. Et ma soer dont parlés a fait
            telle follie qu  elle serroit bien digne d  estre arse et essillie
            car qui renoie Dieu qu  en crois souffri hasquie dignes est de
            morir et ch  est s  ame perie.
          
            Dame dist Bauduïns uous dites grant folie et ch  estes en
            esrour contre sainte clergie car Escripture dist que nuls hons ne
            doit mie creature iugier tant soi[t] mal adrechie c  uns seus
            iugieres n  est [et] ch  est le fiex Marie qui cognoist conscience
            [et] nette et em pechie car en tant c  on clost l  oeil et oeure en
            une fie en pensant seulement a souuent desuoiie li hons l  ame de
            lui et si entoueillie que droit en infer est manans et herbergie le
            repentanche fait l  ame mort ou en uie. Dame dist Bauduïns qui
            tant ot le coer fier uous ne deués uous soer nullement renoier
            car de sa conscience ne saués .i. deni[e]r. A che que i  ai oï de
            son coer retraitier ie le tieng a plus iuste que nonnain de
            monstier car Diex a plus grant ioie quant [il] uoit rauoier .i.
            pecheur a son non et a lui redrechier et estre repentans dou son
            grant encombrier car il n  ait du plus iuste qui puist de pain
            mengier Diex ne uoeilt pas son corps dessus la crois drechier ne
            le sien corps soufrir de la lanche estequier pour les iustes loiaus
            qui sont de coer entir ensois fu pour pekeurs qu  i uoilt geter d 
            enfer. Si ne uoilliés uous soer ensement blastengier ains uoeilliés
            uostre frere duc I[eh]an conseillier qu  il uoist outre la mer o
            lui si cheualier. Ie le merai tout droit se par mer uoelt nagier
            la ou sa soer l  atent qui se uoeilt radrechier. Elle est en
            Babilone dont le mur sont plenier uolentiers reuenroit en chellui
            heritier quant ch  est le uostre soer uous li deués aidier. Faites
            me a uostre frere parler et conseillier et ie li dirai tant
            enchois mon repairier [que droit en Babilonne le uorai conuoiier.]
            Quant la dame l  entent et oï le plaidier adonkes s  auisa la dame
            au corps legier comment elle porroit Bauduïn cunchïer car ne
            consentiroit pour l  or de Monpelier que ches freres alast requere
            la moullier du roy Salehadin qui le coer ot lanier. A Bauduïn a
            dit le nob[i]le princhier Biaus [sires] le miens freres fu au
            tournoi l  autr  ier si car il gist malades en sa chambre a or
            mier g  irai sauoir a lui s  il che uoeilt descouchier ou ie uous i
            merrai par deuant lui plaidier. Dame dist Bauduïns che fait a
            ottroier. La dame de Ponthieu n  i fist arrestement .i. cheualier
            appele qu  elle tient a parent Cosins che dist la dame or oiés
            mon talent ie uoeil droit en ma chambre qui est painte d  argent
            uous couchié en mon lit si uous plaindés forment. .I. cheualier
            uenra d  estrainge tenement qui uous dira noueles de ma soer au
            corps gent qui est en Babilone qui outre mer s  estent si dira li
            uassaus a uous chertainement que la dame uous mande qui ouura
            fausement que uous l  aleis requerre outre le mer briefment. Li
            uassaus cuidera que soiés proprement li sires de Ponthieu si dirés
            esroment que iai n  i enterés ne uous ne uostre gent. Et s  elle l 
            a brasset boiue le brassement s  elle uoel reuenir nuls hons ne
            li defent mais ia n  i enterrés. Tenés che parlement. Et dist li
            cheualier A uo commandement. Ensi comme la dame en fist
            diuisement le fist le cheualier tost et apertement et che coucha ou
            lit en plaignant durement. La puchelle i mena Bauduïn uistement
            puis li dist Cheualier par Dieu omnipotent uechi le duc mon
            frere. Dites lui uo talent chou qu  il uoelt acorder i  acorde
            bonnement. Quant Bauduïns le bers qui coer ot de lion uit en son
            lit couchiet le cheualier de non courtoisement s  i mist li bers a
            genoullon de Dieu le salüa qui souffri pation. La li ua deuisant
            le chairtaine occoisoen de la femme au soudant dont i  ai fait
            mention mais quant il ot tout dit iusqu  en conclusion li
            cheualiers li dist clerement a haut ton Cheualiers i  ai tré bien
            oïe uous rayson mais ma soer a ouuret par fausse entention et si ne
            sai encore se pense se bien non et pour che qu[  a] ouuret contre
            Dieu et rayson ie n  i metterai ia le piet ne [le] talon ne ia ne
            passerai le trait a .i. bougon. Maudit soit le sien corps de Dieu et
            de son non car moult grant blame a fait a nostre estration. Quant
            Bauduïns l  entent s  en fut en grant frichon il ne soit si parler
            ne dire biau sermon qu  il en peüst atraire ualissant .i. bouton.
            Bauduïns s  em parti mais disner le fist on la puchelle li fist
            enuoier .i. biau don
          
                  
                  
            Or s  en ua Bauduïns li prex et li senés droitement uers Bolonge
            est il acheminés tant cheuauche et esploite Bauduïns li osés qu  a
            Bollonge est uenus si est dedens entrés. Tout droit sus le marchiet
            est la nuit hostelés mais tant de gent i ot uenus et assamblés qu 
            il i fuit pourement seruis et establés. Son hoste demanda Sire ne
            me chelés don ui[e]nnent tant de gens S  est li païs troublés
            Pens  on aler en gerre Dont uient si grans barnés Amis che
            dist li hostes par Dieu qui fu penés ains ne fu si grant gerre
            .ii. ans a passés c  on uerra chi aual ains que paist li estés par
            un fellon traïtre qui trop est deffaés il [est] Gaufrois de Frise
            par son non appellés et [se] tient a grant tort de Nimaie les clés.
            Par lui fuit li siens [sires] as paiens deliurés faussement le
            uendi li traïtres prouués dont li roÿne Rose ou grande est li
            biautés est durement dolante bien sauoir le pöés. .II. fiex a le
            roÿne chi aual amenés che est li roys de Chipre Glorians li
            doubtés et ch  est li roy d  Escoche Alixandres nommés. Wistaces
            de Bolongne qui est nous auöés a tous les Boulenois et semons et
            mandés pour mener en bataille mande tous ses fieités. Or dist on
            que Gaufer est a Paris alés et s  a tant fait au roy par deniers
            monnaés c  on dist que des Fransoys il serra confortés si cuid  on
            miex que non dont mes coers est irés que chius païs serra par les
            Fransoys gastés et tout est par Gaufer qui est mal auisés.
            Ostes dist Bauduïns ie le cognois assés ie uauroie par Dieu
            qui en crois fu penés que mes fers de ma lance fut en son corps
            boutés Chertes che dist li hostes donkes petit l  amés
            Bauduïns de Sebourc la nuit se reposa dessi qu  a l  endemain que
            li bers se leua si qu  a l  eure de prime li cheualier s  en ua au
            moustier Nostre Dame ou l  image aoura. De boin coer et de urai le
            messe il escouta. Quant le messe fu dite que li mestiers fina il
            [a] bassiet l  autel le moustier piechë a. Le premiere personne que
            li bers encontra che furent che doi frere que iadis deliura de la
            prison de Frise le païs par dela courtoisie lor fist et amour leur
            monstra car de tré grant peril a che tans les geta car en champ de
            bataille Gaufrois les conquesta et puis par dedens Frise par mer les
            enuoia. En bon lieu arriuerent car Bauduïns fu la sires d  une
            cité [la ou il trebuca] les mauaises costumes les bonnes alleua
            pour che fu il amés en chelle uille la. Et Gaufrois li traïtres ses
            prisons tramist la mais au despit Gaufroi li bers les deliura. Chil
            furent si doi frere qu  adont si bien aida mais ne le sauoit mie
            coyque cascun ama. Ou moustier a Bollongne droitement le trouua
            pietïant le moustier l  uns a l  autre parla et de leur grande
            gwerre se deuisoient la. Quant Bauduïns le[s] uit tantost les
            rauisa .iiii. fois delés iaus li bers l[es] escouta pour miex a
            recognostre. Lors en lui s  auisa Par foi che son li doi qu  en
            Frise furent ia .I. de leur escuiers uistement achena et moult
            priueement li bers leur demanda Qui sont chil doi princhier Ne le
            me chelés ia Amis dist l  escuiers chil doi roy que ués la
            che sont li enfant Rose en ses flans les porta roys de Chypre et
            d  Escoche ou noble païs a. Dont fu asseürés quant il oï chela
            adont uint encontre iaus entre .ii. se bouta. Des keutes qu  il ot
            dures telement les hurta que chascuns de .ii. dist Qui est chiu
            deables la Comme il a dures kouces Mal ait qui l  engenra Et
            Bauduïns passe outre qui nul mot ne sonna. Li doi frere retournent
            cascuns dist qu  il serra pourcoi il sont bouté et qui hurtés les a.
            Et Bauduïns retourne qui en haut leur cria Seignour baron dist
            il oï dire ai pieche a que le biens est perdus qu  a niche le
            ferra chertes ia orguelleus ne se cognistera car adés orgheleus
            autrui poy prisera. Et ce chiet a le fois dont ne se gardera issi
            tres meschaument car on en moquera. Et par chellui Seignour qui me
            fist et fourma se uous tenoie en Frise ensi con ie [fis] ia quant
            Gaufrois de Nymaie andeus uous enuoia ne m  eschaperiés mie pour
            dire   ués le la  Ensement aprent on qui par le païs ua. Quant
            li doi frere oïrent le uaillant bacheler bien l  ont recogn[e]ü
            lors le uon acoleir. Sire dist Glorians par Dieu qui fist la
            mer ne uous rauisiens pas se fait a escuser se riens auons
            mesfait prés sommes d  amender. Cheualiers debonaires Diex [uous]
            uoille garder et bien soiés uenus si uous pöés uanter que uous
            pöés sor nous uo uoloir commander. Iamais ne uous faurons tant que
            puissons durer
          
            car de uous nous deuons parfaitement löer les uies nous sauuastes
            si uous deuons amer. L  uns l  acole a .ii. bras l  autres le ua
            tirer si grant feeste li font li gentil bacheleir con se che fuist
            lor peres qui uenist d  outre mer. Bauduïn de Sebourc festient li
            baron. Du moustier sont issu sans nulle arrestison uers le palais
            s  en uont li uaillans compaignon la trouuerent Witace que Diex
            face pardon auoec Ydain sa mere qui ait beneïsson et s  i fu la
            roÿne qui Rose auoit a non. Atant est Gloriant le noble danseillon
            il a dit a sa mere qui clere ot le fachon Dame dist Glorians
            entendés ma rayson ie uous prie pour Dieu qui soffri pation qu 
            a cestui damoisel qui tant at de renon uoeilliés monstrer amours
            et reueration car honneur nous a fait en estrainge roion. Chertes
            ne li pöés presenter si haut don que plus n  ait deserui que dire ne
            puist on Quant la dame le uoit n  i fist demorison elle a pris
            Bauduïn par le destre giron iouste lui l  a assis par dessus .i.
            lison puis dist Bien ueigniés uous gentis fiex de baron Puis
            qu  a mes fiex aués fait consolation bien est drois qu  en aiés
            tres loial gerredon chellui qui bonté fait bien rendre lui doit
            on. Sire dist la roÿne qui fu blanche que fee se ne fai bonne
            chiere n  i mettés uo pensee car uraiement ie sui a mon coer
            tormentee. Dame dist Bauduïns ioie uous soit donnee Chertes
            se poise moi que uous estes troublee. Adont par le palais fu li
            iauwe cornee. Au mengier sont assis par le sale pauee Bauduïns fu
            assis lés Rose la ssenee sa mere fu la dame mais n  en sauoit
            riens nee. Helas ch  elle sceüst icheste destinee comme [elle]
            fust au coer de ioie saoulee Roys Glorians de Chypre qui la chiere
            ot menbree sist delés Bauduïn a le brache quarree. E Diex que
            grant amour li a le iour monstree Alixandres li bers qui tant ot
            renommee le seruoit du claret a le coupe doree. Noblement fu seruis
            Bauduïns la iournee entre ses bons amis li fu amour monstree sans
            che c  on le sceüst en fait ni en pensee que che fust leur amis par
            loial engenree. Helas se le sceüst le compaigne honneree de grant
            ioie se fust ens ou palais pasmee Nature lor donnot si habondant
            rousee que tout aimment l  enfant de coer et de pensee. Droitement a
            Bollonge fu Bauduïns assis a le table au mengier entre ses bons
            amis [bien i fu de ses freres honnerés et seruis. Se mere houneur
            li porte et en fais et en dis] bien souuent li demande Dont estes
            uous amis De confaite contree est li uous corps nouris Or ne
            saiuoit que dire Bauduïns li gentis car pour che qu  il estoit la
            mis en si grant pris honte li fuit du dire uoir ie sui .i.
            chetis ne ne sai qui ie sui ne de confait païs. Car il li
            samblioit bien tenus en fust plus uilx si dist a le roÿne Dame
            par Ihesu Cris de le conté de Flandres fu mes peres gentis. Helas
            s  il eüst dit si qu  il auoit apris ia conneüst se mere la roÿne
            de pris Mais il ne daignoit dire comment il fu nouris pour che que
            de .ii. rois estoit ensi seruis. Il sont aucune gent ch  ai oï
            recorder qui plus gros qu  i ne sont se sceuent bien porter car le
            plus bel uoeilt on adés dehors monstrer moult d  ouurier sceiuent
            bien leur ouurage parer. Bauduïns de Sebourc fu assis au disner et
            seruis telement c  on ne porroit conter l  amour c  on lui monstra
            a urai consid[e]rer l  uns le sert du mengier li autres du uin
            cler. Ensi con il disnoient uolt ou palais monter .i. gentis
            messagiers qui briés uolt aporter ou qu  il uoit les barons si
            les ua salüer et dist Chius Dame Diex qui tout a a sauuer qui se
            laissa en crois traueillier et pener il garice tout cheuls que ie
            uoi la ester. De par le roy de Franche uieng si a uous parleir.
            Wistaces respondi qui n  i uoilt arresteir Bien uiengne li
            messages Alés briefment disner et aprés le mengier sauerons tout
            au cler le mandement du roi qui tant fait a löer. Sire dist li
            missages se fait a creanter on doit toutes besongnes laissier
            pour le disner. Li messagiers de France fu serui noblement aussi
            fu Bauduïns qui tant ot hardement. Et quant il ot souspris et beüt
            du pieument Bauduïns a parlet si que chascuns l  entent et dist
            Or m  entendés trestout communalment roïne de Nimaie et uo fil
            ensement et [uous] quens de Bollongne uous aués .i. parent frere
            au roy Alixander et au roy Glorient Esmerés a a non si com mes
            cors l  entent. Quant Rose oï le non de son fil seulement elle
            cheï pammee enmi le pauement
          
            et quant se releua si a dit hautement A Esmeret dist elle
            com i  ai le coer dolent de che c  on te perdi si tres honteusement
            par dedens Abilant le chité qui resplent Dame dist Bauduïns
            laissiés uous marrement car Esmerés [n  ]est mie perdus
            chertainement en uie le lassai il n  a mie granment par dedens
            Abilant entre paiene gent. De par moi uous salue sans nombre
            uraiement si mande a sses .ii. freres qui [chi] sont en present
            qu  il uoisent outre mer a l  orrage et o uent pour destruire
            Abilant ou iamais autrement chertes ne le uerrés ne trestous si
            parent. L  autr  ier li fist auoir tres grant aliegement car li
            Rouges Lions cui li corps Dieu crauent l  auoit mis en un lieu
            moult ort et moult pulent auoec Elÿenor qui l  amme loyaument dont
            il a .i. enfant par droit engenrement c  on claimme Iulïen en urai
            baptisement pour Iulïen d  Affrike qui prist no sacrament et .i.
            prestres aussi i estoit uraiement en grant dolour estoient en le
            charcre au serpent. Or les fis l  autre iours mettre plus noblement
            car en une tour sont machonne[e] au chement s  ont assés a mengier
            de uin et de pieument. Tout che ont il eüt pour che que i  eus
            couuent que ie deuoie la aleir hasteement pour ochirre .i. lion qui
            trop hideusement essille le païs auironneement et se ie le pooie
            destruire nullement li roys Rouges Lyons en a fait serement qu  il
            me deliueroit a mon commandement Esmeret de Nimaie et sa soer au
            corps gent. Et par chellui Seignour qui morut a tourment en le
            saintisme crois pour nostre sauuement iamais n  aresterrai pour
            pluie ne pour uent si m  arai au lion combatut telement que ie le
            destruirai se Diex le me consent ou morir me fera a dolour
            cruelment. Quant la roÿne l  ot si grant pitié l  emprent que le
            main de son fil basa si douchement se bien le cogneüst ia li
            baisast le dent Puis li dit Cheualiers ie prie au Sapïent qu  il
            uous uoeille warder issi tré uraiement que ie le seruirai de coer
            deuotement. Dont plora li roïne assés piteusement. Elas dist
            Glorians qu  il nous ua malement que ne poons auoir de Gaufroi
            uengement pour coi puisons aidier no frere douchement Diex nous en
            uoeille aidier a cui li mons apent Moult eurent grant merueille
            li enfant la roïne quant d  Esmeret leur frere oïrent la rachine
            qu  il estoit en prison en terre sarrasine et qu  il n  estoit [pas
            mors] de la gent apoline Dieu en uont gratïant et [la] uertu
            diuine. Wistaces commanda a sa gent palassine qu  au messagier de
            France alaissent faire signe qu  il est tamps et rayson que son
            message fine Ie desire a sauoir de ches dis la rachine. Adon li
            messagiers qui fu de franche orine uint par deuant les pers et
            douchement s  encline et dist Seignour baron li roys ou moult
            acline d  onneur et de pochanche qui les Fransoys doctrine si uous
            mande par moi par une lettre fine que uenés a Paris si uous donne
            termine a .i. soel mos de iour s  aiés en uo saisine uo conseil et
            s  i soient li fil de uo cousine la dame de Nimaie que Diex donst
            bone estrine car li rois uolt sauoir poucoi monstrés haïne a
            Gaufroy le fellon ou trop monstrés keurine. Et Glorians respont
            qui blanche ot le poitrine Se li roys uoelt sauoir le urai de no
            couuine il le serra moult bien s  il ua a le diuine. Seignour
            dist li messages entendés mon auis par moy uous ua mandant li
            roys de Saint Denis que uous alés a lui n  i soiés contredis et la
            roÿne Rose et trestous uous amis car Gaufer i serra qui est uous
            anemis il uoeilt oïr les fais les debas les estris et liquelz a
            le tort et liquels fait le pis. La cause uoeilt sauoir li riches
            roys gentis si dist qui ara tort et qui ara mespris il en iugera
            droit en le sale a Paris. Messagiers dist Wistaces li roys est
            moult gentis s  afiert bien ca il soit a son mant obeïs. Dites lui
            que g  irai uolentiers non enuis et qu  a Paris serai au iour qui
            est commis et s  i uenra la dame aueukes ses .ii. fix. Sire
            dist li messages n  i soiés pas falis A ches mos du palais s 
            est li uarlés partis biaus dons li fu donnés des prinches
            seignouris uers France s  en reua ioians et esbaudis et li baron
            demeurent ens ou palais toudis. La nuit fu Bauduïns festés et
            conioïs l  endemain prist congiet quant iour fu esclarchis.
            Pluseurs dons li donna la roÿne gentis mais retenir ne uolt .i.
            tout seul parisis. Et la roïne Rose li a dit Dous amis ie uous
            prie pour Dieu qui en le crois fu mis que de mon fil pensés en
            estrainge païs
          
            se li lions sauages estoit par uous ochis a tous les iours du monde
            serroie uous amis. Frere che dist Wista[c]es li cheualiers
            nouris se Ihesu Crist se donne qui en le crois fu mis que
            Gaufrois fust d  acort a nous par bon auis en Abilant menroie
            plenté de mes subgis. Ains iroie en Surie en le terre au[s] Persis
            ou Godefros mes freres a moult de chastiaus pris et menroie mon
            frere et Chrestïens eslis iusques en Abilant qu  Esmerés nous amis
            ne fust de la prison deliurés et rauis. Mais chertes nous cuidiens
            qu  il fust pi[e]che a fenis encore en istera le nobiles marchis.
            Chertes il se dist uoir li contes posteïs mais par Bauduïn fu
            qui tant estoit hardis qui conquist le lyon qui tant fu agentis
            qui .uii. ans ot gardet le sanc de Ihesu Crist tout seus prist
            Abilant s  ot les paiens ocis ensi con uous orrés mais que ie
            soie oïs. Or commenche materre et istoire de pris onkes si royaus
            liures ne fu par homme dis. Seignour or escoutés glorïeuse chanson
            Bauduïns de Sebourc qui tant ot de renon ains qu  isist de
            Boulongne li prist auision que uolentiers [iroit] a Sebourc ou
            dongon pour s  amie ueioir a le clere fachon et le gentil bastard
            qui puis ot tel renon qu  il passa de pröece Rolant le niés Kalon.
            Or dist qu  il cangeroit son abit et son non pour itant qu  en
            Hainnau ne le cogneüst on car regnet i auoit assés et a foison
            ensi qu  oït aués en se regnation. Pour lui a descognostre son
            corps et son faisson prist il abit de mone et cote et caperon et
            [fist] faire couronne sus son chief ou moilon a manniere de prestre
            et puis prist .i. gartson si le mist a cheual qu  il acheta moult
            bon. Congiet prist a Wistace le nob[i]le baron et au ber Gloriant
            que Diex face pardon et au roy Alexandre d  Escose le royon a le
            roÿne Rose qui tant ot de renon. Quant il le uirent monne n  en
            font se rire non. Et Bauduïns leur crie hautement au cleur son Or
            adieu mi seignour adieu mi compaingnon Chertes uechi biau
            moisne pour dire .i. orison mais chertes che seroit a dire au
            reculon. Or s  en ua Bauduïns comme moisnes uestis un garson ot li
            bers dessus .i. destrier gris. En Flandres sont entré le nob[i]le
            païs au lés par deuers Lille passa outre le Lis uenus est a
            Tournai li cheualiers gentis. Diex qu  il fut regardés de grans et
            de petis Et dist li un a l  autre urais Peres Ihesu Cris que
            chius moisnes est grans fors et fiers et furnis Qu  il est bien
            aprestés et bien amaneuis de rassaurre nonnains par nuit ens en leur
            lis Or s  en ua Bauduïns comme moisnes rieulés il trepasse
            Tournai dont bonne est la chités a Saint Amant s  en uint a l 
            abbie est alés. Il encontra l  albeit et des moisnes assés adont
            les enclina Bauduïns li doubtés Dans albes dist li bers est
            mes lis ordenés Li albes le uit grant s  auoit les poins quarés
            onques ne demanda Ou estes uous rentés n  en confaite albe[ï]e
            ni en quels hirrités Ains li uint a son frain si li dist
            Descendés foi que doy saint Amant auoec moy souperés Il huche
            ses uarlés si dist Auant uenés pren[dé]s ches bons cheuaus et si
            les establés de feurre et de l  auene uoeil qu  il aient assés.
            Bauduïns descendi o l  albet est alés. Et [li] abbeis l  emmaine
            qui fu prex et senés dedens se maistre chambre ou des biens ot
            assés la fu bien Bauduïns seruis et honnerés. Quant il ot but de
            uin si fuit plus liés assés. Li albes li demande Dans mones ou
            alés Et Bauduïns respont li cheualiers menbrés Sire dist
            Bauduïns tout adés le sarés chertes quant ie serai a no lieu
            retournés a l  albeit de no lieu m  iere de uo[us] löés que de uous
            sui si bien seruis et honnerés ne me faut c  une coze ne fuisse
            respassés. Qu  est che che dist li abbes. Se ie puis uous l 
            arés. Chertes dist Bauduïns ie uoeil que me menés ueioir de
            uous nonnains qui ches chus ont lardés. Quant li albes oï Bauduïn
            le gerrier si en commenche a rire puis dist sans detrïer Nous ne
            auons chi aual albie ne moustier la ou il i ait dames pour nous a
            resueillier mais a ches puchelletes qui l  erbes uont queillier a
            chelles nous conuient nous deduis apaisier cascuns n  a mie nonnes
            pour lui [a] soulatier. Par Dié dist Bauduïns qui coer ot de
            princhier se uous fuissiés uenus a nou lieu herbegier ie uous
            eüsse fait auoir a uo couchier de la char de nonnain pour uous a
            donoier. Chertes che dist li albes ie ferai tant trachier que
            uous arés anuit le fille no fournier. Bauduïns de Sebourc a le
            chiere hardie fu la nuit bien seruis par dedens de l  abbie
          
            il mengna et si but de che bon uin sor lie. Au uespre li fist on
            auoir une galie droit ens u lit l  albeit cocha chelle nuittie. Au
            mattin se leua que ne s  atarga mie tantost se fist houser s  a
            se cote uestie. Et li albeis li dist tantost a uois serie Ne dirés
            uous pas messe ains uostre departie Nennil dist Bauduïns a le
            chiere hardie messe ne puis chanter pour uoir le uous affie tant
            que i  arai esté a Romme le garnie querre absolution el non sainte
            Marie pour che que fis l  autr  ier trop grande gloternie. Hola
            che dist li albes plus ne m  en dites mie uous estes bons
            compains Ihesus uou bene[ï]e Et Bauduïns monta ou destrier de
            Surie a le uoie se mist si passe le chaucie. Ensement cunchïa l 
            albeit de l  alb[e]ïe. Sire dist li uarlés uous faites grant
            folie qu  a moisnes uous tenés et si ne l  estes mie ie croi que ne
            saués .i. sol mot de clergie. Et Bauduïns respont uoir ie ne sai
            de mie mais ensi aprent on des moisnes le maistrie. Ch  est trop
            mauuais uinages d  auoir une albeïe prés de lui uraiement car par
            eus est honnie mainte noble puchelle de s  onneur abaissie les
            femmes des borgois en ont bien leur partie. Or ai ie tout saïet
            fors mort a cheste fie. Or s  en ua Bauduïns qui tant ot de
            renon. Il auoit noire coite a tout le chaperon il resambloit [bien]
            moisnes d  une religion. Iusques a ualenchienes ne fist arrestison
            ou marchiet s  ostela a .i. hostel moult bon. L  oste qui fu laiens
            appelloit on Symon maint iour auoit esté li bers en sa maison.
            Quant Bauduïns estoit en predication seneschaus de Hainnau le
            noble region tout adés repairroit en chelle mantion l  oste ot mis
            a honnour donnet li ot maint don. Li hoste fu a l  uis si s 
            escrie a haut ton Or cha sire fait il descendés a bandon
            Chaiens serés seruis a uo deuision uous i arés bon uin boin pain
            et bon pisson Hostes dist Bauduïns bien prisier le doit on
            mais que ie puisse auoir a uespre uenison. Tout droit a
            ualenchienes est Bauduïns uenus chiés son hoste Symon qu  estre
            deuoit ses drus mais onques Bauduïns n  i fu reconneüs. Hé Diex
            dist Bauduïns biaus Peres de lassus Quant ensi me cangai che fu
            un bons argus or puis partout aler sans estre decheüs car s  on me
            connissoit ie seroie pendus. Aueuc l  oste soupa par coi ne soit
            abus et qu  il s  en puist embatre tout partout sus et ius. Li
            hostes le regarde si fu taisans et mus. Hostes dist Bauduïns
            pour Dieu n  i pensés plus ie croi que uous l  arés il n  est
            mie perdus. Chertes che dist li hostes se ne fuissiés uestus
            de drais de l  abeÿe dont uous estes issus uous ressamblissiés
            bien par Dieu qui fu uendus .i. nobel damoisel qui est piechea
            perdus dont li contes de Flandres fuit pour lui irascus. Et pour
            lui aler querre i a .ui. ans ou plus qu  il ne fuit chi aual dont
            sires est tenus. Le sire de Sebourc qui tant par est membrus ala
            aueukes lui encor n  est reuenus. Et chius frans damoisiaus qu 
            aidier uoelle Ihesus et conforter a l  ame s  il est mors ou
            confus uous resambloit moult bien [bien] m  en sui percheüs car
            ossi grant estoit que uous estes ou plus. Adont rist Bauduïns qui
            les dens ot menus. La nuit fu Bauduïns richement herbergiés dessi
            iusqu  a matin que iours fu esclairiés que li demoiseus est [et]
            uestus et chauciés. Don  t li fu ches cheuaus moult bien
            apparelliés. L  oste paye au partir car bien en fu aisiés puis
            monta a cheual si fu pris li congiés. Deuers Sebourc s  en ua pas
            ne fu desuoiés car il [i] sauoit bien les teres [et] les fiés les
            bois et les riuieres les aigue[s] et les biés. Adont s  est
            Bauduïns .i. petit renuoisiés Ahi païs dist il tré bien
            edifïés n  i a bos ne croilieres ne buissons noef ne uiés la ou ie
            n  aie esteit mainte nutie aisiés En esteit c  on cuidoit que ie
            fuisse cochiet i  estoie si aual forment ensonniés g  i fis .xxx.
            bastars que i  ai moult poi aidiés mais se de Dieu estoie ne de
            riquetse aisiés encore les uerroie et aroie prisiés mais .i.
            poures hons fait moult de mauuais marchiés. Bauduïns de Sebourc n 
            i fist arrestement au chastel de Sebourc est uenus uistement le
            basse court passa que nuls ne lui deffent. uenus est a le tour qui
            haute est durement uoit a une fenestre sean ioliement une noble
            dansele qui fu de biau iouuent .i. ualeton petit delés li en
            present le plus bel figuret qui fust el firmament. Bauduïns s 
            escria a se uois clerement Puchelle chius uo gart a cui li mons
            apent Porroie auoir hostel lassus ou mandement
          
            Ie reuien d  outre mer chertes s  ai poy d  argent. G  i ui le
            uostre pere il n  a mie gramment et le conte de Flandres au fier
            contenement il sont en bon estaet et en bon conuenent. Quant le
            dansele l  ot dont [se] leua briement a se me[re] est uenue si li
            dist hautement Dame ués cha .i. mone qui la ius uous atent il
            uient d  outre le mer et si dist uraiement qu  il i uit le mien
            pere qui tan a d  essïent et le conte de Flandres et trestoute lor
            gent. Il demande l  ostel pour Dié omnipotent. Or tost che dist
            la dame qui de biauté resplent faites ouurir le porte au nom du
            Sacrament nouuelles uous dira que ie desir forment. Adont la
            damoisele ius de le tour descent meïsmes uint ouurir le porte
            douchement. Puis dist a Bauduïn moult gratïeusement Sire nous
            chastiaus est a uo commandement. Pour Dieu que fait mes peres au
            fier contenement Belle dist Bauduïns qui tant ot hardement
            dame quant ie le ui ie uous ai en couuent saus estoit et haitiés
            et plains de bon talent. Sire dist le dansele Diex le gart de
            tourment et uous aussi biau sire qui uenés chi par ent Adont li
            frans uassaus de son chaual descent. Il fu aparilliés qui le pris
            uistement et qui droit a l  estable le mena douchement. Et Baud[u]ïn
            monta droit ens ou pauement. Atant es uous le dame du noble
            chasement qui l  enfant amenoit par le main lïement et dist a
            Bauduïn quant le uit en present Sires bien uiengiés uous par
            Dieu omnipotent Pour Dieu dont uenés uous Ne me chelés noient
            uous aués bien pensé de uous chertainement car poi estes hallés de
            uis [et] de iouuent mal pert a uo uïaire que n  aiés point d 
            argent. Sire che dist la dame qui belle ot le fasson uous [n 
            ]estes pas hallés de bouche et de menton ains estes bien a uous et
            cras comme motton. Dame dist Bauduïns ione gent par raison
            poeent porter des maus et painnes a foison. Et s  ai estet a Romme
            une longe saison aueukes un mien oncle cardinal d  Auignon. Au pape
            ai empetré par supplication une moult bele coze car i  ai
            commission et si en ai les bulles sans nulle suspechon que i  ai
            force et pooir et domination que tout chil qui a mi feront
            confession et fuissent mordreür omichide et laron faus monoier
            sorchier gens de mauuais renon quel pechiet c  on ait fait tant
            soit outre rayson i  en puis aussi tré bien donner absolution comme
            fait l  Apostoles qui maint au Pré Noiron et porrai tenir siege
            dedens ma region aussi bien que li papes que Diex fache pardon
            pour tous piekeurs remettre a leur sauuation. Pour che l  a fait li
            papes que chil de che royon estoient lonc de Romme aleir n  i
            pooit on. Or a belle franquise et que prisier doit on si en ai en
            mon coer grant consolation. N  ai trouuei albeÿe entour ni enuiron
            ou ie n  aie trouueit gent de religion qui m  ont bien festoiet et
            donnet a foison a boire et a mengier pain et uin et poisson s  ai
            uenu a loisier moy et le mien gartson a petites iournees a grande
            pention. Et qui pense de lui miex l  en est par rayson car moult
            amende l  omme la bonne norrechon. Sire che dist la dame uous
            dites uerité si aués par me foi biau iöeil empetré qu  ensi pöés
            rassourre sainte Crestieneté. Chertes li grant piecheur estoient
            moult lassé d  aleir iusques a Romme chelle noble chité si sui lie
            a mon coer que uous ai hostelé car ie parrai a uous ains demain l 
            auespré et si ferrai nonchier s[ë] il uous uient a gré demain a no
            moustier et dire no curé qu  a ches parrochïens die la dignité que
            uous aués a Romme au Saint Piere empetré. Dame dist Bauduïns a
            uostre uolenté. Sire che dist la dame or ne m  aiés chelé de
            mon seigneur me dites la pure uerité quand le ueïstes uous ni en
            confait regné Dame dist Bauduïns ie le ui en santé deuant
            Acre le grant ot il le corps nauré mais chertes il gari car ie
            le ui leué et le conte de Flandres ui ie a son costé. Se cuidasse
            uenir en icheste conté i  en eüsse aporté .i. escript saielé. Mais
            a Romme cuidai bien estre demouré car d  estre cardinaus auoie
            uolenté mais il estoient tout et fait et estoré mais on m  a en
            couuent qu  ensois .i. an passé arai une euesquiet s[ë] il me uient
            en gré. Ensi que Bauduïns a ensement parlé ses fiex uint droit a
            lui de droite uolenté et l  a parmi le iambe baisiet et acolé qu  i
            n  estoit creature qui n  en eüst pité ensi lë aportoit nature et
            loiauté. Par ma foi dist la mere plus a d  un an passé
          
            que mes fiex ne monstra homme nul amisté pou coze c  on l  eüst
            baisiet ni apairlé ne ioiel në argent promis ne presenté si en ai
            durement le mien coers affraé qu  enuers uous ie le uoi issi
            enamouré. Dame dist Bauduïns par ma crestïenté ch  est pour
            che que me faites si tré grande bonté et que uous m  aués chi
            conioït et festé. En aués uous le pere a marri espousé ou il est
            piecha mors Or ne m  aiés faussé Nennil che dist la dame par
            sainte Quarité Elle l  ot d  un dansel plain de grande biauté que
            ie nouri chaiens dont ie fis foleté mon enfant m  a decheut et
            moult deshonneré. Et en cheste uillete honni a grant plainté dames
            et damoiseles si pert en che regné .xxx. bastars en sont si aual
            demouré tout li plus bel enfant et li miex figuré qui soient en che
            monde enuiron ni en lé. Et de .xxx. bastars ués ichi lë ainsné il
            est en cheste uille de moult grant parenté. Dame dist Bauduïns
            par ma crestïenté se tenoie un tel homme que uous m  aués conté
            en le nostre albeïe en feroie un albé Dame dist Bauduïns
            moult faisoit a prisier tels hons quant il pooit tellement
            adrechier ie croi qu  il sauoit bien parler et desraisnier.
            Chertes che dist la dame ou monde n  a princhier plus liet ne
            plus courtois plus hardi cheualier et ch  est tant gratïeus c  on
            poet bien tesmongnier que puis qu  il se uausist de damme ensonier
            confaite qu  elle fust ou puchelle ou moullier mais qu  il dangast
            sans plus une dame cluignier tout tantost le menoit ou qu  il
            uoloit couchier fust as champs ou au bos en chambre ou en solier.
            C  estoit le diex des dames a elles donoier plus fesist seulement
            par .i. petit plaidier c  uns autres ne ferroit pour d  or plain .i.
            sestier. Dame che decheuoit sans plus a lui gaitier puis que dame
            uoloit sor lui son oeil drechier chertes il n  i fausist persone
            renuoier. Dame dist Bauduïns Diex le gart d  encombrier car
            uraiement on doit un tel homme prisier. A icheste parole fu la
            table drechie l  iauwe fu aportee briement par le maisnie. Bauduïns
            ua lauer que ne s  atarga mie adés li petis enfes enuers lui s 
            esbanie Bauduïns l  acola et baisa mainte fie [et] tenoit tel
            pitié pour poy qu  il n  en larmie pour che qu  il uoit nature qui
            le tient et maistrie et a dit Mere Dieu Dame de tronisie con
            nature est uertus de haute seignourrie Plus trait bonne nature que
            .c. boef a le fie. Bauduïns c  est assis et la dame iolie deuant
            lui fist seoir Bauduïns sen amie douchement li trencha par grande
            melodie car le dansele estoit tant belle et adrechie c  on [ne]
            trouuast plus belle iusques en Romenie. E Diex dist Bauduïns
            com ie fais uilonnie cheste dansele chi quant ie ne l  ai pleuie
            car de son puchelage fu par mi amenrie et quant i  en oi l  onneur
            par bonne druerie [ie l  en deüsse bien rendre la courtoisie] car
            elle c  est tenue sans plus faire sotie et m  a tant honneret en
            icheste partie qu  a nul homme uiuant ne fu ains puis amie Puis
            dist a l  autre mot Or ai ie dit folie car li hons est moult fox
            qui en femme se fie tels en cuide une auoir loiauls en se baillie
            qui seule ne l  a pas ains l  a par compaignie preudefemme doit
            estre en tous lieus moult prisie. Bauduïns de Sebourc fu seruis au
            disner de uins et de uïandes c  on li fist aporter tant et si
            largement qu  il en uolt dispenser. Tan sisent au mengier c  on fist
            uepres sonner. .I. dÿ[e]menche fu si con i  oïs conter quant la
            dame oï uepres lors dist sans arester Sire ie m  en irai ens ou
            moustier orer et se dirai no prestre qui moult fait a löer que
            [uous] aués possanche de pekeurs amender par [coi] s  aucuns en
            est qui uoeille a uous parler que uous li uoelliés sire ses
            pechiés pardonner. Quant Bauduïns l  oï colour prist a müer
            nonpourquant respondi sans lui a effraer Dame uous dites bien
            che fait a creanter che qu  il uous plaist a faire ie ne doi
            refuser. Puis a dit coiement c  on nel poit escouter G  irai
            aueukes uous a uo curet parler et s  il uoilt contre moi nullement
            argüer et mes bulles ueoir pour moi supediter les poins que i  ai
            si grans li sarrai bien monstrer et [puis] qu  il les uerra n 
            osera mot sonner. Dame dist Bauduïns au fier contenement g 
            irai aueukes uous au moustier uraiement. Lors se leua li bers qui
            tant ot hardement. Et la dame tantost ius de la tour descent et sa
            fille auoec lui qui de biauté resplent et pluiseur escuier auoec
            euls ensement. uers le moustier s  en uont. La endroit les atent li
            prestres qui estoit reuestis noblement
          
            [et s  i estoit li clers et plenté d  autre gent. Li priestres
            quant la dame uit uenir doucement] contre li est alés se li dist
            hautement Dame bien ueigniés uous Le mien corps uous atent.
            Sire che dist la dame ie uous ai en couuent plus tost fuisse
            uenue mais ne pois uraiement i  ai eüt au disner che monne
            proprement qui reuient d  outre mer de la payene gent si m  a
            dites nouelles dont lie fu forment de mon tré chier seignour qui a
            si longement estet outre le mer don i  ai le coer dolent or en ai
            tel nouuelle dont ie lo fermement le Roy de Paradis a cui li mons
            apent. Dame che dist li prestres par le mien serement liés
            sui qu  il est en uie pour lui pri bien souuent. Bauduïns uint au
            prestre et par le bras le prent et en lui festïant l  enstraindi
            tellement que les ners li defroisse et les os ensement. Et li
            prestres li crie en latin hautement Sire uous me blechiés par le
            saint Sacrament Lors lasqua Bauduïns bien scet son parlement
            bien pense qu  il disoit mais latin point n  entent. Sire che
            dist li prestres onkes mais ne senti si dures mains qu  aués
            Metés ensus de mi Par foi dist Bauduïns qui le coer a hardi
            che ont fait Sarrasin et li fel Arrabi ou combatus me sui et estet
            et auri i  en ai mille tués puis l  eure que nasqui. Onques iour de
            ma uie homme n  aconsieui que tout au primier cop ne l  eüse
            afin[i] car i  ai les poins si durs comme de cuir bouli. Et li
            prestres respont Ie l  ai moult bien senti Et Bauduïns li
            monstre pour lui faire esmari d  un regard du lion le regarda
            aussi. Quant le prestres le uoit tous li sans li fremi se dist a
            lui meïsmes uechi .i. anemi s  en .i. bos me tenoit il m  aroit
            tost murdri. Mais regardés quels poins li deables porte o lui Mal
            resamble preudons li deables l  ont uesti et mis en albeÿe ou on a
            Dieu serui le moisnes de s  albye et li albes aussi ne poeent
            commander nulle choze sor lui car de son poing ont doubte trestout
            li plus hardi Qui le cour[e]cheroit bien aroit coer fali. Chius
            Sires le confonde qui onkes ne menti Encore sent mon bras dont
            ore me plaindi Lors acola le ber et moult le conioï. On festie
            tellui c  on tient poy a ami mais bien ait cui on crient piechea
            l  aués oï. Bauduïns et le prestres entreirent el moustier. Et li
            clers ua le clokes ensamble grailloier che est senefiance c  on
            uoist uers le sautier. Li prestres auoit bouche d  estre bon
            latimier a Bauduïn commenche latin a pronuntier. Bauduïns li sot
            bien de la teste niquier si comme il l  entendist se sot bien
            apointier quant il deuoit respondre et faire l  amparlier si uenoit
            a le dame femme du cheualier et a lui honnerer s  aloit ensonnier.
            Le dame dist au prestre Oés sire Richier faites uos p[a]rosiens
            sauoir et declarier que chius mosnes ichi qui tant fait a prisier
            a impetret a Romme a l  apostele chier que de trestous pechiés que
            nuls hons puist forgier poet absolution donner et ottroier aussi
            comme li papes poet penanche baillier. Et quant li prester l  ot
            si prist a regaitier Bauduïn de Sebourc le nob[i]le princhier puis
            li dist en latin sans point de l  atargier Dans [moines] est che
            urai Ne le uoeilliés noier Et Bauduïns li nique se li prist a
            cluignier. Quant li prestres oï le dame ensi parleir Bauduïn de
            Sebourc en prist a regarder. Bauduïns le commenche se poing destre a
            monstrer et li prestres se prist tantost a escrïer Ma dame il se
            dist uoir par Dieu qui fist la mer i  en ai ueüt les burles qui
            moult font a doubter ie uous temoingne au urai quanqu  il uoeilt
            ordener Ie l  irai a uentaile maintenant commander qui mi parrochïen
            l  orront et haut et cler mais a lui me uorrai tout primiers
            confesseir. A l  esquafaut s  en ua li bons prestres monter a ches
            parrochïens commenche a declarer c  uns moisnes est uenus d  outre
            la Rouge Mer a cui li papes a fait de grace impetrer qu  il pooet
            de tous pechiés trestous pekeurs monder aussi bien que li papes
            absolution donner. Puis uint a Bauduïn se li prist a crier et puis
            li a dit Sire ie uoeil a uous parler i  ai mestier de conseil
            qu  a uous uoil demander. Bauduïns le mena par d  encoste .i. piler
            et puis a dit au prestre uoeilliés mon fait cheler car ie uous
            iur sor sains s  un mot uous oi sonner si grant cop de mon pong ie
            uous irai fraper deuant moi uous ferai le cheruele espautrer car en
            confession uous di a briés parler que ie sui Bauduïns le ione
            bacheler a cui on a uolut tant des bastars donner noris fu au
            chastel qui tant fait a löer mainte fois uous i ai serui a uous
            disner
          
            auoekes mon seignour que Diex uoille sauuer L  albit de moisne ai
            pris pour le chiecle aueuler car ie ne m  oseroie autrement
            amonstrer car se on me pooit connoistre et auiser on me feroit
            tantost a fourches traiener pour Blanche soer au conte qui Flandre
            doit garder que ie menai iadis par le païs iouer. Or sui uenus ichi
            ueioir et regarder comment li païs ua et se fait gouuerner. De chi
            endroit m  en uois outre la Rouge Mer ou iamais hons de cha n  orra
            de moy parleir. Quant le prestre l  oï colour prist a müer moult
            uolentiers l  alast baisier et acoler se li dist Bauduïns
            uoeilliés moi escouter foi que ie doi le sacre quë hui main uolz
            sacrer et de pain et de uin a l  autel presenter uous uo pöés en
            moy aussi tré bien fïer que nous fuissiemes frere qui se doiuent
            amer alés sceürement n  aiés soing de doubter mais ne faites pas
            chose dont on uous puist blasmer ne moi aussi biaus sire par cause
            dou cheler. Nennil dist Bauduïns par le corps saint Omer Li
            prestres se leua si ua uespres chanter et aprés son mestier uint
            Bauduïn fester et moult d  onneu li uolt le iournee porter et ala a
            le sale aueukes lui souper. Diex con fist Bauduïn noblement
            reposser Mais a paines pot il en le nuit tour uiser de prendre
            somme nul car ne s  osoit fïer ou prester bonnement nel uenist
            racuser pour l  amour du faus prestre qui le fist arrester et qui le
            traïssot lui donnant a disner. Mais ne besongne mie tout aient fol
            penser e[n] iaux .c. bien .i. preudomme trouuer. Poy dormi Bauduïns
            toute nuit a nuitie par deuant la iournee plus de liewe et demie se
            uesti et chausa en le chambre iolie et tint bien [priés] de lui son
            espee fourbie si iure Dame Dieu qui tout a en baillie se nuls
            entroit laiens qui nulle riens li die la teste li tourra ne l 
            espargnera mie. Quant il ui le cler iour si en ot chiere lie
            tempre fist el chastel esueillier sa maisnie. La dame dou chastel s 
            est briefment descouchie puis uint a Bauduïn hautement li escrie
            Sire pourcoi aués uo besongne apointie Auoec moy disnerés par
            Dieu le fil Marie Dame dist Bauduïns ie ne demourai mie se
            uous aués de moy mestier a cheste fie uous serés de par moi
            confortee et aidie. Oïl che dist la dame qui moult fu agentie.
            Droit a une chapele de uille anchiserie emmena Bauduïn en cui
            forment se fie. Bauduïns de Sebourc ne s  i arresta mie il uint a
            son garson en l  oreille li crie qu  il li uoist enseleir son
            destrier de Surie et qu  il l  ait apresté au piet de la cauchie
            par coi se besoins croist qu  il ne li faille mie. Et chius s  en
            est partis que point ne se detrie. Et Bauduïns s  en ua et la dame
            le ghie en la chapelle uont dont ie uous senefie. Li un d  encoste
            l  autre s  asist par compaingnie. La li dist ches pechiés la dame
            par sotie cuida qu  il peüst bien auoir s  ame alegie Bauduïns
            leur iuoit bien de le moquerie. Quant la dame se fust confessee a
            deuis Bauduïns le rassoit uolentiers eüst ris. La dame se drecha
            mais sa fille de pris reuint a Bauduïn qui tant estoit hardis en
            grant contrittion li as ses pechiés dis. Et quant che uint en fin
            Bauduïns le gentis li a dit Damoisele pour le corps Ihesu Cris
            dites moi uerité de cui uint uous biaus fils Qui l  engendra en
            uous par amoreus delis Sire [dist] la dansele blanche com
            flour de lis si m  aït Dieu de glore ichius enfes petis fu fiex
            .i. damoisel qui moult estoit hardis. Bauduïn ot a non ichius fu
            mes amis et par cui le miens corps fu primiers amenris et de mon
            puchelage ot l  onnour et le pris. Bele dist Bauduïns puisqu 
            il se fust partis amastes uous puis homme en ichestui païs la ou
            uo corps se soit nullement asseruis Confessé uous de tout si n  en
            uaurés ia pis faites a Dieu honnour et honte as anemis car pour
            sauuer le monde m  a Diex cha ius tramis. Sire dist la dansele
            par Dié de Paradis prés de chi uraiement maint [.i.] dansiaus
            faitis le fiex d  un cheualier si est clamés Tieris ch  a
            repairiet chaiiens i a .ix. mos ou .x. entendre me faisoit qu  il
            serioit mes amis si m  adonnai a lui par amoureus delis ains n 
            abita a moy que .u. fïes ou .ui. Chertes ch  est .i. pechiés dont
            mes corps est maris se uous requir pardon en l  onnour Ihesu
            Cris. Belle dist Bauduïns quant uo cors est assis en se ione
            escuier qui tant est agentis qui a de uostre amour les dons et les
            ottris et [qu  il] a iut o uous puis que ch  est uous pourfis en
            penanche uous querke que le fachiés toudis.
          
            Belle dist Bauduïns qui coer ot de lion faites de uostre amit
            son talent et son bon tené uous au darain qui de uous ot le don
            car [uous] n  arés iamais Bauduïn a baron A rire commencha dessous
            [son] cheperon si haut qui [le] chapele en retenti du ton puis dist
            a le dansele a molt base rayson Pensés de mon bastaerd n  en
            faites se bien non car quant ie porrai miex ie li ferai raison.
            A Bauduïns dist chelle qui fuit en grant frichon bien m  aués
            decheüe par mortel traïson A dous amis loiaus demeure en che
            roion ou g  irai aueuk toi a te diuision Belle dist Bauduïns
            oiés m  entention ne [faites] chi endroit noyse ne cri ne son par
            coi mes corps n  i ait honte ne mesproison. Pensiés de mon enfant
            pour [Dieu] uous en prion. Ie n  ai de uous talent n  au coer
            deuotion puis qu  aués autre amis empris par mesprison iamais ne
            baiserai uo bouche et uo menton. A ches mos s  en parti n  i fist
            arrestison a le porte acourrut s  auala le ponton. Et chelle keurt
            aprés si s  escrie a haut son Ahi mere dist elle par le
            corps saint Symon nous sommes decheütes car en nostre maison auons
            nous herbegiet Bauduïn le baron que nous auons nouri si tres longe
            saison A le guise d  un moisne a il pris sa fachon ie l  ai
            recogneüt et nommé par son non. ués le la il s  enfut sus son
            destrier gascon Quant la dame l  oÿ ne li uint mie a bon Or
            auant aprés lui escuier et garchon Au moustier fist sonner les
            clokes a haut ton le gent se son esmut entour et enuiron. Aprés
            Bauduïn keurent a forche et a bandon li .i. porte .i. tinel li
            autres .i. baston. Et Bauduïns s  enfuit qui n  en donne .i.
            botton. Quant de Bauduïn seurent le chairtaine ochoison les meres
            des bastars bien .xxx. ou enuiron couroient par les camps contre
            ual le sablon a leur cos leur enfans menant grant marrison et
            crioient en haut trestoutes a haut ton uien ueioir ton enfant
            Retourne l  arragon Mais Bauduïns cheuauche si fiert de l 
            esporon contre ual le ualee ua courant de randon. En poy d  heure
            le perdent la sont bos et buisson ou li bers s  enbati a force et a
            bandon. Ne say qu[e i  ]en fesisse longe diuision il trespasse
            Hainnau le noble region Brabant passa aussi aueukes son garson le
            chemin uers Nimaye la chité de renon ua cheuauchant li bers a
            coite d  esporon. Ne sai c  on uous uausist alongier le chanson
            dessi iusqu  a Nimaye ne fist arrestison et dist que se il poet
            qu  a bien courte saison saurra se s  amie est uncore uiue ou non.
            Et dist qu  ains ne trouua en uille n  en roion plus loyaus de son
            corps ne sans maise ochoison qu  adés li a esté a son loyal beson.
            Encore estoit la belle en Nymaie en prison .xiiii. ans i fu
            Blanche qui clere a le fachon onkes n  i ot deduit ne consolation.
            En tristece uesqui la dame longement car qui est en prison il n  a
            pas son talent. Tant cheuaucha li bers dont ie fai parlement c  un
            merquedi a nonne se l  istoire ne ment entra dedens Nimaye la
            uille qui resplent en droit albit de moisne il n  estoit
            autrement. Assés prés du chastel a pris herbegement ou Blanche ot
            en prison estet moult longement. Mais [pour] ce qu  elle estoit nee
            de haute gent estoit en une sale mise moult noblement O lui .iiii.
            puchelles i auoit proprement et par nuit et par iour sans nul
            departement compaingnie li portent et amour ensement. A l  entreir
            de la porte de cestui mandement auoit .xxx. sergans gardant
            soengeusement. Mais dames et puchelles i aloient souuent caroler et
            trechier et canter douchement pour l  amour de la dame qui le coer
            ot dolent mais chose c  on li face ne li plaist pas gramment pour
            l  amour Bauduïn qu  elle amoit loyaument li anoyot tant fort qu 
            elle en plouroit souuent. A dous amis dist elle hons de grant
            hardement ie uauroie aueuc toi estre chairtainement et iamais ne
            deüsse auoir pain de fourment a boire n  a mengier .i. soel
            tournois d  argent se ne le demandoie pour Dieu omnipotent Ensi
            disoit la belle com ie fai parlement. Bauduïns de Sebourc a .i.
            hostel descent. La dame de l  ostel li a dit simplement Sire bien
            ueigniés uous en chestui tenement Chaiens serrés seruis et bien et
            noblement et si arés des biens assés et largement. Dame dist
            Bauduïns au fier contenement se ië ai de uous biens uous arés mon
            argent. Dame dist Bauduïns or ne me cheliés mie ou est
            Gaufrois li roys de cheste seignourrie Sire il est a Paris a
            noble compaingnie a le court du bon roy qui Franche a en ballie
          
            car parlement i a en France le garnie contre Rose no dame qui mal
            est conseillie car li femme est moult fole quant elle se marie
            quant aueuc son baron ne uolt user sa uie. Dame dist Bauduïns
            uous dites courtoisie. Or me dites pour urai se ne le laissiés
            mie tient encore Gaufrois une dame iolie soer au conte de Flandre
            qu  en Frise fu rauie Ne l  a pas roy Gaufrois arse ne essillie
            Nennil dist lë hostesse par Dieu le fil Marie. I  ai a Blanche
            parlet auiourd  ui mainte fie encore est le dansele toute sauue et
            en uie mais plus dolante n  a ius[qu  ]a pors de Surie car toute
            iour regrete et main et a nuitie son ami Bauduïn que ie [ne]
            cognois mie mais pour che Bauduïn adés se ratenrie. Encor lui
            demandai ersoir deuant complie ou elle me prisoit de uolenté iolie
            che uassal Bauduïn si dis   Dame prisie qui est chius Baudewins
            Ne [le] me chelés mie  Elle [dist] que ch  estoit fleur de
            cheualerie pröeche et loiautés honneur et courtoisie et trestous
            li plus biaus de cheste mortel uie li plus dous li plus ables de
            manniere adrechie et li plus gratïeus sans nulle uilonnie c  on
            peüst point trouuer iusqu  as pors de Pauie et que s  amour estoit
            en chellui tant fichie que n  ameroit nul homme tant eüst
            seignourrie. Dame dist Bauduïns elle en est bien honnie car
            ch  est .i. cheualiers de bien basse lignie on ne scett qui il est
            ne de quelle partie. Chertes ch  est grant meskiés qu  elle [en]
            est empechie de l  amour tel uassal qui ne uault une alie. Comment
            porroie dame pour Dieu ie uous em prie ueioir le corps de lui ne
            par quelle maistrie Prendés de mon auoir largement uo partie car
            i  ai or et argent assés n  en doubtés mie et ie uous en donrai
            largement et ha ie mais que [ie] puisse entreir en la sale uoltie
            ou la damoisele est qui ensi brait et crie car se parler i puis ie
            l  arai conseillie et se par mon conseil ne s  est tost rauoïe ie
            me doubte forment que ne soit amenrie. Ie uieng de l  apostele de
            Romme la garnie qui de la damoisele a bien nouele oïe si que le
            papes uoilt a Gaufroi mande et prie que de Rose sa femme briefment
            se desmarie et a Blanche qu  il tient en prison reforchie face
            tant que par pais l  ait a femme pleuie. Ensi s  elle m  en croit
            ert la dame garie. Et quant la dame l  ot hautement li escrie A
            sire pensés ent pour Dieu ie uous em prie Ie ferai que la dame
            uous sera enseignie. Bauduïns de Sebourc fu sages et senés. Et la
            dame s  en ua a cui fu hostelés elle uint a sergans si dist
            Ouurés Ouurés Car en no maison s  est .i. mones hostelés qui
            droit de Romme uint qui est bonnes chités il uoeilt parleir a
            Blanche et dire aucuns secrés. Ie croi qu  il auenra che que pas ne
            pensés moult se repentira ains que pas li estés qui n  ara fait a
            Blanche amour et amistés. Et chil li ont dit Dame bien auant en
            saués. Faites uenir le moisne que bien soit il trouués Ne nous
            trouuera mie com uillains esgarés car nous auons trestous les
            haubers endossés n  i a chellui de nous qui ne soit bien armés.
            Seignour che dist la dame uous faites que senés. Adont reuint
            la dame dont uous oï aués tout droit ou Bauduïns li gentis fu remés.
            Sire che dist la dame au chastel en alés car i  ai tant
            esploitiet que bien i enterrés. Adont c  est Bauduïns partis et
            desseurés. uenus est au chastel si a les pons passés [uenus est a
            le porte s  a les portiers trouués] et Bauduïns les a bellement
            aparlés et lor donna .x. liures de deniers monnaés adont fu des
            seurians noblement honnorés. Adés est [bien] uenus qui poet donner
            assés et qui n  a che ne coi adés est deboutés në il est biaus
            cousins ne parens appellés. Bauduïns de Sebourc ua ou chastel
            montant en le sale est uenus ou moult fist deduisant pourtendue
            de dras qui sont d  or reluisant. En le chambre regarde si uit .i.
            poi auant dames et damoiseles qui aloient chantant a son d  une
            uïelle qui rendoit moult dous chant. Blanche fu ou molon qui les
            ua regardant mais n  i prendoit playsanche ni amour tant ne quant.
            Bauduïns uoit le belle qui moult aloit pensant A Diex dist
            Bauduïns urais [Dieux] de Bethleant Or uoi le damoisele que mes
            corps aime tant le plus belle du monde si lons comme il s  espant
            Aÿ tré douche amie ma mort uoi pourcachant car chertes ains que
            chi uous laise plus gisant aront encontre moy bataille chil seriant
            qui gardent a le porte armé com[me] gaiant Ensi dist Bauduïns si
            est passés auant lors dist Chius Sire Diex qui pour nostre
            garant uoil morir en le crois d  une lanche trenchant
          
            gart cheste compaingnie que ie uoi chi seant Et chelles se
            leuerent toutes en leur estant pour l  onneur dou prestraege le
            uont moult honnourant. Et Bauduïns s  escrie que n  i ua arrestant
            ia dira tel rayson ensois qu  il uoist lasquant de quoi Blanche s 
            amie ara le coer dolant. Bauduïns de Sebourc n  i a fait arrestee
            clerement a parlet et a haute allenee Blanche se dist li bers
            or oiés me pensee une nouelle aporte dont i  ai le chiere iree
            ie uieng droit de Paris ou plainte fu monstree de uous et de
            Gaufroi qui tant a renommee seure uous mis de fait s  en est l 
            oeure prouuee que iadis marchandastes en Hainnau le contree de lui
            faire murdrir ou fons d  une ualee de coi mainte personne i fu
            adont tuee. Che fuit par uostre fait car coze est aueree et a esté
            prouuet par bonne gent discree de coi li .xii. per de France l 
            alozee uous iugerent a mort d  estre en un fu gete[e] si que uo
            char doit estre et arse et enbrasee. Dit fu par iugement ch  est
            uerités prouuee si que tantost m  en fu une lettre liuree pour
            baillier ou prouost de Nimaie la leie qu  il uous face morir ains
            demain l  auespree. Sachiés que ie li ai la l[ett]re presentee si
            sui uenus a uous douche dame honneree afin que ne soiés nullement
            desperee ains soiés douchement et de coer confessee tous nous
            couuient morir n  auons nulle iournee. Quant la dame l  entent
            adont cheï pasmee onkes mot ne parla en bien demi louee. Quant elle
            pot parler si s  est haut escrie[e] Tré douche Mere Dieu uous en
            soiés louee N  i ot puchelle la qui ne soit effraee plourant uont
            tenrement chascune est moult iree mais encor estoit Blanche au
            coer plus tourmentee car a lui en estoit la cause demonstree. Se
            Blanche fu dolante drois est que lui anoie car qui atent la mort
            drois [est] qu  il n  ait pas ioie. Bele dist Bauduïns n  i a
            fors que la uoie il me fu commandé que ie le uous diroie. Et pour
            itant que prestres tré douche dame estoie fu forment conuoitans
            que chi endroit uerroie pour le cause de chou que se ne uous ueioie
            en point digne et loyal ie uous conforteroie car il n  est de
            pechiet dont ie ne rassorroie. Ie sui priuilegiet pourcoi en
            mentiroie L  aposteles de Romme m  en a donné la uoie si ques
            confessés uous c  est che dont ie uous proie. En l  onneur Ihesu
            Crist ie uous radrecheroie car ce que ie rassos bien dire l 
            oseroie s  en ua en Paradis qui de biauté flamboie sans passer
            Purgatoire i ua le droite uoie. Dame chi sui uenus pour [uous] a
            redrechier de moy pöés u[e]oir le Ihesu messagier car li papes m 
            a fait telle grace ottroier que tout chil qui a moy se uerront
            consellier et en deuotion de loial coer entier regehir lor pechiés
            ie les puis enuoier lassus en Paradis manoir et herbergier. Quant
            les puchelles oient Bauduïn desraisnier chascune de pitié commence
            a larmoier chascune li a dit De uous auons mestier en l  onneur
            de Ihesu qui tout a a iugier nous uoillons confesser a uous sans
            detreier. Blanche pleure et larmie en li n  ot qu  esmaier de
            coer ua reclamant le Pere droiturier. Et Bauduïns s  assist soy
            prist a embronchier. Les puchelles li uienent deuant agennoullier et
            dire leur mesfais et le pardon priier. Mais adés Bauduïns leur
            demande primier comment il leur estoit en l  amoreus mestier.
            Chertes moult sauoit bien Bauduïns alourder qui faisoit les
            puchelles a son corps confesser toutes les a oïes leur mesfais
            recorder. Blanche fu li daraine ne fine de plourer. Bauduïns l 
            apella lés lui le fist ester Dame dist Bauduïns ne uoielliés
            doel mener se on uous fait a tort le grief mort endurer ensi fist
            on Ihesu en le crois lapider de [le] lanche ferir et ou costé
            naurer chellui qui le feri uolt sa mort pardonner. Pour nous
            souffri la mort c  est legier a prouuer si deuommes pour lui nous
            uies amender et souffrir trestout che qu  il en uoelt ordener. Dites
            uostres pechiés ne uoeilliés oublier telle absolution uous en
            uaurai donner qu  en Paradis serés ains demain l  auesprer. Sire
            dist la dansele Diex uous uoille escouter Adont de chief en cor
            li prist a reconter ses pechiés qu  el ot fais merchi prist a
            crier. Belle dist Bauduïns se uous saués uiser se uous aués
            fait Dieu nullement aïrer n  en fornication a nul homme penser si
            le me uoilliés dire prés sui de l  escouter. Sire dist [l]a
            dansele sor sains uous puis iurer onques iour de ma uie n  amai
            c  un bacheler Bauduïn de Sebourc se faisoit appeleir. A chellui
            uoch mon corps par amours adonner
          
            mais onkes n  oi talent de plus de homme[s] amer. Ie le prens sus
            mon ame s  elle ne puist aler en enfer le puant manoir et
            hosteleir et sus le mort qu  atens dont il me doit peser.
            Belle dist Bauduïns si uous en doy amer car ie sui Bauduïns
            plus ne le doi cheler qui en albit de monne uous uing chi uisenter.
            Or menés lie chiere n  aiés song de plourer car il n  est nuls
            fors Diex qui uous peüst greuer Quant le belle le uoit sel prist
            a regarder moult bien le recognuit a son uïaire cler se li dist
            Bauduïns Diex uous uoille garder Sachiés que se i  ozoie de
            grant ioie mener me uerriés maintenant par deuant uous pammer. De
            grant ioie commenche forment a souspirer. Moult fu la damoisele
            ioians et esbaudie quant Bauduïn connut a le chiere hardie lors li
            dist Dous amis ie ne cuidoie [mie] que uous fuissiés encore sains
            et saus et en uie. Ou aués uous remet ni en quelle partie Dame
            dist Bauduïns en terre pai[e]nie chertes ou i  ai eüt grant
            paine et grant hasquie de prison et haussi de grande maladie n 
            aroie pas conté en .xu. iours ma uie et che qui i  ai souffert en
            estrainge partie. Or sui de coer ioians si en ai chiere lie de che
            que ie uous uoi ichi toute haitie. Or me conuient uiser soit ou
            sens ou folie comment ie uous rarai de cheste manandie. Par Dieu
            se ie tenoie mon espee fourbie i  iroie tournoier a le serganterie
            qui gardent le chastel et le porte naïe si serriés maugré eulz hors
            de chaiens rauie. Amis dist le dansele uous dites grant folie
            se uous estiés de fer se uous ne duriés mie car il sont bien armé
            et che n  estes uous mie. Sire dist le dansele grant folie
            serroit d  esmouuoir le hustin car sachiés par mon foit nuls hons
            qui soit uiuans ne uous garantiroit que ne fuissiés ochis ou d 
            espee ou d  espoit car trop sont li sergant felon et maleoit si
            uous conseille bien tenés uo corps tout coit. De moy chi a secourre
            n  aueis cause ne droit il uous conuient atendre le uolenté
            Gaufroi le plus fort traïtour qui en che monde soit. Quant
            Bauduïns l  oï forment li anoioit. [A] Blanche le dansele lonc
            tamps se deuisoit tant c  un sergant i uint qui en haut s 
            escrioit Descendés sires monnes tans en est par men foit Se
            uous ne descendés mau uenir uous porroit Chertes on [n  ]a que
            faire de moisnes si endroit car che sont tout ribaut qui croire
            les uauroit. Descendés sire mones dist .i. sergans moult haut.
            Entre uous damoiseles ne creés che ribaut il est moult bien
            tailliés d  auoir la dessous chaut. Quant Bauduïns l  oÿ qu  il li
            fist tel assaut moult uolentiers eüst aprés lui fai .i. saut mais
            aprés chellui uit uenir maistre Tibaut Goutart et Fouquerré et son
            frere Hertaut Alori et Sanson Engelier et Rigaut qui disoient
            Ietés che monne de la haut cha dessous en le fosse qu  il n  i
            [ait] point defaut Nous cuide il alourder Maguerite et Mahaut Che
            ne sont qu  alourdeur pour aler a l  assaut chius qui se fie en
            prestre trestous ses sens li faut nommet ne doiuent estre adés
            fors que Furcaut. Quant Bauduïns oï le nose c  on demainne or ne
            scet que penser comment il se demainne si met le main a eulz a
            toutiours ert en painne car il n  estoit armés fors de cote de
            laine n  auoit c  un soel coutel ch  est uerités chairtaine. Adont
            en appella le douche chastelaine Belle pour uous aidier n  ai
            corps ne coer ne uainne que ne soit desirans mais par le Magdalene
            ie uoi se ie me melle a chelle gent uilaine qu  escaper ne porrai
            n  aie le mort greuaine si que chius est moult faus que pour nient
            se fourmaine. Amis dist le dansele grant folie feriés se pour
            moi conforter en paine uous metiés che seroit sans rayson car le
            mort en ariés. Et i  ameroie miex de uerteit le sachiés que le
            miens corps fu mors ou en iaue noiés que uous i fuissiés sire de
            mort adamagiés car chairtes che seroit pités et grant meskiés.
            Mais alés ent biaus sire car uous este huchiés souuiege uous de
            moi pour Dieu si em prïés car pour uous prierai que peris ne
            soiés. Et ie croi se Diex uoeilt qui fu crucefïés qu  encore nous
            porra bien auoir rapairriés. Lors ploura le dansele. Au partir fu
            pichiés. E Diex que Bauduïns fu au coer mesasiés de chou car il se
            uoit ensi desparilliés s  ore tenist s  espee il se fust ia
            uengiés Mais li hons qui est nus est mal aparilliés de commenchier
            bataille et lui en gist le griés. Bauduïns de Sebourc en estant se
            leua au departir qu  il fist le dansele acola. Le noble damoisele
            moult tenrement ploura et Bauduïns li bers moult dolans se seura et
            iure le Seignour qui le monde estora
          
            que s  il poit esploitier l  endemain i uenra armés a le couuerte
            s  espee aportera de coi tous les sergans .i. et .i. ochirra. A
            ches mos s  en parti moult dolans s  en ala. Du chastel est issus
            a l  osteil repaira tout[e] nuit a nuitie ne but ne ne menga ne
            par nuit ne dormi onques n  i reposa. Quant uint a l  endemain
            moult uistement s  arma dessous l  abit de monne les armes endossa
            et puis chaindi l  espee et l  albit raffubla et uint uers le
            chastel mais fremé le trouua. C  on ouurist le chastel a serians
            moult pria et or fin et argent assés leur presenta mais li sergant
            li dïent iamais n  i enterra. Seignour dist Bauduïns i  ai .xu.
            liures cha qu  a bore uous donrai mais que ie soie la. Mais .i.
            sergans li dist Moisnes n  i pensés ia iamais n  i enterés par
            Dieu qui me fourma. Alés uous ent ribaus mail ait qui uous porta
            Che n  est mie bordiaus quachiet l  aués piecha Quant Bauduïns l 
            oï tout li sans li müa. Bauduïns fu dolans quant il ot et entent c 
            on ne li uoeilt ouurir le porte nullement. A ches mos s  en parti
            courechiés durement reuint a son hostel sans nul arrestement si
            dist a son garson Enselés uistement mon bon courrant destrier
            partir me uoeil briefment Et chius a respondi A uou
            commandement. Le destrier ensela et li bers esroment est deseure
            montés. A l  oste congiet prent et a ll  ostesse aussi moult li
            donna argent et li dist Quant uaés le dansele au coer gent si le
            me salüés de fies plus de chent. Et la dame li dist A uo
            commandement. Bauduïns s  en parti moult ot le coer dolent. Auoec
            le sien garchon cheuauche uistement mais n  ot mie eslongiet Nimaie
            .i. grant arpent quant le cote de monne desuesti belement ensi
            comme deuant cheuauche radement a loy de cheualier a esporon d 
            argent. Iusqu  a .i. port de mer n  i fist arrestement. Blanche ua
            regretant qui de biauté resplent Ahi dame dist il con i  ai
            le coer dolent de che que [ie] uous laisse en peril grandement uers
            moi aués esté loial parfaitement [or le serai uiers uous ce uous
            ai ge couuent. Ensi dist Bauduwins qui tant ot hardement. Et
            Blance demora en moult grant pensement et reclama Iesus qui ne faut
            ne ne ment. Gaufroi le traïtour reclamoit bien souuent qui estoit a
            Paris et o lui si parent. Au roi auoit donnet tant d  or et tant d 
            argent que li rois des Francois l  amoit parfaitement] et disoit qu 
            a [a]cort le meteroit briement contre ses anemis qui li montrent le
            dent s  auoit mandé Wistace a cui Bollongne apent Gloriant
            Alixandre et lor mere ensement et lor auoit mis iour pour estre a
            parlement. Et li iours aprocha qu  il durent proprement uenir droit
            a Paris qui sus Sainne s  estent car il n  est si lonc iour ne
            prende finement. A le droite iournee sont uenu a Paris Glorians
            Alixandres Wistaces li gentis et sont uenu au mant le roy de Saint
            Denis par .i. iody a nonne si con dist li escris s  aparurent a
            roy en sa sale de pris. Roy Phylippe trouuerent aueukes ches
            marchis de Dieu l  ont salüé le Roy de Paradis. Wistace de
            Bollonge qui moult fu bien apris a salüé le roy qui tant fu
            seignouris et dist Chius Nostre Sires qui en le crois fu mis il
            garice le roy et ses barons gentis toute le compaignie gart le
            Sains Espiris mais que Gaufrois n  i soit li leres maleïs li
            pires hons qui soit iusqu  as pors de Brandis Tout chil qui l[e]
            soustienent ualen pis que iuïs. Wistace dist li roys et qu 
            est or que tu dis Tant est Gaufrois preudons et en fais et en dis
            que i  en tieng plus de bien que d  omme qui soit uis. Wistaces
            dist li rois tort aués uraiement que Gaufroi de Nimaie blasme[s]
            sifaitement car ch  est le plus preudons qui soit el firmament
            Mais uous estes mal homme et de poure essïent qui gerrioit aués
            Gaufroi si longement uechi que Gaufrois dist trestout primierement
            uous l  encoupés a tort se dist il uraiement de la mort roy
            Hernoul onkes en son iouuent ne traï son seignour ne uendi pour
            argent. Et s  il auoit nul homme iusques en Ochident que li uausist
            a metre ensi ni autrement qu  il uendisist le roy a le paienne gent
            il s  en combateroit bien et hardiement et s  il estoit uancus si
            le peng  on a uent. Par un champ de bataille encontre .i. seulement
            se uoelt faire loiaus de che fait purement. Ne sai qu  il puist miex
            dire par Dieu omnipotent. Sire che dist Wistaces i  ai ueüt
            bien souuent quant on uoeilt encouper un homme mortelment de
            traïson ou mourdre ou d  aucun fait pullent et on le peüst bien
            prouuer soffisamment
          
            par bonne gent loyaus et de bon essïent ou on ne peüst faire
            reproche nullement c  uns iuges le fesist morir par iugement et si
            l  ai moult tres bien ueüt estre autrement quant on ne poet trouuer
            le sien demonstrement c  on clamast chellui quite bien
            debonairement s  on ne uausist a lui combatre fermement. Mais de
            cose approuuee bien ueritablement et dont on puist monstreir
            tesmoins uisiblement ne ui onques nul champ prendre chairtainement.
            Roys tu en es abus Mais on uoit bien souuent c  on aueulist .i.
            iuge quant on li donne argent. Quant li roys entendi Wistace le
            baron uolentiers l  eüst fait geter en sa prison. L  archeuesques
            de Rains uit sa condition se li dist Nobles roys oiés m 
            entention laissiés Wistace dire son talent et son bon coers irés
            n  est senés entendés a rayson. Dist li contes d  Ango qui blanc
            ot le grenon Sires roys des Fransoys prendés opinion que blasmer
            ne uous puissent Fransoys et Bourgueignon Gaufrois est moult haus
            hons si tient noble royon Wistacë est estrais de haute estration
            il est freres germains God[e]froi de Buillon et le ber Bauduïn qui
            tant [ot] de renon du Cheualier le Chisne sont uenu li baron si c 
            on ne leur doyt faire nulle riens se bien non. Entendeis les
            parties le fait et l  ocoison et s  il uolent plaidier par
            aduocation si balliés aduocaes a chascune parchon par coi puisiés
            entendre de chascun le fachon et si mandés Gaufroi si que uir le
            puist on. Quant Glorians de Cypre entendi le rayson si dist tout
            en oiant clerement a hau ton Se uous faites uenir en present le
            larron qui mon pere uendi au roy Rouge Lyon foi que [ie] doy saint
            Pierre c  on kiert en Pré Noiron a cheste bonne espee qui trenche
            de randon le trenserai le teste atout le chaperon ia pour le roy
            de Franse n  en ara garison et me deüst on pendre tantost a
            Monfaucon Quant li roys l  entendi ne li uint mie a bon lors li
            dist Cheualiers alés tenir prison dedens la tour de Louure
            dusques a mon renon. Glorians i ala ou il uausist ou non. Quant le
            uoit la roÿne ou coer ot grant frichon. Glorians fu dolans mie ne
            li agree obeïr li couuint en le sale pauee. Et li roys a parlet a
            moult [haute] halenee Seignour uous qui aués emprise la mellee a
            l  encontre Gaufroi par male destinee ie uous commans trestous le
            pais soit acordee ensi com ie dirai et faite et ordinee s  il a
            mesfait a uous par le uirge löee pour maillie d  auoir en rendera
            denree. Sire che dist Wistace a le brache quarree comment i
            porroit estre le bonne pais trouuee quant le pere as enfans de
            haute renommee uendi outre la mer a le gent deffaee Nullement n  i
            porroit amours estre monstree. Et dist li roys de France En
            prenderiés l  espee a l  encontre Gaufroi qui le chiere a membree
            Sire si dist li contes par le uertu nommee n  ai pas santet en
            moy pour faire la merlee ione sont li enfant n  ont pas le char
            tenee. Gaufrois est fors et durs s  a chiere redoubtee n  a plus
            fort cheualier dusqu  a la mer Bethee mauuaisement seroit partie la
            iournee. Mais nous p[r]ouuerons bien par bonne gent discree qu  il
            uendi son seignour a le gent deffaee. Or tost se dist li roys
            [contes] de ualfondee alés quere Gaufroi en ma chambre pauee si
            se deffendera a le gent mal senee. Sire dist Alixandres par le
            uertu nommee se ie perchois Gaufroi en uo sale pauee chairtes ie
            ne lairai pour creature nee ne li cope la teste en tranchant de m 
            espee Or tost che dist li roys qui le barbe ot mellee metés
            moi en prison bien forte et bien muree chestui qui ensi a tel parole
            contee n  istera dou prison mais en icheste annee Chius qui de
            Chastelet fu preuost la iournee aherdi Alixandre par se potrine lee
            mais Wistaces li a le destre main copee puis dist Traiés ent sus
            fiex de putain prouuee Nous a mandés li roys pour monstrer sa
            posnee Dont furent assalit en la sale pauee et la roÿne Rose s  en
            est fuiant tournee. Wistaces fu getés en une tour quarree aussi fu
            Alixandres qui tant ot renommee. Tout troi sunt demourés la dame
            en est alee dessi iusqu  a Bollongne ne s  i est arrestee. A le
            contesse Ydain a le chose contee dont le contesse fu courechie et
            iree. Quant la roÿne Rose uit ses enfans saisir et le bon conte
            Wistace en prison retenir au miex qu  elle onkes pot pensa du
            reuenir a le contesse Ydain ala le fait iehir. Quant la dame le
            sot du sens cuida issir. Mais la roÿne Rose qui tant fist a
            cremir
          
            en iura le Seigneur qui en crois uolt morir que le roy des Fransoys
            en fera repentir et dist qu  elle en iroit en Cypre sans mentir et
            feroit chiaus de Chipre decha le mer uenir et chiaus d  Escoce aussi
            armer et feruestir et si les amenra au royame bruïr si dist qu 
            elle ferra le roy si assalir quë il ne [se] sarra en quel païs
            tenir. Ensi disoit la dame que uous pöés oïr. Puis fist elle le roy
            durement a souffrir ensi com ie dirai sans point de l  alentir.
            Humais orrés chanson s  il uous uint a plaisir de melleur ne uous
            poet nuls hons uiuans iehir. Baron or entendés que Diex uous puist
            sauuer glorïeuse sanson uous uaurai recorder si comme Bauduïns
            passa le Rouge Mer le sanc Nostre Seignour au lyon conquester. Tous
            seus prist Abilant ch  est legier a prouuer car onkes n  i mena
            sergant ne bacheleir fors sans plus le lyon que Diex li uoelt
            prester ensi com uous orrés ou liure recorder. De la roÿne Rose
            larai .i. poi ester car puist fist elle en France telle gerre
            leuer le roÿne de Cypre fist en France arriuer le roÿne d  Escoce
            fit uenir decha mer la dame de Bollongne fist elle en France entrer
            et Iehan de Ponthieu contre le roy meller le terre de Biauuais a
            Fransoys estriuer. Tant ot li roys a fayre ne sot quel part tourner
            ensi com uous porrés oïr et escouter. Mais de Rose larai si uous
            uaurai conter du gentil Bauduïn qui tant fist a doubter qui s  en
            alioit uagant parmi le Rouge Mer. En Babilone ua son message conter
            a le femme au soudant ou il deuoit aler bien li ot en couuent
            quant il s  en dut seurer que il li reuenroit nouelles raporteir
            telles com il porroit en ses amis trouuer Il auoit sauf conduit de
            partout cheminer nuls hons ne li osast .i. denir demander car
            lettres [au] soudant c  on li fist saieleir portoit li cheualier
            dont uous öés parleir. Quant uint en Babilone s  oï dire et conter
            que la dame estoit morte et fu a l  enfanter. Quant Bauduïns le
            sot en lui n  ot qu  aïrer de Babilone issi sans lui a amonstrer.
            Par deuers Abilant se uolt acheminer et dist qu  il s  en ira son
            corps auenturer encontre le lyon qui tant fait a doubter pour les
            bons Crestïens de prison deliurer. Nature li aprent des prisons tant
            amer qu  il dist qu  il se feroit du lion affoler ains qu  il ne les
            alast aidier et conforter. Maintenant poet on poy de tels amis
            trouuer boin ami quant on l  a doit on moult honnourer. Or s  en
            ua Bauduïns li prex et li gentis par d  enuers Abilant trestout le
            plain païs. Ihesus le conduisoit li Rois de Paradis pour che car
            il uoloit que par ce bon marchis fust le siens dignes sans trouués
            et rekoellis qui ot esté .uii. ans par le lion garis. Li lions
            senefie une beste gentis quant Dieus [fist] en samblanche d  un
            lion seignouris garder son digne Sanc .uii. ans tous acomplis. Une
            bonne personne amis a Ihesu Cris qui bonne uie mainne et en fais
            et en dis est appellés lions es anchïens escris. Lions a bonne
            chiere et .i. hons segnouris qui [est] bons et preudons et a Dieu
            urais amis plains est de bonne chiere et si porte bon uis si comme
            li lions qui est chi dessus dis car nuls n  a bonne chiere s  il n 
            est des biens emplis. Biaus regars et faus cors doit bien estre
            pugnis ch  est coze decheuable dont li hons est honnis. Preudons
            est figurés a .i. lion ramage si comme lions fut et keurt par les
            bousquage deuons fuïr pechiet glouternie et outrage. En lieu de
            bonne chiere prendons .i. bon uisaedge li hons n  est [mie] fox
            qui en pren tel usaedge boin fait a Dieu seruir atorner son corage.
            Oiés de Bauduïn qui tant ot de barnage qui au lion s  en ua
            monstrer son uassallage mais Dieus le conduisoit qui nous [fist] a
            s  ymage. Onkes nuls hons ne fist plus soffisant uoiadge comme fist
            Bauduïns que Diex fist auantage. uers Abilant s  en ua tout le paÿs
            sauaedge il n  aconte a morir ualissant d  un formage. Encor ne
            connissoit le sien noble parage mais nature et amours qui du bien
            sont message li fisent conuoitier a geter de seruage Esmeret qui
            auoit esté en si grant rage .uii. ans tout acomplis o s  amie le
            sage or les deliuera briement dou lieu ombrage. Miex uaut tenir
            prison ors de son heritage qu  il ne face adrechier au mauuais
            mariage. Or s  en ua Bauduïns a le chier[e] menbree tant qu  il uit
            d  Abilant l[ë] aute tour quaree. Cheste tour d  Abilant fu faite et
            compassee contre le tour Babel qui si haute est muree n  est pas
            si haute tour com Babel est fondee
          
            chius qui fonda le tour qui Babel est nommee le commencha pour estre
            dusques a le nuee et dusqu  a chiex lassus. Pour che fu ordenee
            mais il ne ploit a Dieu qui fist chiel [et] rousee les langages
            canga si a une iournee que chius qui demandoit une pierre quarree
            ses compains li donnoit d  iauwe une caudrelee qui demandoit
            mortier auoit une pierre lee. Ensement sa rayson auoit chascuns
            müee tout chou ordonna Diex qui fist chiel et rousee car qui
            argue encontre sa uertu espiree dignes serroit d  ardor a une
            cheminee car li possanche Dieu est si elluminee que sa uolentés est
            furnie par pensee. Seignour or entendés pour Dieu le Creatour chanson
            tré gratïeuse plaine de noble atour faite de uerité du tamps
            anchïenour. Par mainte fois uous ont chant[é] ce ionghelour des
            grans fais d  outre mer ou il ot maint estour on uous en dit les
            branches mais on laisse la flour. Chertes de Bauduïn le noble
            pongneour son li uer gratïeus et d  armes et d  amour se ie uous ai
            dit boin ie uous dirai meliour. Oiés de Bauduïn le noble ferreour
            qu  encontre le lyon au noble Sauueour en aloit asprement pour
            commenchier estour. L  omme tieng plain d  outrage qui enprist tel
            folour coi que bien en uenist n  en sont [li] fait menour car il
            ne sauoit mie qu  auoir deüst l  onnour. Tant cheuauche li bers
            dessus le missodour n  ot per ne compaignon seriant ne uauassour.
            Sus senestre regarde si uit un mont hautour la estoit li lions
            qui tant ot de ualour qui la endroit [gardoit] li sanc Nostre
            Seignour. .uII. ans l  auoit gardeit che dïent li pluisour li
            lions fu ou mont qui plains fu de hidour. Onkes si grande beeste ne
            uit on a nul iour plus haut fu c  uns chauaus c  uns rois tient a
            seiour bien le uit Bauduïns a le fiere uigour si reclama Ihesu en
            cui sont si retour et dist Biaus Sires Diex si comme ie t  aour
            ostes hors de mon corps couardise et paour. Si tost que Bauduïns
            dut le mont aprochier descendi a le terre du boin courrant
            destrier au piet du mont s  ala briement agennoulier. Et li lions
            estoit deseure li rochier regarde Bauduïn qui uoelt amont puier
            contre lui s  agenoulle sel prist a festïer de ioie fait sa keuwe
            autour lui tortillier. Quant Bauduïns le uoit en lui n  ot qu 
            esmaier cuida car il fesist signes pour lui mengier si dist
            Biaus Sire Diex qui tout as a iugier qui presis char et sanc en
            la digne moullier .ix. mos entirement et puis sans trauellier en
            deliura le uierge qui te uoilt alaitier du lait diuin qui Diex uolt
            cha ius enuoier puis uinrent li troi roy d  estranges hyrritier
            presenter a ton Fil pour lui autorisier or et mirre et enchens et
            puis au repairier le droit chemin d  Erode lor fist tes Fiex
            laissier de coi Herodes fist les enfans detrenchier urais Diex
            puis en alas le monde preechier xxxii. ans regnas et a .i. soel
            mengier iunas le quar[ant]eine puis furent .u. millier rechinant
            auoec toi et les fisis aisier .u. pains et .iii. poissons eurent a
            commenchier .xii. grans corbillies en porterent arier et a Paskes
            flouries tu uausis cheuauchier dedens Iherusalem dont li mur sont
            plenier tous li poples t  ala noblement festïer geter pailes et
            draes pour toi plus essauchier en le propre semaine te fist on
            distourbier car Iudas te uendi qui puis te uoilt baisier .le
            merkedi fus pris de la gent l  auressier le ioesdi te fist don a l 
            estaque loier et batre d  escorgies et ton uis esraquier le uenredi
            fist on ton corps en crois drechier et ferir droit au coer d  une
            lanche d  achier le iour de saintes Pasques c  on doit communïer
            rexucitas de mort puis alas en enfer si en getas Adam et Euain son
            moullier et humainne lignie qui souffroit encombrier. Sire si com
            ch  est uoirs si me uoilliés aidier encontre che lyon car i  en ai
            grant mestier Et quant il ot che dit si se prist a drechier et de
            sa destre main se ua .iii. fois sanier. Et puis a trait du foerre le
            riche brant d  achier tost et isnelement en ua le crois baisier et
            puis du mont monter se ua apareillier si a dit au lion Ie te uois
            chastoier Et li lions l  atent qui prist a foueillier une chiere
            li fist sans lui contrairier. Mais pour che Bauduïns ne së osast
            fïer cuide par traïson s  alast ensi couchier mais ch  estoit par
            amours de loial coer entir Ihesu Crist li faisoit pour le dansel
            aidier car li dansiaus faisoit tellement a prisier que Diex li
            monstra bien qu  il l  ama et tient chier comment car il eüst main
            pesant encombrier. Il souuient Dieu des gens quant lor fait enuoier
          
            cose dont il leur doit a lor cors anoier mais aucun ameroient miex
            uiure sans dangier car chil qui n  ont nul soing fors d[ë] iaus
            [a]aisier de Dieu ne lor souuient le Pere droiturier s  em
            porront bien auoir en fin mauuais loier car Diex sara moult bien
            lor dessertes paier. Bauduïns de Sebourc est sus le mont uenus
            regarde le lion qui fu grans et corsus il tint traite l  espee si
            est a lui uenus. Quant li lions le uoit .i. poy se trait en sus.
            Hé Diex dist Bauduïns li prex et le menbrus ië ai tant oï
            dire les gras et les menus qui chius lyons estoit et feles et
            cremus et ie sui si endroit et si s  est coi tenus Ensement qu 
            il disioit en lui sifais argus li sali li lions qui grans fu et
            menbrus par le gambe l  ahert si l  a abatu ius puis le ua
            traïnant au mont qui fu agus. Et Bauduïns s  escrie Diex or sui
            ie perdus Par le lyon sauuage est mes corps dechïus Chertes se ie
            uausisse il fust piecha uancus mais tous coi se tenoit comme
            moutons cornus. Et li lyons le traine tant car il est uenus d 
            encoste le forgier au digne Sanc Ihesus la endroit s  arresta et
            Bauduïn mist ius et la ch  est li lyons a genous getés ius en lui
            priant merchi dont forment fu confus Bauduïns de Sebourc li
            uassaus conneüs uoit li lyon si simple et fu si abatus que ne li
            fesist mal pour le tresor Artus. Bauduïns de Sebourc forment s 
            esmerueilla quant il uit le lion qui ensi le lassa et de che qu  il
            ot fait forment s  umelïa. Quant il uit le forgier chelle part s 
            adrecha li forgiers fu fremés mais il le deffrema a son coutel de
            plates le serrure en hosta. Le fïole d  or fin i uit et regarda le
            ben[ë]oit sanc uit qui tout nous racheta il ne sot que che fu.
            Moult s  en esmerueilla mais lettres ot autour qui li bers auisa
            qui tres bien diuisoient che qu  en la fïole a. Aprés dist une uois
            Bauduïns chius sans la che fu li sanc Ihesus qui le monde
            estora qu  il respandi en crois quant le mont racheta. Quant Ihesu
            Crist le mort pour pecheurs endura tout droit en Gorgatas li sans
            de lui coula mais un bons patriarches que Ihesu moult ama dedens
            Iherusalem longement le garda mil ans .xxu. mains tant esteit il
            i a tant que rois Godefrois le chité conquesta. A Wistace son
            frere .uii. ans a le querqua pour porter a Bollongne durement li
            pria. Wistace de Bollongne uint en che païs cha li sans li fu
            emblés .i. leres li embla. Chi endroit fu ratains Ihesus i enuoia
            che lion scïenteus a ton corps tramis l  a or en soiés songeus et
            bien t  en auenra. Quant Bauduïns l  oï grande ioie en mena le
            roy de tout le mont mille fois en löa. uenus est a lyon douchement
            le baisa. Le lyons s  agenoule et signes fait li a qu  il monte
            dessus lui et qu  il le conduira par dedens Abilant. Et Bauduïns
            monta et li lions a tout bien tost s  achemina. Par d  enuers
            Abilant li cheualiers s  en ua il uint droit a le porte et le pont
            trespassa et puis s  est escriés que point s  en arresta Ouurés
            dist il le porte Il en est tans piecha Quant li portiers l  oï
            si a dit Qu  est ce la Il a passeit .uii. ans que mais hons n  i
            entra Il regarde le ber le wisket deffrema. Li lions fu diuins
            car Diex le figura ne le poet auiser ensi Diex l  ordena. Le porte
            a deffremee Bauduïns i entra montés sus le lyon qu  adés deuant lui
            ua qui estoit enuisibles car nuls ne l  auisa. Seignour or
            entendés pour Dieu le tout poissant Bauduïns de Sebourc qui a
            prisier fist tant est uenus a le porte de la chit d  Abilant
            montés sus le lyon qui tant ot fier samblant. Li portiers li ouuri
            le porte par deuant mais sachiés qu  il en ot un loier si puant que
            le lyons l  ahert et li ua esrachant les bras hors de son cors la
            le ua deuourant. Et puis ch  est demonstrés a le gent Teruogant con
            li leus es brebis se ua entr  iaus boutant l  un esrache le nés l 
            autre ua estranglant. En le chité n  i a ne femme ni enfant qui ne
            se uoist adont tellement esmaiant que par le uille fuient huant et
            glatissant en leur langage dïent uecha le lyon grant Gardés uous
            du lion car il uint acourant Dont che uont li payen tellement
            esmaiant qu  a le fuite sont mis plus n  i uont arrestant ne
            demourassent la pour d  or fin leur pesant. La chité s  estourmi et
            derier et deuant enuers le palais uont li Sarrasin courrant le roy
            Rouge Lion uont ou palais trouuant qui iugement faisoit sus Esmeret
            l  enfant et sus le prestre aussi et sus roy Brighedant
          
            et sus sa soer germaine qui de biauté ot tant pour chou que
            Bauduïns au gent corps auenant auoit passé le terme qu  il ot mis
            au soudant qu  il deuoit reuenir au lion souffisant combatre corps a
            corps a l  espee trenchant s  en deuoit deliurer le chité d 
            Abilant ensi l  auoit eüt li bers en couuenant s  en auoit liuret
            pleges Esmeret le uaillant et le roy Iulïen et le priestre poissant.
            Or fu li iours passés sachiés a l  ensïant pour chou fist amener
            en son palais luisant les pleges qu  il auoit en prison tenu tant.
            Enmi la sale furent li prisonnier dolant .c. prinches sarrasin
            le[s] aloien iugant l  uns d  ardor ou de mettre dedens oile
            boulant. Et chil qui escoutoient le iugement pesant aloient de paour
            moult tenrement plourant. Et li Rouges Lions lor a dit en riant
            Par Mahoumet seignour or ai mon coer ioiant que i  ai d  acort
            mes hommes et qu  il sont acordant a uostre iugement. Onkes en mon
            uiuant n  en poc auoir acort par Dieu ne tant ne quant. Or [i] sui
            ie uenus si en uois gratïant Mahon et Appolin ou ie me uois fïant.
            Ch  est par le Crestïen qui sa foy ua mentant il deuoit reuenir au
            lyon soudoiant pour uous a deliurer mais du tout ua falant uous
            demourastes pleges s  en fuistes bien mesquant si uous iuge d 
            ardoir [dedens] .i. fu bruiant. Sire se dist li prestres par
            Dieu le Royamant ie sui prestres et clers si uois messe chantant
            si ne doi pas morir fors en charcre gisant. Par Mahon dist li
            rois tu morras tout deuant Helas che dist li prestres or
            uoi bien l  aparant tels che cuide auanchier qui trop ua reculant
            Quant li Crestïen eurent oï Rouge Lion qui leur iugoit leur mort et
            leur destruction chascuns bati sa coupe en grant affliction et
            reclamerent Dieu et son pretïeus non. Elÿenor plouroit sa main a
            son menton ses freres n  i aconte le monte d  un bouton Ie uous
            arderai pute dist li rois par Mahon uous aués renoiet Iupin et
            Baraton si prenderai de uous crueuse uengison uo fil enuoierai ou
            regne Synagon ou ia de Dieu n  orra parolle n  orison. Chelle cheï
            pasmee mais le fel Esclauon desuestirent la belle enpuur son
            pelisson et puis [ont] deuesti Esmeret son baron et Iulïen d 
            Affrike qui tant ot marrison et le prestre ensement qui n  auoit
            se doel non il ne disist adont une seule orison qui li eüst donnet
            tout l  auoir Salemon. Sire dist Esmeret ie uoeil confession.
            Par foi si dist li prester bien en aués besong car par uous
            sommes mort a grant perdition que par uostre requeste uins en
            chestui roion ou i  ai esteit .uii. ans en maloite prison et puis
            m  en faut auoir le mort en gerredon dont ia ne uous ferai en ma
            uie pardon maudite soit li hoere que i  eus tel compaignon Or
            furent li baron en doubte de morir ne seüsent penser qui les peüst
            garir ne de quelle partie secours peüst uenir. Mais Diex est si
            poisans qui bien le poet seruir qui bien scet ou besong ses amis
            garantir es uous .i. Sarrasin uenant par grant aïr a haute uois
            escrie si c  on le poot oïr Ahi Rouge Lions pensés de bien
            fuïr car en uostre chité que tant deués cherir est entrés le
            lyons que tant deuons haïr car n  encontre personne qu  il ne face
            morir hommes femmes enfans a fait si esmarir menbres et bras et
            piés leur fait du cors salir [Onques si grant mesquiés ne pot nus
            hons ueïr que li lions sauuages fait tes hommes soufrir nus n  en
            puet escaper ne couuiegne fuïr Quant li rois ot le Turcq adont
            prist a salir] as fenestres s  en koert et perchieut estourmir la
            chité d  Abilant uoit ses hommes fuïr et femmes et enfans a grant
            dolour morir. Lors a dit hautement Pensons de nous garir car
            uecha le dëable que tant deuons haïr. Qui li ouuri la porte ne nous
            uolt pas cherir chertes se ie pooie le mien portier saisir ie le
            feroie uoir en caudiere boulir Atant es le lyon courant sans
            alentir outre les Sarrasins passa sans nul loisir uint au Roege
            Lyon qui ne ss  en poet partir le nés li esracha .i. piet li ua
            toulir se bien le demoura che sachiés sans mentir quë il ne se
            peüst en estant soustenir qui li eüst donnet le royame de Thir. Es
            hautres Sarrasins se ua briefment ferir tout ensi que li leus ua
            moutons enuaïr faisoit par deuant lui ses Sarrasins fuïr mais les
            bons Crestïens ne uot mi[e] honnir. Bauduïns de Sebourc que Diex
            puist ben[e]ïr fu dessus le lyon si le fait tost fuïr de l  espee
            a .ii. mains pense du bien ferir.
          
            Quant uoit les Crestïens en le plache tenir hautement leur escrie
            c  on le poet bien oïr Or cha mi bon ami que pas ne doi haïr
            chi endroit su[i] uenus pour uous a resioïr Et li prestres s 
            escrie A bien puissiés uenir Quant li prestres oï Bauduïn au
            coer urai lors dist a Esmeret Or n  ai ie point d  esmai se
            riens m  aués mesfait ie le uous pardonrai. Sire dist Esmeret
            plus ne t  en prierai mal aués pris en gret le paine k  eüt ai.
            Chertes se dist li prestres car enuis i entrai moult m  en sui
            repentis quant ie uous acordai. Et Bauduïns passe outre qui
            demaine grant clai adés fiert de l  espee. Paien crien Ahai Et
            Sarrasin fuioient qui sont en grant esmai. La chité ont lachiee li
            paien sans delai quant du lyon orible eurent ueüt l  assai n  i
            fuissent demouret pour tout l  or de Siglai. E Diex dist
            Bauduïns com uechi lyon urai Moult fuit bonne li heure quant
            primiers l  acontai les dolans prisonniers ie en deliuerai et les
            felons paiens a fin en meterai. A lyons uertueus a Dieu me loierai
            de l  onneur que m  as fait bien faire le deurai Tant courut le
            lyons sa et la sans nul brai qu  il conuient Bauduïn reuerser sans
            delai. Lions dist Bauduïns quant ie uous perderai ie [croi]
            chairtainement iamais ioie n  arai. [Mais de la grant chité le porte
            fremerai uoir trestoutes les portes que iou i trouuerai irai
            briefment fremer si que ie uous rarai.] Bauduïns de Sebourc tenoit
            ou pong l  espee par le chité s  en ua courant de randonnee au
            Sarrasins pourfent cheruelle ou esquinee mainte personne i a li
            lyons deuouree. Enchois c  on fuist aleit de terre une louuee fu chi
            chelle chiteit de paiens esseulee c  on n  i trouuast personne ne
            fuist morte ou nauree. Or oiés dou lyon la uerités prouuee si tost
            qu  a Sarrasins oit faite sa iournee reuint a Bauduïn et li fist
            enclinee. Bauduïns i monta sans nulle demouree n  i ot selle ne
            frain ch  est bien coze aueree a le cringne deuant auoit sa main
            pozee. uers le palais repaire a grant esporonnee et puis en est
            montés en le sale pauee mais le porte estoit close et moult tré
            bien ferree pour coi laiens n  entrast nulle personne nee. Quant
            Bauduïns le uoit mie ne li agree adont s  est escriés a molt haute
            alenee Ouurés de che palais isnelement l  entree Auiourd  ui ai
            pour uous mainte paine enduree car pour uous deliurer passai le
            meer salee Sire dist Esmerés uostre ame soit sauuee Tout
            tantost uous sera le porte deffremee. Par Dieu che dist li
            presters belle l  aués trouuee Il n  i enterra ia par le uirge
            löee deuant qu  il en ara sa beste remenee Ossitost que li
            prestres ot dite sa raison briesierent de la porte li uerral et li
            ghon et uirent Bauduïn deuant euls en fachon. Et Bauduïns s  escrie
            Ihesus uous gart baron Or uous agenoulliés tout deuant che lyon
            car deliuret uous a de grant destruction par dedens Abilant n  i a
            Turc n  Esclauon ne soit mors ne peris et fuïs com larron Sachiés
            que ch  es miracles bien croire le doit on Et uechi un forgier
            que delés .i. buisson ay trouué uraiement n  en ferrai chelison
            une fïole i a de fin or sans laiton lettres i a entour qui font
            diuision que ch  est li sans Ihesu qui tous nous fist pardon.
            Quant chil ont entendu trestout a genoullon se misent lïement d 
            umble condition la fïole baisierent de bouche et de menton Bauduïn
            honnorerent com corps saint de renon. Esmeret dist li bers oiés
            m  entention i  ai esté a Bollongne sus ou maistre dongon a uo
            mere parlai qui clere a le fachon et a tous uo .ii. freres qui
            sont noble baron et au bon conte Wistace de uostre estration.
            Chertes pour uous les ui en grant contrition et fuissent chi uenu
            sans faire atargison mais a faire ont eüt a Gaufroi le glotton qui
            a tort tient Nymaie qui est de uous parchon pour icheste besongne
            ont fait atargison car aiournet estoient pour chertain uous dison
            deuant le roy de Franche qui Phylippes a non. Or ne say qu  il en
            est si ait m  ame pardon mais en couuent li eus a le departison
            que briefment passeroie a nés et a dromon pour uous a conforter en
            cheste region si m  en baisa uo mere .c. fois en .i. randon quant
            ie li eus conteit le cause dou lion. Quant Esmeret l  entent si li
            crie a haut ton Ahi frans cheualiers de haute nourechon a tous
            les iours du mont uechi uostre garchon Iamais n  arai uaillant le
            montant d  un bouton ou clamer ne puissiés droitement le parchon on
            ne doit nul bien prendre sans rendre gerredon
          
            de bouche ou d  amistié ou de belle rayson. uassaus dist
            Esmerés fait m  aués courtoisie car deliuret m  aués mon fil et
            ma pleuie et chiaus qui m  ont tenu si lonc tamps compaingnie.
            Iamais n  arai denree ou n  aiés le maillie car nostre mors estoit
            de Sarrasins iugie on nous deuoit ardor a doel et a hasquie ne
            fuissiens pas uiuant a l  eure de complie. Que tout ne fuissiens
            mort ch  est droit c  on uous gratie et de coer et de corps ie
            uous en remerchie si uous en seruirai tous les iours de ma uie.
            Dist Iulïens d  Aufrike Par me barbe florie si li bers uolt uenir
            en la moie baillie de mon noble royame auera le motie a moullier
            li donrai ma fille ch  est Ludie le plus belle puchelle qui soit
            en Ammarie car tant m  a fait d  onneur et bien a cheste fie que ie
            le doi amer plus qu  amis son amie. Et li prestres respont N  ai
            fief ne manandie terres ne hirritages ualissant une ortie mais ie
            li chanterai cascun iour une fie messe de requiem tous les iours de
            ma uie. Dont commencha a rire toute le compaignie. El palas d 
            Abilant furent en grant soulas li prinche qui lonc tamps eurent esté
            au bas mais par le urai lion qui fu lor aduocas et par le cheualier
            qui fu de bon estaes estoient deliuret du linage Iudas. Le chité
            uont cherquant enuiron haut et bas mais il n  i ont trouué paien ne
            Sathanas fors que chiaus qu  il trouuerent a terre gisans plas. Li
            prestres d  un baston leur donoi hauredas et puis si leur disoit en
            haut non mie bas Se uous fuissiés en uie ne uous ferise pas car
            tantost m  eüsiés defroisiet piés et bras. uous m  aués appellé
            pleuseurs fois faus prelas or me puis bien uengier de uous et de
            uous ars maudit soiés de Dieu et du corps saint Thumas Et qui chi
            m  amena ne benirai ie pas car ië ai recheüt des messages grant
            tas Or chierquierent no gent la chité d  Abilant. Hé Diex qu  il
            [i] trouuerent d  or et d  argent luisant de pieres et de perles il
            [i] trouuerent tant que ne le uous diroit nuls clers qui uoist
            lisant A regarder l  auoir se uont esbanoiant trois iours en le
            chité alerent demourant s  en furent souuerain au iour dont ie uous
            chant. Puis fisent en la mer aprester .i. chalant puis entrerent en
            mer li prinche combatant mais d  auoir aporterent en le nauie tant
            que ne le priseroit nuls hons qui soit uiuant. Puis drechierent la
            uoile en mer uont esquipant au lés d  enuers Baudas ua le uoile
            tournant car la uoeilt ariuer Bauduïns au coer franc pour ueioir
            Yuorine qui de biauté a tant et [le] bon chauetier qui de biens
            li fist tant. Tant nagier[ent] par mer li barron souffisant qu  il
            ont ueüt Baudas dont li mur furent grant. Arriuet sont no gent sus
            le pré uerdoiant chascuns trait de la nef son destrier aufferant
            uers le chit de Baudas s  en uont esporonnant. Dessi ius[qu  ]a le
            porte ne s  i uont arrestant a le porte ou il uinrent estoient .xx.
            seriant qui par nuit et par iour uon le porte gardant. Bauduïns uint
            a bailles si se ua escriant Ouurés dist il le porte N  i
            alés arrestant si nous laisiés laiens en le chité uaillant Et li
            sergant respondent N  i enterés noiant se che n  est par l  acort
            de nostre roy sachant Or i alés parler dist li bers
            maintenant .I. sergans s  en parti que n  i ua atargant dessi
            iusqu  au palais s  en ua briefment courant le Poure Pourueü ua el
            palais trouuant deuant lui s  agenoule puis li dist en oiant
            Sire hors de Baudas la chité reluisant sont .iiii. cheualier
            qui uous uont salüant et uous prient par mi que n  alés arrestant
            ains lor fachiés ouurir uo chité par deuant a uous uoillent parler
            ne sai qu  il uont pensant uenés a euls sauoir tout le leur
            couuenant. Et li roys respondi Ie m  i uois otroiant. A ychelle
            parolle se leua en estant uers le porte s  en ua deseure ua
            montant a garites monta puis se ua amonstrant et uoit les
            cheualiers qui furent sus le champ. Bauduïn de Sebourc ne ua point
            rauisant car il auoit au chief un hïamme luisant. Quant Bauduïns le
            uoit lors li dist enn oiant Sire roys de Baudas alés moi
            escoutant faites ouurir uo uille besongne en auons grant. Dist li
            rois de Baudas Ie ne ferai noiant pour che que par maistrie le m 
            alés demandant Dist li rois de Baudas Qui estes uous seignour
            qu  ensi uolés entrer en ma chité maiour uous n  i enterés ia se n 
            est par autre tour. Ne uous desplaise mie seignour se i  ai paour
            ma chités est enclose de Sarrasins autour se c  on se doit adés
            doubter de traïtour. Et ie sui souuerains de la chité hautour et si
            le me donna a garder l  autre iour
          
            li mieudres cheualiers par le Dieu que i  aour qui onkes fust
            armés en tournoy n  en estour Bauduïn de Sebourc l  apellent le[s]
            pluisour. Plus de bien tieng de lui que d  un empereour. Tant cum
            chius auironne le monde tout autour n  a mieudre de son corps il
            emporte la flour car Diex li a monstré signe de bonne amour a sa
            propre requeste li fist il tel honnour [que trestout li pïour en
            deuinrent millour. Et quant il me donna si tres haute honnour] et
            qu  il me coronna a ioie et a baudour le don qu  il me donna doy
            garder sans faus tour et i  ameroie miex estre quis en .i. four que
            perdisse Baudas que tieng d  un tel seignour Quant Bauduïns l 
            entent le Poure Pourueü si l  en sot moult boin gré qu  ensi a
            respondu hors de son chief hosta le sien hïamme agu et puis uint
            sus le pont. Quant li roys l  a ueü Bauduïn de Sebourc a bien
            reconneü dont ne desist .i. mot pour un mui d  or molu. Aual est
            aualés en criant par uertu Ouurés dist il le porte I  ai mon
            seignour ueü chellui par cui nous sommes sauué et secouru Adont
            li Crestïen i sont briefment couru le porte ont defremee et le pont
            abatu. Li rois a Bauduïn en uint par tel uertu que deuant lui cheï
            enmi le prei herbu. A sire dist li bers telle ioie ai eü que
            i  en ai uraiement le mien coer esperdu Roys che dist Bauduïns
            qui le corps ot membru qu  aués fait d  Yuorine fille le uiel
            barbu Sire se dist li roys tantost arés ueü le noble corps de
            lui onkes si biaus ne fu. Moult uous aime la belle onkes puis ne
            fist dru. A ches mos sont li prinche au palais descendu. Yuorine la
            belle a le cri entendu elle uint as fenestres si geta son argu sus
            le ber Bauduïn et quant l  a perch[e]ü ne fu mie si lie pour le
            tresor Artu. Contre Bauduïn uint. Quant li bers ot ueü le corps de
            la puchelle du grant lyon corsu descendi uistement. Li bers plain
            de uertu la puchelle acola qui corps ot bien uestu la bouche li
            baisa ou li dent sont menu. Bauduïns de Sebourc la puchelle baisa
            .x. fois en .i. tenant si c  onques n  en lasqua et s  il fust a
            priuet sus lui tant s  escaufa ou qu  i fuist o la belle briement
            l  abatist ia et en fesist son gré car moult le desira. Si grant
            samblant d  amour la endroit li monstra que Blanche sa moullier du
            tout en oblia. Du pechiet de luxure tellement s  atourna que coer
            corps et pensee et auis i tourna li biauté la puchelle tellement l 
            enflamma que de tous autres fais li bers entr  oblia. Or escoutés le
            signe que Diex i demonstra et .i. tres bel exemple ie uous en dirai
            ia trop se mesfait li hons que femme espousé a d  abiter a .i.
            autre chertes pis l  en fera et li ame de lui si fort le compara
            pour le grande penanche que Dieu li en donra ou Escripture ment
            qui ia n  i mentira car quant hons marïés a autre femme ua il
            oblige sen ame et quanques il i a au dëable d  enfer se repentance
            n  a prise en confession chius poins le sauuera mais qui ssus tel
            fïanche uilain pechiet fera il double son mesfait. .I. autre point
            i a s  il mort subitement droit en enfer s  en ua et chascuns ne
            scet mie s  il se confessera. Seignour or escoutés pour le Dieu ou
            on croit qui tous bons exemplares a son coer prenderoit ie croi
            que de pechier a le fois se tenroit. Pas ne nous en souuient Anemis
            nous dechoit ionece uolentés Dëables de son droit se melle auoec
            ches .ii. mais quant Ihesus pouruoit repentance en la fin Dëables
            pert sa roit. Or dirai le matere telle comme estre doit entreusque
            Bauduïns en le pensee estoit et en le conuoitise qui son coer
            enflamboit du pechiet de luxure qu[e] chascuns haïr doit... Dirai
            de Bauduïn qui en pensee auoit de faire et d  acomplier tout che
            qu  il desiroit. En chelle hoerre signour que la belle acoloit li
            lions uertueus qui si dignes estoit uint a le damoisele des pates
            l  aherdoit et uoiant tout le pople qui estoit la endroit deuoura
            le dansele le coer li esrachoit et puis s  en departi et morte le
            laissoit. Onkes ne dist c  un mot quant il s  en departoit Amende
            che mesfait car Diex uoilt qu  ensi soit. Chertes biaus dous
            seignour plus ne dist chius lions ensement s  en parti uolant c 
            uns oseillons et quant il fuit en l  air se sambla .i. coulons s 
            en dist une parole Bauduïns li frans hons Biau seignour getons
            nous trestous a genoulons et le message Dieu de loyal coer loons
            car chou est .i. sains angeles que la endroit ueions le sang Nostre
            Seignour a gardet .uii. saisons. Chertes dist Esmeret Witaces
            li barons
          
            le perdi quant il fu dedens ches regions et il a bien .uii. ans qu 
            a nous fu li prisons. Seignour dist Bauduïns or öés mes
            raisons Diex m  a donné exemple qui me doit estre bons ordenes de
            mariage chertes ch  est .i. biaus nons qui bien ne le maintient
            il uaut pis que larons. Pour che que pris m  estoit fauce deuotions
            m  en a Diex proprement monstrees les fachons. Or m  en uoil
            amender le pechiés est fellons. Seignour ie uous lairai car il en
            est saisons si pri a chellui Dieu qui par les faus glottons fu
            penés en le crois comme Diex et urais hons qu  il uous uoille
            garder uous et les compaignons. Adont fu grans li doels demenés de
            barons. Pour l  amour Bauduïn ploura moult Esmeret et aussi fist li
            rois dont il fu moult amés. Bauduïns de Sebourc est ou chaual
            montés par dedens le malette fu li forgiés toursés la ou li Sans
            estoit qui doit estre löés car che fuit le sains Sans qui nous a
            raquatés a Fescamp et a Bruges fu decha raportés ensi qu  en la
            chanson ichi aprés orrés. Bauduïns prist congiet si ch  est
            acheminés par sarrasine terre s  en est outre passés. A Troies la
            deserte s  est .ii. iours reposés et uoit tous les uiés murs les
            anchïens fossés et le grant tombe Ector qui tant fu redoubtés. Le
            longeur mesura dont il estoit fourmés .xu. piés ot de lonc Ector
            li alozés delés lui fu Prïans et Paris li ainsnés et regarde les
            champs ou ia fu li pités. Par le païs de Gresse ou il croist uin
            et blés cheuauche li uassaus et si est tant alés qu  a une chité
            uint Bauduïns li menbrés. De la terre de Gresse est clamee les clés
            chou [est] le chité d  Arges chius non li fu donnés .u. et .l. ans
            enchois que Diex fu nés onkes ne fu destruite s  en est plus riche
            assés. Seignour la chité d  Arges fu iadis Ardeastus qui .c. et
            .xl. ans en fu maistre et dus si en fu souuerains aprés lui Tideüs
            et fu el tanps de Troies dont on brisa le murs. Plainté de cheuls
            de Troies des fuians esperdus s  i amasserent puis don bien fu
            retenus li païs enuiron poeplés et cras et drus et le chité moult
            belle onkes ne l  ardi fus. .XIII. portes royaus i ot que sus que
            ius .xii. hommes d  armes a bons cheuaus grenus en porroit on
            geter se besoing ert uenus. En le chité entra Bauduïns li menbrus
            a .i. moult riche hostel est li bers descendus. La nuit i seiourna
            Bauduïns li menbrus si li dist une uois Bauduïns a Dieu drus
            Diex uoilt de che païs ne departés or plus iusques a tant que ch 
            ert ses bons et ses argus. ua deuenir hermites dedens les bos ramus
            tant qu  il plaira a Dieu qui en crois fu pendus. Quant Bauduïns
            l  entent si a dit Dous Ihesus ie ferrai uostre gret bien m  en
            sui perchïus que uous ne uoeilés mie que ie soie perdus. Hé
            Diex dist Bauduïns a l  aduré corage ie doi bien gratïer uo nom
            et uostre ymage quant enuoier dangiés a moi uostre message Toute
            nuit ne dormi Bauduïns au coer sage. L  endemain se leua sans point
            de l  arestage et puis s  en est issus de le grant cité d  Arge. A
            demi liewe prés a trouué .i. bosquage une longe forés moult grande
            fu et large dedens le bos ramu ordena .i. manaege de foelles fist
            .i. lit la n  i ot point d  outrage. En le noble cité trouua maint
            auantage. Le gent de la chité le tienent a poy sage pour chou qu  il
            demouroit en le forest ombrage. Seignour la ne creoient ichil de
            che terrage en Dieu ni en sa Mere ni en leur sainte ymage ains
            croient en soleil qui est ou haut estage. Il i auoit .i roy en
            chellui hirritage qui ot .i. damoisel par loial mariage mais il
            auoit tenu .xu. ans de bon eage le sien fil enfremé en son maistre
            manage par dedens .i. chastel moult grant et fort et large. La
            gardoit son enfant et tenoit en seruage pour .i. sort qui fuit fais
            d  une dame sauuage et fu hante Calabre qui sorti le domage qu  il
            auint en Surie par le Chisne linage. Seignour chius damoisiaus dont
            ie uous uoi parlant en sarrasine terre l  apelloit on Croissant.
            Iadis ot fait .i. sort li antain Corbarant et ot dit au roy d 
            Arges Salfin le soudoiant Tu aueras .i. fil dist la uielle en
            plourant par cui ta lois ira tellement declinant qu  il te prisera
            poy et nostre loy noiant et seront conuerti par lui moult de
            Persant. Quant li roys sot le sort dont prist le sien enfant et le
            fist enfremer en .i. chastel moult grant plus de .xu. ans i fu che
            dïent li romant et adés li aloit ses peres enortant Biaus fiex
            croi le soleil que uois ou ciel luisant car c  est chius qui nous
            donne e qui ua enuoiant tout chou dont gouuerneit sont femmes et
            enfant
          
            par le soleil sont fait li petit et li grant biaus fiex par le
            soleil sommes fuitefïant. Peres ie le croi bien ciex aloit
            respondant. Si tost que [le] soleil uoient ou chiel luisant s 
            aloient en la uille trestout agenoulant et menoien grant feste au
            soleil apparant. Ceste creance chi estoit en chel païs. Salfins qui
            fuit roys d  Arges et Croisans le siens fis et chil de la chité
            dont issi uous deuis en tenoient l  usaedge. Croisans li agencis
            auoit cheste creanche ensi que ie uous dis si en auint merueilles
            pour uoir le uous pleuis ensi que uous orrés ains que fine mes dis.
            Seignour or entendés pour Dieu de Paradis [de Bauduïn lairai le
            nobile marcis qui pour l  amour de Dieu estoit en .i. bos mis u i
            sieruoit de cuer le Roi de Paradis] et i fu si lonc tamps qu  il
            plut a Ihesu Cris mais de lui me terrai si serrai reuertis a son
            frere Esmeret qui fu prex et hardis et a se noble dame qui tant
            ot cler le uis. Moult desire Esmeret a ueoir le païs ou ses corps ot
            esté aleués et nouris .uii. ans auoit passés n  ot ueüt le païs
            ses freres ne sa mere blanche que flour de lis ch  est la roïne
            Rose au noble corps gentis a cui li glous Gaufrois fist tant de
            maus iadis. Esmerés de Nimaye s  est drois en la mer mis auoec lui
            sa moullier et Iulïens ses fis tant nagierent par mer che nous
            dist li escrips qu  il uinrent a Bollongne une uille de pris. La
            trouuerent .iii. dames et .c. feruestis qui estoient uenu de Cypre
            li païs et d  Escoce le grant bien armés a deuis pour gerroier en
            France le roy de Saint Denis pour che car il auoit dedens sa prison
            mis Gloriant Alixandre les .ii. rois posteïs et le bon conte
            Wistace qui tant fu agentis. Le roÿne de Cypre i fu o ses subgis
            le roïne d  Escoce i uint o ses amis et le roÿne Rose que tant ot
            cler le uis menoit les Bollenois qui les cors ont hardis tout
            manechent le roy de Franche et de Paris. A che tamps arriua Esmerés
            li marchis et uint droit a Bollongne ce iour fu samedis. Quant il
            uit tant de pople si [fu] moult esbahis .i. seriant appella si li
            a dit Amis or me di uerité si n  en soiés mespris quel part
            iront chil gent ni en confait païs Sire dist li uarlés il
            iront a Paris et prenderont le roy qui est nous anemis car il aide
            Gaufroi qui tant est maleïs et s  a le conte Wistace dedens sa
            prison mis et les .ii. enfans Roze la roÿne gentis Gloriant
            Alixandre les .ii. roys posteïs. Quant Esmeret l  entent li sans
            li est fremis. uers le palais s  en ua moult tristres et marris O
            lui Elÿenor et Iulïens lor filz ou palais sont entrei qui biaus fu
            et pollis. Li disners fu cornés en le sale de pris Rose la france
            dame qui tant estoit gentis et Ydain le contesse qui tenoit le
            pourpris sisent au plus haut doys el faudestoés uernis. Ou palais a
            Bollongne qui poins estoit d  argent uint li bers Esmeret qui
            tant ot hardement O lui Elÿenor qui de biauté resplent. Quant li
            bers uit sa mere a li uint droitement et si s  agenoulla a ses piés
            douchement en disant Douche mere Diex gart uous et uo gent
            uechi .i. prisonnier qui a moult longement esteit entre paiens
            enprisonnés uieument. Or en sui escapés a Dieu commandement si
            sarai saudoiers s  il uous uient en talent. Quant Rose oï son fil
            si grant pietié l  en prent qu  elle passa le table si l  acola
            briefment et en son fil baisant se pasme tellement qu  elle ne poet
            parler en grant terminement. et quant coers li reuint si cria
            hautement [A Esmerés biaux fieux con li cuers me desment I  ai
            au cuer si grant ioi quant te uoi en present que de ioie morai
            Lors li baisa un dent. Et la contesse Idain ploroit moult tenrement.
            Les autres .ii. roïnes disoient hautement] Dames souuiege uous de
            prendre uengement du riche roy de Franche qui outrecuidamment a
            ouuret enuers nous et si tres faussement Pensons du reconquerre le
            bon roy Glorient et le roy Alixandre et Wistace ensement. Pour
            destruire le roy auon[s no]us assés gent ne rarons nous amis pour
            plourer ensement. S  Esmerés s  est uenus au fier contenement no
            seignour en fachons a che commenchement bien nous sarra conduire et
            mener noblement et chastïer nous hommes se nuls se desassent. Nous
            li habandonnons tout nostre chasement nous hommes et nous forche et
            nostre tenement et le faisons seignour de nous entirement Liés en
            fu Esmerés quant le parole entent. Quant furent conioït assés et
            longement a table sont assis assés et longuement
          
            s  il eurent a mengier nel demandés noient adés sont bien serui
            chil qui ont de l  argent. El palais a Bollongne fu li bers Esmerés
            O lui fu sa moullier ou grans fu sa biautés s  il furent bien
            serui demander nel deués. Trois [iours] s  est li uassaus la
            endroit reposés et au .iiii. iour fu la .i. bans criés que tout
            chil qui ont gages aient troussé lor trés pauellions et aucubes le
            harnois a tous lés puis se sont esmeüt que nuls n  i est remés. Les
            .iii. dames i uont si comme oït aués Esmerés les conduist li
            damoisiaus löés. De Boulenois issirent le[s] nobles hirrités
            enuers Ponthieu s  en uont les grans chemins ferés. En Albeuille
            estoit le dux Iehans remés la seiournoit li dux qui tient ses
            fremetés de noble roy de France ch  estoit ses auöés enuoiet li
            auoit li bons roys conronnés .ii. sodoiers hardis et redoubtés pour
            garder le[s] fortieres car la estoit li clés pour le primier assaut
            auoir a tous costés. Tant s  esploita li os dont uous oï aués qu 
            il uinrent d  Albeuille les noble fremetés. Esmerés de Nymaie i fist
            tendre ses trés. Mais en che lougement dont uous oï aués uint
            Iehans de Ponthieu a .x. adobés les escus a leus cos moult
            richement montés les lanches en leur poins qui les fers ont
            quarés. Li dus Iehans s  escrie Glouton uous i mourés si mar est
            mes païs par uous ensi gastés Cuidié uous chi manoir et iuer et
            estés Nennil que ne soiés chascun iour reuidés Et quant chelle
            parole entendi Esmerés son mareschal apelle si dist Or en alés
            dela outre che bos et autour reuenés deriere cheste gent et si les
            enclöés. Ie lor serai deuant et mes riches barnés se le pöés
            enclore desconfier les uerrés. Et chius a respondu Si con uous
            commandés. Adont li mareschaus s  en est briefment tournés a .x.
            Escochois moult richement armés demie liewe ou plus ont les leur
            reculés. Esmerés de Nyemaye ne s  i est arrestés il a ses cors d 
            arain et bondis et sonnés et si a ses barons richement ordenés si
            lor a dit Seignour pour Dieu qui fu penés aiés boin sanc en
            uous si ne uous effraés car trestous li auoirs que uous
            conquesterés uous serra loyaument partis et desseurés que ia ne
            detenrai .ii. deniers monaés. Ie uous prie pour Dieu bonne chiere
            monstrés .I. cheualier appelle qui de Chypre fu nés et fu li plus
            crueus et li plus redoubtés qui fuist en toute l  ost enuiron de
            tous lés Gerart de Nichocie fu par non appellés. Gerars dist li
            dansiaus saués que uous ferés Pour tout le plus hardi de .xxx.
            roiautés uous dons l  ariere garde et auoec uous arés .x. saudoiers
            a cheuaus enselés si uous prie pour Dieu qui en crois fu penés
            que d  une soele coze [auiourd  ui me sieués pour cose] qu  il
            auinge pour riens que uous uaés ch  est d  ochirre sans plus
            chiaus que fuïr uerrés. Sire che dist Gerars che est iournee
            assés. Sire che dist Gerars qui fu de Nichochie ie uous iure
            sour Dieu le fil sainte Marie qu  a tout chiaus qui fuiront ferai
            tolir la uie. Sire dist Esmeret ch  est che que ie uous prie.
            E uous chiaus de Ponthieu baniere desploïe. Le dus Iehans uenot a
            bataille rengie deuant les autres uint plus de demie archie une
            lanche tenoit qu  il portoit abassie et auoit a son col une targe
            uoltie a le champaigne d  or qui luist et reflambie a fleurs de
            lis d  asur et d  argent coy c  on die fu par mi componnés et en
            une partie .i. lyon de synoble ensi fu enseignie le targe de che
            duc dont ie uous senefie. Li dus broche deuant le destrier d 
            Ongherie et fiert .i. cheualier qui fu de Picardie le fer li mist
            ou corps se li tolli la uie. Quant la lanche li faut s  a l  espee
            sachie et fiert .i. Boulenois telle li a païe que uoiant Esmeret
            a se teste trenchie. Lors escrie Ponthieu Bien fu sa uois oïe.
            Quant le uoit Esmerés s  en ot le chiere irie uers le duc de
            Ponthieu a se uoie aqueillie en le targe li a se lanche si fiquie
            tout outre li percha mais ne le naura mie car unes fortes plates
            ouure[e]s par maistrie auoit li riches dus se li sauua le uie
            mais du chaual uersa uoiant sa baronnie. Chyprïen Escochois li
            font telle enuaïe pris fu et retenus fust ou sens ou folie. Li
            marissiaus de l  ost ot sa cose apointie au deriere lor uint.
            Chascuns Bollongne crie. La fu la gent au duc tellement desconfie
            que piés n  en escapa de chelle compaignie que tout n  i fuissent
            mort a doel et a hasquie. Le dus Iehan fu pris morte fu sa
            maisnie.
          
            Seignour dedens Ponthieu la duchiet de renon fu pris le dus
            Iehan. Mort furent si baron chil qui gisoient mort as champs sus le
            sablon furent tout deuestit en petite saison puis furent enteré.
            Diex lor face pardon Tout droit a Albeuille telle doulour mainn  on
            ne le uous porroit dire nuls clers en le chanson plouroient lor
            seignour qui Iehans ot a non [bien cuident qu  il soit mors mais
            il fu en prison. Esmerés de Nimaie l  apiella par son non] Sire
            dus de Ponthieu entendés ma rayson uous estes chi endroit en no
            subiection de uiure ou de morir a ma diuision or me dites si ia
            ariés deuosion de nous a conforter contre roy Phylippon qu  en
            prison tien mes freres a tort et sans rayson et conforte uers nous
            Gaufroi le fel laron. Or en dites uo gré et tout le uostre bon. Et
            Iehans respondi clerement a haut son Sire par chellui Dieu qui
            souffri pation bien uoi pour ce que i  ai conforté traïson mal m 
            en est auenu. Telle est m  entention li rois a tort uers uous bien
            dire le poet on et puis car il a tort aidier ne li doit on. Iamais
            ne li ferai confort ne garrison ains uaurai contre lui porter le
            mien blaison. Alés ou il uous plaist gentis fiex a barron car par
            chellui Seignour qui fist Longis pardon a tous les iours du mont m 
            arés a compaignon. Illoec fist alïanche sans nulle suspechon pour
            guerroier Phylippe le seignour de Laon et si rendi Ponthieu
            Esmeret le baron. Esmerés de Nymaie qui tant fist a prisier a pris
            le serement de Iehan le princhier car il li aidera Fransoys a
            gerroier. Adont en Albeuille s  alerent herbergier. Folie fist
            Iehans de sa foi fïanchier et d  aler les Fransoys ocirre et
            mehangnier puis en perdi li bers son nob[i]le herritier et li
            conuint en fin sa contree laissier e aler outre mer a guise de
            paumier. Parmi le pais faisant li conuint mer nagier et aler au
            Sepulcre ou Diex se uoilt couchier. Sus le mont de Caluare trouua
            en grant daingier Bauduïn de Sebourc le nob[i]le princhier et le
            gentil Bastard de Buillon au uis fier que Salehadins fist ochirre
            et detrenchier. Pas n  en fust escapés d  auoir grant encombrier
            chius Iehans de Ponthieu dont uous m  öés plaidier ne fust
            Salehadins que le corage ot fier mais sitost qu  il oï le non du
            cheualier bien sot qu  estoit ses onkles si l  en fist espargnier
            la noble cité d  Acre li donna a ballier. Puis l  amena Iehans a
            Chambrai tournoier O Huon Dodequiin le nob[i]le gerrier et furent
            auoec lui en France tout l  iuier. Et a l  estet aprés fist il
            aparillier bien .ix. mille Turs armés de fin achier pour uenir
            decha mer le royamme essillier. Mais Iehan de Ponthieu et Hues au
            coer fier le fisent a tel pas uenir et ostoier ou il ne fust passés
            pour l  or de Monpelier car au pas ou il uint furent .xiii.
            princhier tout li mieudre barron pour leur armes baillier qui
            fuissent en che monde ne dauant ne derier. Che fist li dus Iehan par
            .i. sien messagier qui uolt Crestïenté conforter et aidier car s 
            il fuissent passet on poet bien tesmongier ne fust remés en Franche
            eglise ne monstier. Mais Iehan de Ponthieu le uint decha nonchier au
            noble roy Rychart d  Engleterre au uis fier ensi com uous orrés ou
            liure retraitier. Or commenche chanson c  on doit autorisier et sus
            toutes histores honnorer et prisier ch  est d  armes et d  amours
            et de main cheualier qui outre mer alerent le mort de Dieu uengier.
            Seignour or entendés france gent honneree [g]lorieuse chanson
            bien faite et bien ditee cheste hystore seignour uous sera
            raportee sus le roy Bauduïn qui tant ot renommee le frere Godefroi
            de Buillon l  alozee et puis de Bauduïn a le brache quarree qu  a
            Sebourc fu nouris en la tour garitee comment de Surie ot la teste
            couronnee qui uers Salehadin fist mainte grant mellee ensi com
            uous orrés s  il uous plaist et agree. Tout droit a Albeuille
            celle uille löee furent les trois roïnes et lor gent aduree.
            Esmerés i tint court moult noble la iournee .uiii. iours i reposa
            ch  est uerités prouuee et puis s  en departi a banniere leuee.
            Mais ains qu  il eslongassent .uii. liewes la contree encontra
            Esmerés qui tant ot renommee .x. saudoiers ou fons d  une ualee
            adont a Esmerés sa maisnie ordenee et s  aparella bien pour atendre
            mellee et disioit Bonne gent aiés uraie pensee et Diex nous
            aidera qui fist chiel et rousee. Li roys nous grieue a tort par le
            uierge saluee si li en uenra maus ains que past li annee.
          
            Seignour dist Esmerés ne uous esmaiés mie car Diex nous
            aidera li fiex sainte Marie. Adont se regarda par une uoie haucie
            uoit uenir .i. uassal tout soel sans compaignie n  ot hïamme ens ou
            chief ne armure uestie ne blaison a son col ni espee fourbie ains
            uenoit galopant le destrier de Hongrie. Quant Esmerés le uoit a ses
            barons escrie Seignour ne uous moués ne faites enuaïe iusqu  a
            quant [que] i  arai me besongne establie et que sonner orrés ma
            buisine a bondie. Es uous .i. cheualier parmi le praierie qui n 
            est pas aprestés de faire l  estourmie deuant les autres ui[e]nt
            cheuauchant par maistrie encontre lui irai or ne uous mouwés mie.
            Dont brocha le chauael des esporons l  aigrie contre son oncle ua
            qu  il ne connissoit mie mais par tans sauera qu  il est de sa
            lignie ensi que uous orrés se ma uois est oïe. Quant li .ii.
            cheualier sont ensamble uenu Esmerés s  escria Cheualier qui es
            tu Comme tu as le corps grant et lonc et corsu s  as le barbe plus
            blanche c  onkes nege ne fu hallés estes et noirs plus qu[e]
            carbons de feu n  est hons s  il uous regarde n  ait le coer
            esperdu Et li uassaus respont qui le uis ot barbu Amis ie sui
            .i. hons qui maint mal a eü il [a] .xxuiii. ans n  ous le corps
            desuestu quë adés tout ie n  aie en mon hauberc geü en prison et en
            charcre m  ont [li] paien tenu i[ë] ai maint dol souffert pour l 
            amour de Ihesu. Or me dites amis apaisiés mon argu sont tout li
            enfant Rose mort et a fin uenu Nennil dist Esmerés au corage
            esleü li doy sont en prison a Paris retenu et ië en sui li tiers
            qui chi m  aués ueü. Quant li uassaus l  entent onques si liés n 
            en fu douchement l  acola et li fist biau salu et li dist Chiers
            neueus par Dié c  on ot uendu uechi uostre chier oncle uostre ami
            et uous dru Biaus niés dist li uassaus uous ne me rauisés
            uou peres proprement fu mes freres carnés Bauduïn de Biauuais sui
            par non appelés. Ie reuieng d  outre mer ou i  ai esté assés auoec
            Pieron l  ermite i fu iadis passés au mont de Chiuetot la fu
            desbaretés. Corborans d  Oliferne li fors roys couronnés me tient
            en sa prison longuement et assés mais Rikars de Cammont li
            cheualiers doubtés desconfi par son corps les .ii. paiens armés par
            dedens Sormasane dont bonne est la chités. Chius poins nous deliura
            et ot de mort sauués car de traïson fu Corbarans encoupés dont
            Rikars l  en geta qui a Cammont fu nés. Puis m  auient a retour que
            ie me fu mellés contre .i. fellon serpent qui tant fu redoubtés
            sus le mont de Tigris leus que ie fu montés le chief de uostre
            pere i recognus assés et s  i trouuai le corps qui estoet deuourés.
            Dit me fu ou Sepulcre que Gaufrois li derués le uendi au[s] paiens
            dont ie fu moult irés si que pour lui uengier decha mer sui passés
            s  ai lassiet Godefroi qui est roys couronés du temple Salomon ou
            Dieu fu couronnés si uous prie biaus niés pour Dieu que m 
            acolés car i  ai cha .x. hommes feruestus et armés dont ie uous
            secourrai tout en sui apprestés. Adonques le baisa li dansiaus
            Esmerés et le prist par le main li cheualier löés a se mere le
            mainne ou grande ert li biautés. Quant le dame le uit si le cognut
            assés. Ahi frere dist elle uous soiés bien trouués Ie me
            plain de Gaufroi uengance m  en donnés Bauduïns de Biauais
            dist Rose la roÿne lonc tamps aués esté en terre sarrasine. uo
            frere eus espousé qui fu de bonne orine. .IIII. fiex m  en remest
            par le uertu diuine li doi sunt a Paris en le prison frarine et ués
            en chi le tiers qui delés uous s  acline ne sai ou li quars est
            se ie ne l  adeuine. Par Gaufroi le felon en sui hors de saisine
            uotre frere uendi a le gent beduïne. uenganche uous demains Fait m 
            a poure meschine Nimaie m  a tollut ou ie pris ma doctrine.
            Dame dist Bauduïns par sainte Quaterine bien uous en uengerai
            ains que li estés fine car pour ce repasai par decha le marrine
            Adont isnelement li grans os s  achemine O la gent Bauduïn qui fu
            de bonne orrine. Moult manechent Gaufroi que Diex doinst pute
            estrine qui estoit a Paris en la sale marbrine auoec le roy
            Phylippe la ou Franche s  acline. Tant li auoit donnet d  or fin en
            che termine que li roys l  amoit plus qu  enfans de sa cousine adés
            est bien uenus qui donne bel estrine. Gaufrois fu a Paris auoec le
            riche roy qui toute iour le maine en tenant par le doy. Es uous .i.
            messagier c  on appelloit Hainfroi briement s  agenoulla le roy
            prist par le ploi de son noble bliaut qui fu fais a orfroi
          
            et puis se li a dit Or uous croist grant annoi car .iii. roïnes
            metent uou royame a belloy l  une est clamee Rose et s  est femme
            Gaufroi la roïne de Cypre que primiers nomer doy la roÿne d 
            Escoce que moult uous aime poy en France sont entre[e]s par le
            foy qu[e] uous doi. Et Iehans de Ponthieu a fait .i. lait desroy
            car ie li oï dire   Le roys fransois renoy et se uous aiderai adés
            en bonne foi.  Ou pallais d  Abbeuille fisent riche esbanoy. Si bien
            ne uous gardés par le corps saint Eloy uo terre destruiront. Moult
            mainent grant bufoy. Auoek les dames sont uassaus tels .xxiii. qui
            ne uous prisent mie le pierre d  un berfroy. Quant li roys l 
            entendi si ne dist chou ne coi. Et Gaufrois li escrie N  aiés au
            coer desroy S  onnerer me uolés et metre ou nom de toi ie cuit
            tant esploitier et mi [homme] auoec moi que ie uous ramerrai droit
            chi tout le harnoy. Gaufrois che dist Phylippe des ichi uous
            fai roi Se ie n  auoie enfant par Dieu et par sa loy le royamme
            de France tenriés tous aprés moy car plus hardi de uous [ne uic
            ains a tournoi]. Or oiés de Gaufroi qui [s  est dou roi partis] a
            manniere de roy et [en son lieu commis] descendi chius Gaufrois et
            uint en Biauuesis. Biauais li fu fremee dont il fu moult maris. A
            .c. Franchoys armés et feruestis a cheuaus tous montés et as escus
            uoltis amena chius Gaufrois dont ichi uous deuis si manda le
            commune d  Amiens et de Senlis de Laon de Compiengne si con dist
            li escris et chiaus de Picardie et cheuls de Tournesis .ii. mille
            pietons bien armés a deuis. Ensi aloit Gaufrois ueioir ses anemis
            et iure Dame Dieu qui en le crois fu mis qu  encore sera roys de
            France et de Paris et de toute la terre au roy de Saint Denis ensi
            disoit Gaufrois le leres maleïs. Contre les trois roÿnes qui
            furent en haut pris cheuauche li traïtres qui tant estoit hardis
            droitement a Chambli-Aubregié c  est mes uis s  encontrerent les
            os dont ichi uous deuis. Ia i ara bataille et ruiste pongneïs dont
            mains hons fu [a] doel de che siecle partis. Seignour droit a
            Chambli c  on dist le Haubregiet ot li bers Esmeret .i. chastel
            assegiet ains qu  il s  en departi l  eurent tout trebuchiet. Et se
            chil du chastel se fuissent bien aidiet il eüssent eü secours
            apareilliet car Gaufrois li traïter auoit tant esploitiet et le ber
            Esmeret auoit si aprochiet n  i auoit a passer c  un mont et .i.
            plaissiet. Lors manderent bataille si se sont apointiet a .i.
            ioesdi matin emprisent tel marchiet dont il [i] ot copet et maint
            poing et maint piet ensi com uous orrés ens ou liure prisiet. Au
            ioesdi au matin se sont apareilliet Esmerés de Nymaie a son pople
            rengiet i a fait .u. batailles car ensement li siet. Et Rose la
            roÿne a moult de coer priet a Dieu le tout poisant que son corps ot
            plaiet que la uitoire il ait a son pople enuoiet mais elle ara le
            coer assés tost courechiet plus que n  ot onques mais [et] de doel
            desuoiet mais depuis assés tost rot elle le coer liet par .i.
            gentil bastard qui li fist amistiet il n  est mie perdut tout chou
            qu  en peril chiet. Esmerés de Nymaie point ne s  i arresta [il a
            fait .u. batalle]s. Le primiere mena [et Iehans de Pontieu apriés]
            lui s  arrouta [Bauduwins de Biauuais le tierc]e conduit a et li
            bons marissaus o le quatrime ua Gerars de Nichocie le chienquime
            guia et en l  ariere garde .iii. roÿnes i a s  i fu Elÿenor qui
            ains mal n  i pensa. Li dus Gaufrois de Frise perchiut et auisa et
            uoit ches anemis. Adonkes s  ordena .xu. batailles fist. En le
            primiere ua il broche le chaual d[es] esporons qu  il a et abasse
            le lanche et l  escut acola le bataille Esmeret uistement aprocha.
            Bien le uoit Esmerés et si le rauisa puis dist a ses barons
            Assalons chestui cha car ch  est li hons el mont qui plus de maus
            fait m  a. Puis broche le destrier et le lanche abaissa et
            Gaufrois uint uers lui qui poy le redoubta li .i. ua ferir l 
            autre au mieudre sens qu  il a. Esmerés tous primiers sa lance li
            porta droitement en l  escut bien perchier li cuida mais li
            blaisons fu fors et li lance brisa. Et la lance fu rode que chius
            Gaufrois porta Esmeret de Nymaie tellement behourda qu  en sus de
            son chauael .xu. piés le geta lors l  apella bastars et moult le
            ramprosna. Esmerés saut en piés qui l  espee sacha uenus est a
            Gaufroi en rastelant fauqua que les .ii. piés deuant du cheual
            affola et Gaufrois est tumés car ses cheuaus uersa. Esmerés le
            hÿamme du chief li esracha
          
            ia em prisist le teste mais on li calenga. .L. Fransois a .i. cop
            uinrent la et .xx. Escochois uinrent de chiaus decha pour aidier
            Esmeret qui se bien s  i prouua. Une telle bataille la endroit
            commencha dont mains [hons] fu tués uoir qui coupes n  i a. Se
            chil par cui les gerres esmoeuent bien souuent en estoient ochis et
            mis a finement che seroit a boin droit selonc mon iugement.
            Nennil Ains le comperent trestout primierement chil qui coupes n  i
            ont s  en moerent a tourment. Et quant che uint en fin pais ou
            respisse prent li mort sont obliet on n  en donne noient. Mais ie
            croi que Ihesus li Roys omnipotent en demandera conte au iour du
            finement a chellui qui a tort le gerre a autrui prent. Qui mort pour
            son seignour et pour bien le deffent l  ame de lui n  est pas
            tournee a dampnement. Or dirai d  Esmeret qui si bien se deffent
            nuls hons deuant ses cos n  i a nul tensement il escrie Bollongne
            et Eschoce souuent. Diex que li Eschochois li aident loyaument
            bien furent .xxx. Mais Fransois sont gramment .l. furent [bien] d 
            un assentement e otant en reuint sus Escos proprement. La furent
            Escochois tout mis a finement la fu pris Esmerés et naurés
            laidement. Et li dus de Ponthieu il reuint a sa gent les Bolennois
            conduist bien et hardiement les Fransoys assalirent moult
            uigeureusement. La ueïssiés estour et si grant chaplement et tel
            ochision et tel carpentement d  espees et de brans et si grant
            criement que d  une grande liewe auironneement en peüst on oïr le
            nose clerement. Pour auoir raenchon n  i uaut or ni argent qui
            raenchon demande le teste on li pourfent. Seignour droit a
            Chambli que Haubregiet dist on i ot telle bataille et telle
            ochision k  onkes telle ne fu oïe par chanson. Gaufrois fu remontés
            dessus .i. arragon [et s  ot la lance el poing et el col le blason
            a Iehan de Pontieu donna tel horion que souuin l  abati dou destrier
            aragon] dont escrie Nimaye et puis Frise au barron Le duc Iehan
            assalent Angeuin et Breton illoec fu retenus et menés en prison
            auoec[ques] Esmeret qui coer ot de lion. Dont refforchent li caple
            [et] li cri et li son. Li mort gisent a terre comme as champs font
            wason et li nauret crioient et font grant huïson le boiel leur
            issoient de leur corps enuiron. Chius qui est abatus n  i a point
            raënchon il n  est hons qui i puist aidier son compaignon. Bauduïns
            de Biauuais qui coer ot de baron ua .i. Fransoys ferir c  on
            apellioit Raimmon .i. gentil cheualier qui fu de uers Laon
            armeures qu  il eüst ne uaillent .i. bouton le chief o le hÿamme li
            abat ou sablon. Nuls hons deuant ses cos n  i auoit garison il
            escrie Biauuais Or auant mi baron La presse desrompoit entour
            et enuiron. Aussi bien le fuioient et Fransoys et Frison que brebis
            fait le leus quant il uoit le motton. Bauduïns de Biauuais qui tant
            ot seignourrie ua pourfendant les rens a l  espee fourbie. Nuls ne
            l  ose aprochier d  une glaue et demie Fransoys fist reculer plus
            d  une grant archie. Il escrie Biauuais et puis aprés Surie Ahi
            Iherusalem noble cité garnie Ia t  aidai a conquerre sus la gent
            pai[e]nie et fu auoec Thumas de Malle le garnie qu  a murs se fist
            leuer par force et par maistrie a .iiii. fers de glaue ains n  i
            doubta la uie. Onques par Sarrasin ne par leur grant lignie ne par
            le fier serpent qui tant ot felonnie qui sus le mont estoit de
            Tygris coy c  on die la le mis ie a fin par le Dieu commandie
            mais ains ne pos morir en nesune partie. Se ie muir chi endroit sus
            le gent baptisie chertes se poise moi car encor ie m  afie que
            sus paiens sera mon espee emploïe mais que la mort mon frere puist
            si estre uengie. Ensi dist Bauduïns a le chiere agentie. Il fiert
            et cha et la entour lui estorie n  aconsieut homme nul qui ne
            muire a hasquie. Grans estoit et possans et de fiere arramie s  ot
            regart de lyon iouuente bien taillie iusqu  ou pis par deuant se
            barbe li baulie. Diex qu  il estoit biaus hons Dame sainte Marie
            dignes ert de tenir royamme en se bailie Bauduïns de Biauais auoit
            corps de princhier. Diex qu  il sot bien ferir de la espee d 
            achier Qui atains est de lui n  a de mire mestier. Et quant
            Gaufrois le uoit ensement desraisnier .xl. Fransoys tous hardis
            saudoier fist aler sus le prinche pour lui a damagier par force l 
            abatirent de son courant destrier. Gerart de Nichochie qui le
            uenoit aidier trenchierent tout par mi le bon hauberc doublier
          
            que les boiaus li fisent uerser ou sablonnier. Ou gentil marissael
            n  i ot que cour[e]chier d  une hache a .ii. mains feri .i.
            cheualier nés estoit de Nimaye on l  apelloit Garnier a le terre
            le fist uoler le hanepier. La ueïssiés bataille et mortel
            encombrier nacaires et buisines sonner et grailloier et les naurés
            crier et raënson prier. Onkes nuls hons ne uit si mortel encombrier
            ne tant noble uassal ochirre et detrenchier tels s  en cuide fuïr
            qui a encontre fier. .XX. contes i morurent a l  espee d  achier et
            .ii. bannerés tout noble cheualier et .lx. hommes qui furent
            saudoier. Esmerés i fu pris che fu au commenchier et I[eh]ans de
            Ponthieu qui moult ot le coer fier et .l. uassaus qui terre ont a
            baillier. Bauduïns fu a pi[et ou n  ot que courecier] il escrie
            Biau[uais Or auant mi guerier] Ahi Iherusalem dont li mur sont
            plenier ne uous uerrai ie plus ne estet ne iuer Ia m  aués mainte
            nuit fait deuant uous ueillier et estre en le bataille et main et a
            nuitier c  onques ie ne rechieut si mortel encombrier que ie fai
            auiourd  ui contre se losengier que mon frere traï s  en rechieut
            main deni[e]r. Diex lasiés me tant uiure qu  il en ait son loier
            Bauduïns de Biauuais fu a piet en l  estour et regarde Gaufroi le
            fellon traïtour mais il ne poet a lui auenir par nul tour dont il
            ot a son coer grant doel et grant dolour. L  espee tient ou pong
            qui gete grant luour et fiert .i. cheualier par si grande fierour
            le bras atout [l  ]escut li abat sus l  erbour. Mais ne uoit entour
            lui uassael ne uauassour qu  adont li peüst faire aïde ne secour
            souuent reclaime Dieu le Pere creatour. .XL. cheualier de France le
            maiour assalent Bauduïn a force et a uigour. Malement lui ala
            seignour a chellui iour s  espee li brisa par le heus paint a
            flour dont sacha .i. coutel mais trop ot petit tour. Ferus fu d 
            une pique par se tres grande irour qu  il reuersa a terre la en ot
            du pïour Bauduïns fu saisis d  un moult noble seignour qu  a
            Gaufroi le rendi qui l  en donna s  amour n  en uausist pas tenir
            d  auoir plaine une tour. Hé Diex che dist Gaufrois qui coer ot
            boiseour maugré le uostre non [en] ai hui du melliour Li
            preudomme ont souuent pour bien faire mal iour. Ie ne sai si mal
            faire que i  aie du peiour tout adés uaurai uiure en mauuaise
            labour car nuls preudons ne peut uenir a grant honour. Hé Diex
            che dist Gaufrois com ie sui eüreus quant i  ai auiourd  ui pris
            mes anemis morteus et cheuls par qui i  estoie et iour et nuit
            doubteus que ie ne fuisse ochis com chetis dolereus Tout l  auoir
            de che monde ne prenderoie d  eus en Frise les menrai le païs
            amoureus la les ferai mengier des bestes et des leus Lors escrie
            a se gent li leres enuïeus Baron or tost as autres Qu  il n  en
            escape .i. seus Quant Rose la roÿne au gent corps gratïeus a
            ueüt auenir les [pesans] fais piteus et u[oit sa gent fuïr hors] de
            l  estour morteus [Haus Dieux dist la roïne puis]sans et
            uertueus sera dont desconfis li poeples scïenteus Hé roÿne d 
            Escoce noble corps sauoureus dessus nostre barnage est li iours
            perilleus Hé roÿne de Cypre comme Gaufrois est prex Li Anemis li
            aide qui tant est angoiseus en le fin sentira d  infer le bruians
            feus Roze chelle roÿne quant uoit sa gent morir ot si grant
            doel au coer du sens cuida issir. Et li Frison les uienent tellement
            enuaïr Cyprïen Escochois commenchent a fuïr et li boin Boulinois i
            morurent martyr. Prises furent les dames ou il n  ot qu  esmarir
            on les rendi Gaufroi qui tost les uint ueïr. Quant uit Rose sa
            femme lors li dist par aïr Dame par chellui Dieu qui tout poet
            garentir s  a Nymaie uenoie c  on doit de moi tenir assés tost
            uous feroie de male mort morir O ches autres roÿnes uauroit mes
            corps gesir ou despit de uous fiex qui me uoillent haïr Leres
            dist la roÿne Diex te puist maleïr I  ains assés miex le mort qu 
            ensi uiure et languir ne te porroie amer ne le tien corps cherir
            tu uendis mon seigneur qui tant fist a cremir Adont le fist
            Gaufrois monter sans alentir. Dessus .i. palefroi fist le dame seïr
            les autres .ii. roÿnes ou il n  ot qu  esmarir. Elïenor la belle
            cuida du sens issir Lase dist la dansele [que] i  ai tout a
            souffrir .uII. ans me fist mes freres en sa prison seruir or
            cuidai auoir pais et il me faut cheïr [Dame sainte Marie uoelliés
            m  arme garir] et de desesperanche me uoeilliés garantir car chius
            qui prent en gré quanqu  il poet auenir li prestre le nous font en
            penanche uertir.
          
            Le bateille est uaincue et li champs acuités pris i fu Bauduïns
            Iehans et Esmerés et .l. barons a esporons dorés et la roÿne Rose
            ou grans ert li biautés la roÿne de Cypre et d  Escoche delés la
            belle Elÿenor qui tant ot de bontés chascune ot palefroy qui bien
            fu afeutrés. A .x. Frisons les a Gaufrois liurés. A Dieu che
            dist Gaufrois de bonne heure fui nés quant i[ë] ai cheuls de cui
            iere si poy amés Or sui moult eüreus qui les ai atrapés n  en
            prenderoie mie .xiiii. royautés. Ia li roys des Fransoys n  en
            portera les clés ains les menrai en Frise a moi est li regnés la
            en ferai iustiche tout a mes uolentés car se li roys de Franche les
            a emprisonnés conuoiteus est d  auoir qui l  en donroit assés
            assés tost les aroit de prison deliurés si em poroie encore estre
            par eus greués. Ne les menroie en Franche pour .xxx. roiautés ains
            les menrai en Frise dont sires sui clamés. Ensi disoit Gaufer li
            traïtres prouués. Tels cui[de] autrui greuer de fais ou de parleirs
            qu  en aucune manniere il li auanche assés. Moult ot Gaufrois grant
            ioie si ua Dieu aourant. La nuit sont demouré sus le champ
            uerdoiant dessi iusqu  au matin. Gaufrois fist faire .i. banc que
            tout se deslogaissent cheualier et seriant et que chascuns alast
            en son lieu repairant dont se uont li baron de Gaufroi departant.
            Gaufer au departir leur a fait donner tant d  auoir de richeté d 
            or et d  argent luisant que chascuns ua Gaufer en son coer si
            prisant que pour uiure et morir du tout a son commant. Gaufrois
            prist les Frisons de Frise la deuant les prisons lor bailla et lor
            dist enn oiant Gardés que chil prison ne uoisent eschapant car se
            ie en perdoie le plus petit sergant ie uous feroie pendere com
            larron soudoiant. Et chil ont respondu Ne uous alés doubtant il
            n  eschaperont mie se che n  est en uolant. Li Frison qui
            estoient a Gaufroi le felon ont tous les cheualier qu  i tenoient
            prison acouplés tous essamble de cordes enuiron ensement c  on
            acouple uaches sus le sablon furent loiet de cordes ensamble li
            baron. Esmerés fu deuant qui coer ot de lion et li dus de Ponthieu
            fu aprés che dist on Bauduïn de Biauuais qui blanc ot le grenon.
            Tout ensement que beste acouplés le mainn  on batant trestoute iour
            leur costes d  un baston. Hé Diex dist Esmerés quelle
            destruction il nous est auenu par Gaufroi le larron chius Sires le
            confonde qui Longis fist pardon Et Gaufrois leur escrie Fil a
            putain glouton Iuret auiés ma mort et ma destruction mais uous l 
            arés deuant a ma diuision en Frise uous menrai ent grant
            chetiuison sitost que ie uenrai dedens ma region traiener uous
            ferrai d  un destrier arragon et puis serés pendu a guise de larron.
            Trop m  aueis gerroiet or en arai quorun. A tort m  aués rethé de
            mortel traïson ains ne uendi le roy au roy Rouge Lyon ains fu mors
            en bataille Diex li face pardon Coi que i[ë] aie eüt pour lui
            grant marrison n  en maudirai ia l  ame ce n  est mie rayson.
            Bauduïns de Biauuais quant oï le glouton se li a respondu a moult
            haute rayson Par Dieu leres traïtres che ne uaut .i. bouton Mon
            frere aués uendu au linage Mahon et se uous uolés dire ichi endroit
            que non ie uous en liuerai maintenant mon baston si m  en
            combaterai a loy de champion se ne uous fai iehir icheste
            mesprison si me fachiés boulier dedens .i. cauderon ou ardoir en
            .i. fu qui soit fait de charbon. uassaus che dist Gaufrois
            uous parlés en pardon or uoi que me tenés si endroit a bricon qui
            uolés que ie gete ichi a mon talon che que tieng e[n] ma main se n 
            est mie falson d  omme qui se cognoise a bien ni a raison.
            uassaus se dist Gaufrois moult enuis ie feroie che que m  aueis
            requis che n  est mie la uoie car puis que ie uous tieng ch  est
            che que ie uoloie. Il a passé .xx. ans que n  och sollas ne ioie
            car de uostre uenue tout adés me doubtoie et si m  estoit auis que
            par uo mains morroie. Or en sui asseür huimais n  en doubteroie ne
            Dieu ne tout ses sains ne homme que ie uoie que uous en puist
            aidier au pis le meteroie. Dieu ne le Mere Dieu ne saint a cui on
            proie ne doubte ne ne crieng qu[e] mais perdre uous doie. Tout l 
            auoir de che monde pour uous ne prenderoie car ie sui bien
            chertains s  escaper uous laissoie qu  encor si uous poiés en
            fin par uous moroie. Or uous garderai bien car homme ne creroie si
            tout adés par Dieu d  encoste uous n  estoie. Escaper ne pöés
            pour coze que ie uoie se uous ne deuenés trestout oisel de proie.
          
            Hé Diex que uolentiers ichi uous penderoie Pas n  i seré pendut
            la terre n  est pas moie en lieu uous penderai ou uoeil que [ie]
            uous uoie tout les iours a iournee qu  aleir chassier uorroie.
            Adont les fist tant batre d  une lee coroie que li sans en filioit
            sus l  erbe qui uerdoie. Hé Diex dist Bauduïns urais Peres
            qu  il m  anoie que lassai Godefroi qui les paiens maistroie Ahi
            Iherusalem uolentiers te uerroie si mar te degerpi ie croi qu  a
            Dieu anoie. Mar laissai Godefroi et sa maisnie coie mile fois m  en
            pria mais chertes ne uoloie demoureir auoec lui pour chou que ie
            sauoie le grande traïson de Gaufroi que renoie Dieu et le Mere
            Dieu en riens ne s  i ralloie. Tant ai au Sarrasins criet souuent
            Monioie en bataille esprouués mon branc qui reflamboie pour riens
            qui auenist morir ie n  i pooie et atrapés sui chi dont forment il
            m  anoie. Hé Diex qu  a grant dolour et a poi de soulas estoient
            li baron car on les fiert a tas Gaufrois lor fist donner plus de
            .c. hatiplas nient plus il ne les prise que le soris fait chas
            quant a ses dens le tient et il en fait ses gas. Souuent parole a
            eulz ensi c  uns auocas qui ua solefïant deuant iuges ses cas et
            disoit lor souuent Or uous ai mis au bas A tort m  aués mis sus
            que i  estoie Iudas si en serés pendut tels en ert uous estaes ne
            uous en poet garder ne prinche ne prelas Diex ne le Mere Dieu ne li
            corps saint Ionas ne uous i poet aidier nient plus c  uns
            po[ur]chiaus cras. Leres dist Esmerés trop metés Dieu au bas
            Mais s  onkes ot poisanse ton loier en aras encore ai bien fïanche
            qu  en tel lieu nous merras ou nous arons secours et tu i demouras
            car qui se fie en Dieu il a des biens a tas. Ie ne sai dist
            Gaufrois ou tu te fïeras mais aider ne t  en poet ne Diex ne
            Sathanas si les en miés au pis ia ne m  escaperas. Ensi disioit
            Gaufer mais che n  est mie estas car puis li osta Diex les prisons
            de ses las et si cheï du mont en le ualee bas. Or cheuauche
            Gaufrois orguelleus durement des prisons qu  il auoit ne presist
            nul argent che dist que droit en Frise les emmerra briement pour
            che qu  a son uoloir les pendera au uent. Le droit chemin de Franche
            laissa il et sa gent pour aleir en Hainnau le droite uoie prent. A
            Doway s  auala et prist herbergement a Anchin l  albeÿe s  ostela
            proprement. L  endemain s  en parti aprés l  aiournement en
            Ostreuant entra qui [sus] Hainnau s  estent. Deseure ualenchienes
            cheuauche fierement si qu  a l  eure de uespres choisi .i.
            mandement .i. nob[i]le chastel qui fors fu durement seans sus une
            roche assis fu droitement si demanda ses hommes Or me dites
            comment on claime che chastel que la uoi en present. Et dist .i.
            cheualiers Ie uous ai en couuent on l  apele Sebourc en chestui
            casement le sires de Sebourc en tient le tenement mais n  est pas
            ou païs il [a] ia longement demouret outre mer sus la pay[e]ne
            gent O le conte de Flandres passa mer uraiement. Par Dieu che
            dist Gaufrois a cui Nimaie apent du chastel uoeil anuit prendre
            herbergement et demain droit a Mons qui sus Troulle s  estent che
            sarra ma iournee pour aleir belement mi homme sont nauré s  irai
            tout douchement. Et chil ont respondu A uo commandement. Dont
            uont uers le chastel cheuauchant fierement. La dame du chastel que
            biauté ot forment quant elle oï parler que la uint telle gent son
            chastel fist fremer tost et apertement le pont a fait leuer qu  a
            grandes kaines pent et le porte couliche aualei uistement. Es uous
            Gaufroi de Frise qui son chauael descent deuant les autres uint
            mais ne fu pas gramment. uoit la dame lassus lors cria hautement
            Dame ouurés uo chastel Nous sommes bonne gent Laissiés moy
            herbergier lassus isnelement et metre mes prisons et mon corps
            seulement ie uous ferrai donner mille liures d  argent. Et s  il
            est hons uiuans qui uous robe noient tantost le ferai pendre et
            encrüer au uent et si uous renderai le uostre uraiement. Sire
            che dist la dame uous parlés sagement. Pour Dieu ne prendés [mie]
            che fait a mautalent car en che chastel si sui moult priueement ie
            n  i ai c  une fille que i  aime loiaument et .i. sien fil aussi
            qui a moult grant talent de recheuoir colee qu  a cheualier apent et
            si n  a que .xui. ans mais i  ai Dieu en couuent qu  il n  i a plus
            hardi iusqu  a l  Arbre qui fent ne prinche en cheste terre qui tant
            d  auoir despent .uii. ans a engagie no terre plainement de
            gaeignier auons besongne grandement car par Dieu il n  i a chaiens
            or ni argent usure nous mengüe et afine forment.
          
            Sire che dist la dame ne uous doit anoier se ie uous ai fremmé
            mon bon chastel plenier car de perdre n  auons besongne ne mestier
            car le fiex de ma fille me fait moult courechier car tout adés il
            uoilt iouste[r] et tournoier puis que le miens maris uolt outre mer
            nagier O le conte de Flandres le nob[i]le princhier nous a tout
            despendu que nous [n  ]auons denier .uii. ans m  a conuenut mes
            rentes engagier. Li Bastars quant oï sa dame desraisnier dessus
            une tourele se prist a auanchier et a dit a Gaufroi le traïtour
            lasnier Sires qui estes uous qui uoilés herbergier ens ou nostre
            chastel uenir et hostoier Amis dist li traïtres ie ne le doi
            noier ie sui roys de Nimaie si l  ai a iusticier. Sire dist li
            Bastars ie me uois sans targier ouurir nostre chastel et le pont
            abassier mais qu  en couuent m  aiés sor Dieu le Droiturier qu 
            ains uostre departie me ferés cheualier. Et Gaufrois respondi Che
            fait a otroier ie ne uous en fauroie pour les membres trenchier.
            Adont ua li Bastars briement desuerroullier le porte du chastel et
            Gaufer festïer. Gaufrois uoit le Bastard grand et corsu et fier
            Hé Diex se dist Gaufrois qui tout as [a] iugier con che est
            grant domages se Diex me puist aidier que chius enfes ichi n  a
            grant terre a baillier Par poureté faura qu  il deuinge hoerrier
            murdreres en .i. bos pour marchans espiier. Il a crueuse chiere pour
            gens adomagier n  est [hons] s  il uint en age qui l  ose
            courechier. Gaufrois uoit le Bastard qui fu grans et furnis de
            menbres bien tailliés et s  auoit fier le uis les bras gros et
            quarés s  auoit les poins massis s  ot iambes bien taillies s 
            auoit les piés uoitis le menton fourchelu et le corps bien garnis
            lés fu par les espaulles bien tailliés par le pis belle bouche
            petite les dens blans et petis le nés droit et bien fait et deliés
            les sourchis les iex uairs et rians amourables traitis .x. piés
            auoit de haut. Tant estoit posteïs qu  il leuast a .ii. bras .i.
            grant palefroi gris. Hé Diex se dist Gaufrois urais Roys de
            Paradis chest enfant engenra ie croi un anemis Diex qu  il fera
            de mauls s  il est longement uis Ie ne uauroie mie estre de lui
            seruis car souuent cuideroie estre de lui murdris. Et li Bastars
            li crie qui tant estoit hardis Sire a coi pensés uous Pour le
            corps Ihesu Cris uenés hardiement ens ou nostre pourpris car ie
            uous asseüre ia n  i serés ochis si uous n  aués mesfait a mes
            carneus amis. Nennil che dist Gaufrois de che sui ie tous
            fis. Li Bastars se regarde dessus les prés flouris uoit uenir les
            prisons qui plouroient toudis car li sans lor saloit en .u. lieus
            ou en .ui. tenrement uont plourant en criant a haut cris Diex
            uoilliés nous aidier sire Sains Espiris Quant li Bastars les
            uoit se a geté .i. cris puis demande a Gaufroi Ou aués ses gens
            pris Sont che dont mordreür qui uont par le païs Nennil che
            dist Gaufer mais il ualent trop pis car eulz et leur linages m 
            ont fait pluseurs despis or les ai par me force en bataille
            conquis si que ie les emmainne en Frise mon païs illoec les
            penderai comme larons chetis. Sire dist li Bastars sont che
            gent de haut pris Oïl che dist Gaufrois chius a ches cheueus
            gris est sires de Biauuais contes de Biauuesis et chius d  encoste
            lui a ches biaus dras partis il est dux de Ponthieu et tous li
            plus petis est clamés Esmerés che uous di qu  il est fils a le
            roÿne Rose dont i[ë] ai le corps pris car ués la .iii. roïnes
            blanches com flour de lis et li autre delés est dame moult gentis.
            Chertes dist li Bastars si paierés leus lis car ie sui poures
            hons n  ai terre ne païs et si uoil dou uin bore et combatre
            toudis. Sire dist li Bastars uous soiés bien uenus car on
            doit festïer les riches et les drus. uous aués bons prisons et de
            haut lieu uenus ia uauroie or auoir .xxx. florins la sus et ie les
            ueïsse ore par le geule pendus. Grant ioie en ot Gaufrois quant les
            mos ot oüs. Le mere dou Bastard a les mos entendus et le non des
            barons que bien a conneüs et le non la roÿne dont geta ses argus
            sus le ber Bauduïn si dist Peres Ihesus cheuls que uoi chi
            endroit si tristres et si mus sont oncle mon enfant cousin ami et
            drus cheste dame est sa taie par Dieu qui fu uendus. Ahi Gaufrois
            de Frise tu t  ies mal embatus Se le mien fiex sauoit con tu as
            decheüs les siens amis carnés mal seroies uenus Chertes ie li
            dirai ie ne m  en tairai plus. Par che point porra estre li mien
            fieux congneüs de son noble linage amés et chiers tenus s  il a
            bon sanc en lui si les ait secourus se mes fiex est couars il ne
            uaut .ii. festus
          
            au besoing uoit li hons dont il est chiers tenus. Diex que le
            damoisele fu au coer cour[e]chie quant uit les prisonniers c  on
            faisoit uilonnie La dame regarda qui fu desconseillie car moult
            piteusement la roÿne larmie. A dame dist la belle ne me
            connissiés mie ne uo fil Bauduïn a cui ie fui amie mais ie uous
            cognois miex que uous moy la motie si ne uous ui ains mais se Diex
            me beneïe mais i  ai oï parler de uous plus d  une fie taie estes
            mon enfant si ne uous en has mie et chil autre baron si sont de sa
            lingnie et oncles mon enfant car ie oi druerie a son frere germain
            s  est bien drois que ie die a mon loial enfant le grande uilonnie
            c  on fait a ses amis dont ie sui cour[e]chie. Puis dist a l 
            autre mot Ie ne li dirai mie car ie sai moult tres bien de lui
            tel fellonnie que s  il sauoit le urai de cheste deruerie il
            courroit sus Gaufroi comme beste esragie or ne porroit durer si
            touroit a folie s  en porroit bien morir a doel et a hasquie et se
            ie ne li di che sara grant sotie espoir par aucun tour leur
            porroit faire aïe. Chertes ie li dirai se Diex me beneïe Adont
            monta Gaufrois en le sale uoltie les prisons i mena que nul n  en
            i oublie en une tour les fist enfremer la nuitie. A dames fist
            baillier une chambre iolie et si les commanda a sa cheualerie. Et li
            souspers fu prés .i. sergans l  iaue crie. Li Frison sont logiet
            enmi le praierie. La mere du Bastard ne s  i est atargie en une
            chambre entre dolante et courechie. Ne se scet conseillier moult
            se merencolie tenrement ua plourant piteusement larmie et dist
            conseilliés moi douche uirge Marie Atant es le Bastars qui sa
            mere a choisie plourant moult tenrement adon haut li escrie Ma
            mere qu  aués uous qui menés telle uie uous ont chil cheualier
            requis de uillonnie Oïl ie le uoi bien il i a felonnie. I  irai
            fremer no tour qui est desuerroullie et puis irai tuer toute le
            compaignie. Dame dist li Bastars dites moy uous secrés qui
            uous a riens mesfait Bien dire le pöés. Biaus fieux che dist la
            belle trop est mes coers irés que si tres uiex tenus est li uos
            parentés mout est uostres linages honnie et uergondés par le fellon
            Gaufer qui chi est hostelés. Comment dist li Bastars. S  est
            Gaufrois mesesrés encontre mon linage dedens ches herités Biaus
            fiex che dist la belle autre coze sarés n  en sai qu  en auenra
            ne que uous en ferés mais ie uous dirai che dont plourer me uaés
            ueïstes uous orains amener par ches prés ches gent[is] cheualiers
            loiés et acouplés Li .i. en est uous oncles ch  est fine uerités
            et li grans cheualiers qui est uiex et barbés oncles fu uostre pere
            si uoir que Diex fu nés. ueïstes uous la dame a gannes dras fourés
            Che fu mere uou pere a taie le tenés. Or les a bien Gaufrois
            laidement atrapés et pour che le uous di biaus fiex que uous
            querés sens et auis et forche au plus tost que pöés pour aidier uous
            amis qu  en tel peril uaés car uous estes bastars mais de tel lieu
            uenés que par le fil d  un roy fu uous corps engenrés ne fu pas .i.
            chetis ne ribaus auolés ne le fiex d  un uilain ia mar uous en
            doubtés enchois fu le plus biaus et li miex doctrinés qui onques
            fust au monde puis que Diex fu penés. Du linage de Chisne chertes
            biau fiex uenés si en deués plus estre hardis et redoubtés. Et .i.
            bastars doyt estre tellement naturés qu  il doit estre hardis
            corageus et ozés aidier doit ses amis n  en doit estre laissés
            car quant .i. bastars est hardis et adurés et qu  il est au besoing
            de ses amis priués il est de ses parens biaus cousins appelleis et
            si n  eüst uaillant .ii. deniers monnaés. Par .ii. poins biaus dous
            fiaux est li bastars amés premiers par hardement ensi qu  oï
            aués s  uns bastars est cowars s  ai de l  auoir assés rentes et
            reuenues et deniers monaés il est par son auoir souuent cousins
            clamés par l  un de ches .ii. poins est bastars honnerés. Et se li
            bastars est poures cowars prouués il est de tous ses proismes
            cachiés et deboutés ne d  omme nul uiuant n  est cousins appellés
            ains dist on que che est .i. truans esgarés ne car il ne fu onques
            de leur sanc engenrés ensi est il adés chetis maleürés et fust bien
            gentis hons estraes de tous costés. Et pour che ie uous di biaus
            fiex que uous uisés comment que soiés poures et d  auoir mau
            moeblés s  aiés le coer hardi ou ia riens ne uaurés. Ressamblés
            uostre pere qui tant fu naturés qui fu li plus hardis de .xxx.
            roiautés et tous li plus gentis qui soit en .c. chités.
          
            Dame dist li Bastars qui fu grans et quarrés ne sai qui fu mes
            peres mais tré bien le saués si uous prie pour Dieu qui en crois
            fu clöés quant uous estes a kois c  un bon uous m  en donnés.
            Dame dist li Bastars qui moult ot le corps gai or me iurés
            uous foi et ie uous en crerai sont che dont si mi proisme qu  en
            che point ueüt ai Oïl dist le dansele par Dieu qui fist le
            glai [et] pour chou le uous di que si grant doel en ai que ie croi
            uraiement que de dolour morrai pour l  amour de uo pere a cui m 
            amour donnai ains trestout son linage ne ia ne lor faurai et pour
            tant uous ai dit le meskief que ie sai qu  au besoing uoit li hons
            son ami de coer urai. Mere dist li Bastars sachiés que trop m 
            anoie que ie uoi mes amis en si tres poi de ioie sachiés que
            uolentiers uoir ie les secouroie et che felon Gaufroy a mes mains
            ochiroie iamais ne mengerai par cheste teste moie si arai mis
            Gaufroi et les siens en tel uoie qu  il diront l  un a l  autre
            enchois que demain uoie   Dëables i ait part qu  en che chastel
            entroie .i. hoste auons trouué qui nous uent chier sa proie 
            Chertes moult uolentiers Gaufroi ie honniroie. Or auisons .i. tour
            que se ie le tuoie tels .c. en a chaiens que tuer ne porroie.
            Mere dist li Bastars conseillier me deués comment ie puisse
            aidier mes bons amis carnés que chius leres Gaufrois a ensi
            atournés. Biaus fieux dist li dansele .xxx. freres aués tout
            sont fil de uo pere si les ot engenrés en cheste uille chi de che
            ne uous doubtés es iones puchelletes plaines de grans biautés se
            les .xxx. bastars aueukes uous aués et uous soiés preudomme uous
            amis secourrés. Ie uo prie biaus fieux coer de lyon prendés ne
            redoubtés la mort pour Dieu ia n  i pensés car qui redoubte mort
            par Dieu qui fu penés ia biaus fais ne serra de par lui akieués.
            Mere dist li Bastars par Dieu le fil Marie quant i[ë] ai
            trente freres c  est belle compaignie ie ne doubte Gaufroi une
            pomme pourie Dont issi du chastel qui point ne se detrie par le
            uille s  en ua qui ne s  atarga mie a ses freres s  en ua
            hautement leur escrie Seigneur si uous m  amés si me faites aïe
            .i. peres nous gainga par grande druerie. Lors leur conte le fait
            de sa noble lignie que Gaufrois amena en icheste partie comment il
            furent pris a doel et a hasquie et comment sont lassus en le tour
            bateillie enfremet en prison menant hydeuse uie. Or uous pri
            biaus seigneur pour le uirge Marie que me uoilliés aidier d 
            auenturer uo uie pour aidier uostre sanc et le uostre lingnie Et
            chil ont respondu Nous ne uous faurons mie Adont trestout
            ensamble ont lor uoie aquellie entré sont ou chastel et li Bastars
            les guie. Par dedens une chambre qui luist et reflambie sont entré
            li bastard trestout a une fie dont lor dist le dansele Diex gart
            le compaignie Or pensés dou bien faire seigneur ie uous en prie
            Et chil ont respondu Ne uous en doubtés mie ou nous i morrons
            tout a doel et a hasquie ou nous conforterons chiaus de nostre
            lignie. La se sont li bastard tenu par compaignie et sont la
            demouret toute nuit a nuitie qu  il fu tans de souper .i. sergans
            l  aigue crie. Gaufrois fu ou palais aueuc sa baronnie la dame du
            chastel manda par compaignie et sa fille ensement qui de biauté
            flambie puis le fist asseïr et douchement lor prie de bore et de
            maingier tout a lor commandie. Et Rose la roÿne qui de coer fu
            marrie estoit en une chambre dolante et courechie auoekes la
            roÿne de Cypre la garnie la roÿne d  Escoche Elÿenor s  amie. Ses
            .iiii. dames chi dont ie uous senefie furent en une chambre n  i a
            chelle ne die Diex donne moy la mort car ie has trop ma uie
            Diex que Rose la dame oit le coer irascu Ha dist elle Gaufer
            quant te uerrai pendu qui moi et mon linage as ensi descheü Par
            toi sont mi enfant si laidement perdu que iamais ne seront en estaet
            reuenu Ensi disioit la dame qui si dolante fu. Et li leres
            Gaufrois qui li corps ot membru estoit ens ou palais et auoec lui
            si dru la boiuent et mengiewent grant deduit ont tenu. La mere dou
            Bastard n  i a arresteü elle prist .i. chapon et .i. pasté cornu et
            se uint en le chambre ou la roÿne fu qui plouroit tenrement de che
            qu  est auenu. Quant le uoit la dansele au gent corps esleü se li a
            dit Roÿne laissiés ichest argu ne uous desconfortés ne aiés doel
            eü. Mengiés et si prendés che que uous ai tendu se menés lie chiere
            et si aiés beü chou qui gist en peril n  est mi[e] tout perdu.
            Dame dist le dansele qui tant ot cler le uis
          
            mengiés et si buués pour Dieu de Paradis car ie uous [iur] sor
            Dieu qui est Peres et Fils se m  entente sauiés douche dame
            gentis lie chiere menriés si m  aït Ihesu Crist. Bien estes
            arriuee en ichestui pourpris en che chastel aués trouué des bons
            amis encore i  ai chaiens en chertain le uous dis tels .xxx.
            demoisiaus grans [et] fors et furnis de coi uous estes taie pour
            uoir le uous pleuis. Taie dist la roïne. Et qu  est che que tu
            dis Conuient il que mes corps soit de uo escarnis N  ai ge mie
            assés mal Se ne me faites pis uous faites grant pechié dame che
            m  est auis qui ensi me gabés trop est mes corps honnis. Dame
            che dist la belle par le corps Ihesu Cris ia eüstes .i. fil qui
            chaiens fu nouris .xu. ans de bonne eage il i uint moult petis.
            Bauduïn ot a non li damoisiaus faitis trouués fu lés .i. bos en
            ichestui païs delés .i. cheualier qui sus ches prés flouris morut
            amerement. Et mes peres gentis qui le trouua morant moult en fu
            esmaris de l  enfant demanda et de tous ses amis et il li recorda
            et par fais et par dis qu  il estoit de Nymaie a le roÿne fils et
            que droit a Bollongne ert li enfes tramis pour doubte dou parastre
            car il n  en fust murdris. Mes pere le garda .xu. ans tout acomplis.
            Bauduïns qui fu biaus courtois et agentis ot l  amour de mon
            corps si m  en remest .i. fils grans et poissans et fors
            redoubtés et ardis puis ot de .xxx. femmes l  amour et les delis
            dont il ot .xxx. fiex en chertain le uous dis. Ie lor ai lor linage
            recordet et apris si les ai en me chambre armés et feruestis pour
            ochirre Gaufroi qui est uous anemis. Et pour che le uous di noble
            dame gentis lie chiere menés si prendés liet auis car li Bastars
            mes fieux qui tant par est gentis uous salue par moi et dist qu 
            il est commis pour uous a deliurer ains qu  il soit mïedis. Dormés
            sceürement roÿne de haut pris car Diex uous aidera et li Bastars
            mes filx. Quant la dame l  entent si geta .iiii. ris et puis a
            dit as dames qui les cors ont maris Mengiés et si buués dames
            pour Ihesu Cris tels paiera l  escot ains .ii. iours acomplis qui
            ne nous donroit mie dou sien .i. paresis. Quant Rose la roïne
            entendi les argus de le mere au Bastard dont ua löant Ihesus si a
            dit as roïnes Ne uous dementés plus car Dieux nous aidera qui en
            crois fu pendus. La dame ti[n]st le coupe ou li uins estoit crus
            si le but toute hors. Li uins et sa uertus li fist adont chanter si
            que ses chans oüs fu de tout le barnage en la sale cha sus. On le
            dist a Gaufroi qui moult e[n] fu confus Sires uous ne saués par
            Dieu qui fu uendus le uostre moullier chante coers li est
            reuenus. La mere du Bastard ne s  i arresta plus elle uint a
            Gaufroi si dist Sire menbrus ie uieng de uo moullier en le
            chambre la ius si l  ai mis en le uoie pour oster ses argus tant
            qu  encore serrés ses amis et ses drus. Le pais serra refaite de
            uous deus toute sus mais que de biaus parlers soit uous corps
            pourueüs encore anuit l  arés pour faire les biaus ius. Alés a li
            parler n  en soiés plus tenus et d  aucuns biaus parlers et
            amoureus salus fachiés a le roÿne uous en estes tenus car uous
            aués ses proismes laidement abatus. Ch  est une royaus dame si dois
            estre esmeüs a li reconforter. I  ai ses fais entendus il ne tient
            fors qu  a uous issi m  aït Ihesus que ne soiés de lui amés et
            chiers tenus. Et quant Gaufrois l  entent li sans li est meüs ne
            fust mie aussi liés pour les mos qu  a oüs qui li eüst donnés .x.
            mars d  or fundus. En estant se leua li leres malostrus outre le
            table saut mais il est mal salus car il ch  est abuchiés si car
            il est cheüs a si grande destrece cheï tous estendus qu  il s  en
            fali petit les genous n  a rompus mais il n  i aconta uallissant
            .ii. festus pour le ioie qu  il ot. S  en ua li deurfeüs a le
            chambre des dames si est entrés en l  us a .i. genoul se mist ou
            li dras fu rompus si que li sans en chiet a le terre tout ius. A le
            roÿne Rose fu aussi bien uenus c  un leres a gibet quant il [i] est
            pendus. Gaufer entre en le chambre si a dit en oiant Dame roÿne
            Rose entendés mon samblant ie uous iure sour Dieu que ie uous aime
            tant que se pour moy uoilliés seulement faire tant qu  o uous
            puisse gesir qu  amie son amant et pardonner tout che que li fel
            mesdisant ont recordé de moi par fait outrecuidant ie ferai
            temprement que tout li uostre enfant et Wistaces meïsmes et uostre
            apartenant seront quite et deliure et pour un soel besant
          
            qu  il ont eü de frait en le gerre pesant en renderai le double de
            tout a leur commant mais que uous me uoilliés retenir a amant et
            monstrer bonne chiere si comme est aferant car ie uous aime plus
            que persone uiuant. Or ressoions d  acort alons nous racordant.
            Leres dist la roÿne a coi uas tu pensant Iamais ne ierai nuit
            lés ton corps sodoiant Ensamble arons amour acort d  ore en auant
            ensement que doy kien qui uont .i. os tyrant. Quant la roÿne Rose
            ot le glouton Gaufroit qui de rauoir s  amour forment le tangonnoit
            lors li a dit Fu[i] t  ent fel gloutons malëoit pour tout l  or
            de che monde mes corps ne t  ameroit. Par foi che dist Gaufrois
            et on le me disoit Pas ne fuisse uenus se Ihesus bien m  ottroit
            s  on ne m  en eüst dit ensi c  on amentoit pour chou m  i embati
            si qu  il ne uous anoit. Par Dieu dist la roÿne ie croi qu  on
            uous moquoit Dame che dist Gaufrois s  ensi estre pooit a
            tous les iours du mont mes corps uous seruiroit et uous et uo
            linages de moi amenderoit car ie uous aime tant que uo corps me
            dechoit ni onques en fis mal se par uous ne uenoit. Or uorroie
            prier merchi s  il me ualoit se i  auoie mesfait mes cors l 
            amenderoit au los de uous amis tout ensi c  on uauroit. Quant la
            roÿne l  ot adont li escrioit Au four aués esté ie uous iure ma
            foit fait aués le falie et moult petit esploit Quant Gaufrois
            entendi sa courtoise moullier de l  anoy qu  il en ot cuida uis
            esragier. De la chambre est issus atant le uoilt laissier et puis
            est reuenus ens ou palais plenier. Le dansele i trouua adont le ua
            huchier et li dist Damoiselle bien me saués moquier Entendre me
            faisiés orains a mon mengier que ueniés de ma femme parler et
            desraisnier et qu  auiés entendu mon bien a son plaidier. Ie uieng
            de la roÿne pour lui merchi prier qu  encore me uorroie a son corps
            rapaisier mais ie cuidai moult bien que deüst esragier ou qu  elle
            me deüst ochirre et mehaignier. On ne doit mie ainsi faire entendre
            .i. princhier coze qui n  est pas uoire pour lui contrairïer.
            Sire dist la dansele par Dieu le Droiturier n  i a nient plus
            de sens en uous qu  en .i. bregier d  aleir tout maintenant parler a
            uo moullier Elle [est] toute eniuree dou uin de nou chelir se n  i
            a point de sens pour lui a conseillier mais demain au matin aprés
            l  aube esclairier me retrairai uers lui pour uous a auanchier.
            Belle che dist Gaufrois che fait a outroier. Et ie ferai demain
            uostre fil cheualier et dehors che chastel .i. behourt commenchier
            et si donrai ou pris tout mon meilleur destrier a tout le miex
            faisant le uaurai ottroier. Or pensés de la dame enuers moy
            apaisier et ie ferrai demain iouster et tournoier. Et se uous pöés
            faire la dame au coer entier qu  elle uoille son coer a moy
            ramoulïer ie donrai uostre fil grant terre a iustichier. Sire
            dist la dansele che fait a otroier ie m  en uaurai pour uous
            pener et traueillier. Dont se uont li barron reposer et couchier.
            Et la dansele uint en sa chambre a or mier s  a trouué les bastars
            qui furent fort et fier. Li Bastars de Sebourc ne s  i uoilt
            atargier sa mere en appella qui tant fist a prisier Mere quel
            le ferons uoilliés moi conseillier irons le glout Gaufroi en son
            lit detrenchier Chertes che seroit murdres a fai[re] tel mestier.
            Mais on dist .i. parler souuent en [re]prouuier c  on doit son
            anemi en tous lieus essillier mais de faire .i. lait fait n  oï
            onkes prisier. Biaus fiex dist la dansele uoilliés moi
            escouter ie sai du roy Gaufroi le coer et le penser il ferra le
            matin un behourt ordiner par deuant che chastel qui tant fait a
            löer pour che qu  il uous fera cheualier adouber. Et quant hors du
            chastel seront si bacheler au miex que uous porrés uous faura
            retourner et uous arés uo freres aussi a l  encontrer qui bien
            uous aideront a le porte fremer et le porte couliche et le pont a
            leuer. Et se Gaufroi pöés la dehors enfremer bien porrés uous amis
            de prison deliurer et encontre Gaufroi le gerre demener. Il a
            chaiens uitailles pour longement durer que chius Gaufrois a fait
            conduire et amener car il se pensoit chi .i. poy a reposer. uos
            oncle et uostre ami feront secours mander Boullenois Biauuoisis
            cheaus de Pontieu sur mer uerront contre Gaufer leur amis uisenter.
            Mere dist li Bastars che fait a creanter mais ie ne me porroie
            a Gaufroi amonstrer chertes se ie le uoi sans me uaura müer
            tellement que [ie] croi qu  enchois mon retourner me conuerra a lui
            combatre et estriuer. Et comment me porroie tenir de lui fraper
          
            quant il a fait mes oncles ensi deshirriter Chertes se ie i uois
            il le me faut tuer Biaus fiex che dist la mere tout che
            laissiés ester car on oste a le fois de tel piet tel soler de coi
            [on] uorroit [bien] uir le gambe coper. Biaus fiex dist la
            dansele oiés que ie dirai ne soiés si hastieus ne si plains de
            bahay ains faites trestout che que uous conseillerai. Se croire me
            uoilés bien uous aprenderai comment uengiet seront uostre ami qui
            bien sai. Dame dist li Bastars et ie uous en crerai uoire si
            m  aït Diex au miex que ie porrai mais se ne puis atendre sachiés
            que ie ferai. Dont alerent couchier tant qu  il uirent le ray du
            iour et du soleil qu  adont uirent moult gay. Et Gaufer se leua
            quant du iour uit l  assai et si homme autressi qui l  aiment de
            coer urai. Par le chastel se lieuent et li clerc et li lay meïsmes
            le dansele qui fu en grant esmai. Gaufrois mande la belle elle i
            ua sans delay lors li a dit Gaufrois Belle par saint Geruai
            faites uenir uo fil cheualier le ferai et pour l  amours de uous
            .i. behoert estorrai si parlés a ma dame que i  en sache le urai
            se iamais a nul iour l  amour de li arai. Et la dame respont
            uolentiers en parrai. Puis s  en uint a son fil dont ore uous
            contai se li a dit Biaus fiex uenés ie uous menrai a Gaufroi
            il uous mande. Et chius a dit G  irai mais ie uous ai couuent
            si tost que le uerrai que m  espee d  achier ou corps li bouterai
            Menés .i. de mes freres si dites par assai que che sui ie meïsmes
            car aler n  i porrai. Chertes dist li dansele tel coze ne
            ferai bien uous cognoist Gaufrois [ia ne m  en mellerai. Elas
            dist li Bastars Mere Dieu que ferai Coument entre .ii. ieux mon
            anemit uerai sans lui mettre a essil Pour riens ne m  en tenrai
            Biaux fieux dist la dansielle] plus ne m  en mellerai de uous a
            conforter quant crute ne serrai. Puis a pris le Bastart et dist
            Ie t  i menrai. Moult enuis i ala li Bastars au coer urai n  ot
            pas coer de traïtre ia ne uous mentirai. Il uint deuant Gaufroi
            qui li dist Ie uaurai uoster corps adober cheualier uous ferai.
            Sire dist li Bastard cheualiers deuenrai mais c  un don me
            donnés que ie demanderai. Et Gaufrois li a dit Ie le t 
            otrïerai. Sire dist li Bastars puisque le don arai et ie le
            uous demande ch  est quant armés serrai que ch  est li miene
            entente puissedi que i  arai receüt la colee du chastel isterai et
            encontre uo corps [tout] primiers iousterai s  arés .i. fer de
            glaiue ensi comme i  arai et se ie uous espargne iamais ne
            mengerai. Sire dist li Bastars qui coer ot de lyon cheualiers
            deuenrai par tel condition qu  a uous uaurai iouster la dehors ou
            sablon armés de toutes [armes] sus le destrier gascon. On uous
            tient a hardi et a prinche de non et qui saués de guerre assés et
            [a] foison et quant on uoilt aprendre au maistre aler doit on pour
            otant ua au mastre comme on ua au garson et qui aprent a maistre
            miex en uault par raison. Par mon chief dist Gaufrois tu n  as
            [pas] coer bricon Et ie t  ai en couuent que tu aras ton don. Ne t 
            en courouches [mie] se t  abas du gascon ne se ie te desrons les dos
            ne le crepon. Sire dist li Bastars ie n  en donne .i. bouton
            mais il ne uous anoit [ne] n  aiés marrison se ie fiche ma lanche
            parmi uo haubregon si que li fers entame uo fie et uo pomon car se
            ie ne m  en paine traïner me puist on Don commenchent a rire le
            traïtour felon si l  en cuident a fol et a niche garchon pour che
            que iones fu a sot le tenoit on. Gaufer li fist primiers armer d  un
            auqueton qui fu de bougherant et plains de bon couton et puis li
            fist uestir .i. auberc fremillon et dist Aportés moi les plates d 
            anemon onques mieudres ne furent puis le tamps roy Charlon.
            Chertes dist li Bastars i  en ai deuotion car bien m  aront
            mestier enscois l  Achension. uo loier uous donrai de uostre
            haubregon. Dont commenchent a rire entour et enuiron. Mais li
            Bastars n  ot ioie ne consolation il se tien bien de rire a ichelle
            saison miex que nuls couletiers qui ueut une maison. Et Gaufrois l 
            adouba a sa diuision les plates li lacha ains mieudres ne uit on
            causes de fer chausa et doret esporon et riches musequins li pan
            furent moult bon et [li] chaindi l  espee au senestre giron
            coutel misericorde qui trenche de randon et .i. bons gans de
            plates en ses mains li mist on. Li Bastars est montés dessus .i.
            aragon que Gaufer li traïtres li a donné en don lors li pendi
            Gaufers a son col le blaison le hïamme li mist reluisant que
            laiton ens ou chief li lacha sans nulle arrestison
          
            une lanche li baille a .i. fer moult tres bon le colee li donne.
            Puis li dist a haut ton Amis cheualiers soies ie t  en donne le
            don La colee fu grande donnee dou fellon et li Bastars li crie
            Si ait m  ame pardon pour icheste colee rarés un horion Quant li
            gentis Bastars ot rechieut la colee de le cheualerie qui tant est
            honneree il broche le chaual sans nulle demouree il a fait .i.
            eslais parmi le cour quarree et puis autour Fransois a fait le
            retournee. Puis a dit a Gaufroi a moult haute alenee  Sire alons
            behorder la dehors en la pree uous le m  aués couuent de uo foi
            creantee. Et Gaufrois li a dit sans nulle demouree G  irai a uous
            iouster d  une lance afilee et pour l  amour de uous ert la feste
            estoree. Or tost dist li Bastars ie l  ai moult desiree Dont
            uont li cheualier par le sale pauee leur armures uestir. La iouste
            fu criee a gaaigne cheual fu la iouste ordenee. Gaufer s  ala armer
            sans nulle demouree et quant il fu armés ensi com li agree il issi
            du chastel s  a le porte passee et le pont autressi s  est uenus a
            l  entree la ou li plache estoit moult belle et moult priuee et se
            duroit de lonc plus de demi louee. La sont li cheualier chascuns
            lance leuee tout issent dou chastel chascuns le teste armee pour
            la iouste ueïr qui estoit acordee. Et li Bastart estoit o la gent
            desraee montés fu noblement s  ot la targe acolee et le lanche ens
            ou poing de fraisne bien plasnee dont la pointe deuant fu d 
            achier amouree. A Diex que sa iouente fu che iour regardee Hé
            Diex dist li gent d  armes qui fu la aünnee con uesla bel dansel
            et de grande posnee che samble de son corps une grant tou quarree
            Se il uit longement chiere ara redoubtee bien samble gentis hons
            et de fiere pensee s  il abaitoit Gaufroi se seroit grant risee.
            Ie croi que leur proiere en sarra aueree. Par deuant le chastel de
            Sebourc droitement en une praierie ou li herbe resplent estoit li
            glous Gaufer entre lui et sa gent. Gaufrois crie au Bastard qui la
            fu en present Bastars ueus tu le iouste a moi entirement Se
            croire me uoilés par le mien serement a moy ne iousteroies pour or
            ne pour argent car se ie iouste a toi ie me doubte forment que mes
            corps ne te bleche moult doloreusement. Sire dist li Bastars
            par le mien serement ie iousterai a uous car ie l  ai couuenent
            et se uous me blechiés ie n  en donne noient car il couuient
            soufrir l  aprentis qui aprent. Faites [ent] uous pooir car ie fai
            serement qu  a uous ie iousterai par outel mautalent que tout chil
            qu  aués pris fuissent [li] mien parent et que ie iousteroie a
            sarrasine gent. Qui pis scet si le monstre ensi mes corps l 
            entent i  aprenderai le iouste car i  en ai grant talent Or
            auant dist Gaufrois. Or deliurés uous ent Dame Diex me confonde
            a cui li mons apent se ie [ne] iouste a toi si efforchiement c 
            onkes fis a nul homme qui soit el firmament car se pendu t  auoie
            et encrüet au uent ie n  en donroie mie .i. soel tournois d 
            argent. A ses mos s  eslonga qui plus congiet n  i prent et li
            Bastars aussi espris de mautalent. Or oiés du Bastard de son
            auisement tellement s  est tournés quant li iouste il enprent que
            deuers le chastel et le porte ensement a tournet le uïaire si qu 
            au cours qu  il enprent uenoit uers le chastel aprochant fierement.
            Et Gaufer li traïtres ot le cours droitement par deuers
            ualenchienes la estoient sa gent. La mere du Bastard qui le coer
            ot dolent estoit sus les garites du maistre mandement et li .xxx.
            bastard armet souffisanment furent delés le porte du chastel
            proprement pour le Bastard atendre aprestet richement qui encontre
            Gaufer le traïtour pulent ua brochant le chaual et le lanche le
            tent et Gaufrois contre lui uenoit ireement. Hé Diex que li
            Bastars hauoit de hardement et qu  il auoit le coer garni de
            mautalent et d  oscure haÿne qui le sien corps sousprent Il ne
            desiroit mie en droit conuoitement otrestant a ueïr Dieu ne son
            sacrement ne le trosne des chielx qui luist et qui resplent qu  il
            faisoit a ueïr de Gaufroi le tourment car il le haÿ tant a son
            entendement qu  il disoit Mere Dieu que i[e] ai grant talent de
            che glouton ochirre cui li corps Dieu crauent Ensi dist li
            Bastars a son coer coiement. Il broche le chaual et coite fierement
            et abaisse le lanche qui trenche radement. Et Gaufrois uient a lui
            moult aïreement. E Diex qu  a l  aprochier eurent grant mautalent
            et d  abatre [l  ]un l  autre coer et entendement
          
            Mais li Bastars conuoite en son coer ardamment d  ochirre le
            traïtre. Lors che lanche li tent par desous li blaison le feri
            tellement que le fer de sa lanche qui trenchoit radement [li abat
            en l  aubier si que tout le desment et l  auqueton de soie li
            pierca tellement qu  en car li consieui si esforciement qui li fiers
            de sa lance qui trencoit fermement] li passa les costés .iiii.
            piés largement che fu au lés uers destre que les costes li prent
            le corps et le corraille li naura laidement. Il a estors son cop
            moult felenessement du chaual l  abati a le terre sanglent. Et li
            Bastars li crie Tu as ton pay[e]ment Diex me doinst bon [de]fin
            par son commandement car i  ai auiourd  ui fait .i. bon
            commenchement. Quant li Bastars ot fait le roy Gaufroi uerser et
            qu  il le uit a terre lors li prist a crier Par Dieu Gaufer de
            Frise ie m  en uois uisenter Esmeret de Nymaie que ie doy moult
            amer de par euls uous deffi ie ne uous puis amer Dont broche le
            cheual quant qu  il poet randoner au lés uers le chastel commenche
            a galoper. Et Gaufrois li traïtres se prist a escrier Or auant mi
            baron uoilliés moi ramener le Bastard de Sebourc - que Diex puist
            crauenter - car nauret m  a a mort ie n  en puis escaper Et li
            baron cheuauchent pour le Bastart haper. Mais li Bastars s  en ua
            si pense de l  esrer par d  enuers le chastel cheuauche sans
            chiesser. Et li glouton l  i sieuuent qui le cuident combrer
            droitement sus le pont le cuident arrester. Mais sitost qu  il passa
            le pont oï crier Bastars fiex de putain il [uous] faut ramener
            a no seigneur Gaufer qu  aués uolut naurer che n  est mie costume
            d  ensement behouder uous aués fourcourut si l  estuet amender
            Quant li Bastars s  oï fiaus a putain clamer il iura Dame Dieu qui
            tout a a sauuer chierement lor fera le rayson comparer. Enuers le
            traïtours se prist a retourner. Il a traite l  espee qui moult
            reluisoit cler le primier qu  il trouua ua si bien assener que li
            chief li a fait des espaulles seurer et le tiers et le quart fist a
            terre uerser iusqu  a .x. en a fait deuant lui souuiner et bie[n]
            .c. et .l. en a fait reculer mais plus de .xu. en uit uers lui
            tourner dont si prist li Bastars a lui a auiser que s  il ua plus
            auant il ne porra durer Sebourc a che bastard commencha a crier.
            Tout li autre bastard uinrent le pont garder et si ont fait leur
            frere iusqu  au pont retourner quant furent passet outre si uont
            le pont leuer puis passerent le porte si le uont bien fremer. Li
            Bastart de Sebourc ne s  i uolt arrester uenus est ou pallais ou
            moult [re]luisoit cler en le tour des prisons s  en ua sans
            arrester. Mais chil qui le gardoient li uorrent deuaër mais li
            gentis Bastars lor prist a escrier Par Dieu seigneur larron ne
            pöés escaper Lors a traite l  espee si en ua l  un frapper que
            la teste li fist .xiiii. piés uoller. Et li .xxx. bastaerd s  i uont
            si esprouuer que trestoutes les gardes fisent a doel finer et puis
            par les crestiaus les uont la hors geter puis entrent en la tour
            la prisent a monter. Li Bastars de Sebourc uolt tout deuant aler ou
            qu  il uoit les prisons si lor prist a crier Or tost seigneur
            baron car me uoeilliés monstrer Esmeret de Nymaie le gentil
            bacheler Quant Esmerés s  oï ensi deuant nommer cuida c  on li
            uosist le chief du bu cheurer si a dit au Bastard a sa uois haut et
            cler uassaus que uolés uous Esmeret demander Puis qu  il est
            ensi chose qu  il m  estuet deffiner ie uengerai ma mort coi qu 
            il doue couster Lors a hauchiet le pong le Bastard ua fraper que
            deuant lui li fist a terre cancheler. Oncles dist li Bastars
            laissiés tout chi ester ie ne uieng mie chi pour tels cos endurer
            et se uous me frapés par Dieu qui fist la mer a uous ne uaurai
            mais linage demander. Oncles dist li Bastars qui tant de bontet
            a uous ne me cognoissiés. uous freres m  engenra Bauduïns li
            gentis qu  en che païs regna. Ie uous ai deliuret de Gaufroy qui
            uous a destruit et malbailli iamais ne uous tenra. Regardés la
            dehors ie l  ai mort ués le la. Issiés hors de chaiens. Gaufrois
            comparet l  a n  i a homme de[s] siens ou chastel par decha. Adont
            isnelement les chainnes leur osta et puis de renc en rent les barons
            baysier ua. Hé Diex dist Esmerés com boin cousin chi a Ie le
            tieng a parent quant tant de biens fait m  a Dist Iehans de
            Ponthieu Biau bacheleir il a cousin l  apellerai tant com il
            uiuera car chius est mes parens qu  a maingier me donra. Liet
            furent li baron quant öent le Bastart cousin l  ont appellet et l 
            ont trait d  une part.
          
            Li Bastard de Sebourc qui le corps ot gailliart descendi de la
            tour et d  iaus puis se depart et uint as .iii. roïnes si leur fist
            biau regart a Roze la roÿne qu  i tient pour estandart a dit
            isnelement Ie sui de uostre part fiex sui de uostre fil qui pas
            n  a coer couart le noble Bauduïn qui pas n  a corps musaert. Pou
            l  amour de mon pere qui fu de bonne part uous ai ie deliuret de
            Gaufroi le renart. La roÿne l  acole et si l  a trait a part et
            puis li demanda de Gaufroi le fausart. Dame dist li dansiaus ie
            le lanchai d  un dart si que ie le laissai acouuert d  un flaxart
            ie croi bien qu  il soit mors se deable n  i ont part car du fer
            de ma lanche li ai donné sa part. On doit bien en tous liex amer .i.
            bon bastard. Seigneur et uous roÿnes dist li Bastars membrus
            Diex uous a proprement chi endroit enbatus car uous fuissiés tout
            mort se n  i fuissiés uenus. Adont les acola et baisa con sses
            drus. Esmerés de Nymaie quant les mos a oüs et que par le Bastard
            il estoit secourus lors le baise et acole et li rendi salus et li a
            dit Biaus niés uous fustes mal uenus orains en chelle tour par
            moy fuistes ferus cherthes che poise moi pas n  estiés cogneüs
            ie ne cuidoie pas par les sains de lassus c  uns tels damoisiaus
            fust mes cousins deuenus. Biaus fiaus che a dit Rose bien sai
            par urais argus que chius chi est uous niés qui nous a defendus dou
            traïtour Gaufer qui bon serroit pendus. Il est fiex Bauduïn tempre
            me fu tollus par le fellon Gaufroi fu moult iones perdus mais bien
            oï nouelles que chi fu embatus quant i  encontrai en mer a droit
            port de salus le quen Robert de Flandres qui tant estoit cremus et
            chellui de Sebourc li drois sires tenus chil me dïent tré bien
            chius fais est bien cheüs que li contes estoit par mon fil decheüs
            le ione Bauduïn qui chi fu enbatus. Au droit commenchement deuons
            prier Ihesus qu  il nous uoille sauuer les bons bastars cremus car
            encontre Gaufroi ont monstré lor uertus et mes fielx Bauduïns soit
            de Dieu absolus quant fut en cheste uille a tant de dames drus qu 
            il en ot .xxx. fielx ains qu  il en fuist issus ie croi bien qu  il
            resamble le noble roy Tournus. Or sont ens ou chastel a ioe et a
            baudour quant dou gentil Bastard oïrent la uoirour. Mais qui qui
            eüst ioie Gaufrois auoit dolour entes gisoit naurés as champs sus
            la uerdour. Si homme et si ami aucoururent autour si ont dit a
            Gaufer le felon boiseour Sire comment uous est pour Dieu le
            Creatour Seignour che dist Gaufrois i  en ai trop de pïour
            ie sui entes naurés d  un felon traïtour se le tenoie ia par le
            Dieu que i  aour ie le feroie pendre et morir a doulour. Or tost
            seignour baron assalés chelle tour par coi i  araie Rose a le
            freche colour et les .iiii. roÿnes qui sont de noble atour Esmeret
            de Nymaie qui fiere a le uigour Bauduïn de Biauuais le noble
            ferreour et le duc de Ponthieu qui nous fait grant esrour car il
            a relenqui le roy nous chier seignour. Dont fist li marrissaus
            sonner maint grant tabour busines [et] arainnes qui sonnent toute
            iour uers le chastel s  en uont a forche et a uigour. Et Gaufrois
            de Nimaie remportent le plusour as loges et as trés en meinent
            grant dolour tout le tienent a mort li grant et li menour mais il
            ne mourra mie ains passeront maint iour enchoys ferra maint mal ou
            roiame franchour le roy ferra morir de Franche le maiour et ara par
            acort espouset sa serour. Li leres espousa .ii. faimes a .i. iour
            saint Aubin resambla a cui [Diex] fist amour. Or [en]portent Gaufer
            si homme et si princhier li aucun sont alet droit a le tour
            lanchier. Li marrissaus Gaufroi commencha a huchier Seignour qui
            celle tour aués a iustichier faites moy a le dame parleir et
            desraisnier. Et li .i. des bastars i uient sans detrïer si dist
            Que uolés uous a le dame plaidier ués le chi chi endroit. Lors li
            ua ensengnier. La dame du chastel s  amonstra sans targier quant
            uit le marissael lors li dit sans cuidier Sire que uolés uous
            pour Dieu qui claufïer se laissa en le crois pour nous geter d 
            enfer Et dist li marissaus Par le corps saint Richier nous
            cuidiemes lassus a grant pais herbergier mais li fiex de uo fille
            ne nous auoit pas chier si uauriemes sauoir s  a nous uoilt
            gerroier ou par fait de meschanche qui uient par encombrier dont
            nuls qui soit uiuans ne se porroit gaitier a ochis no seignour qui
            tant fist a prisier car mesfait ne li ot le monte d  un deni[e]r
            enchois l  auoit armet et l  ot fait cheualier et donet arm[e]üres
            et bon courant destrier dont nous ne pori[e]ns ia ne penser ne
            cuidier
          
            qu  i l  ait ochit de gré ne fait a mort traitier. Au mains chi l 
            a ochit par mortel destourbier ne nous doiuent pas estre tolut le
            prisonnier trois roÿnes i a en uo palais plenier ch  est la roÿne
            Rose au noble corps legier la roÿne de Chypre c  on ne doy
            oblier et s  i est la roÿne qu  Escoce a a baillier s  i est
            Elÿenor a Esmeret moullier. Esmeret demandons qui a coer de
            lasnier Bauduïn de Biauuais d  outre mer uint l  autr  ier et
            Iehans de Ponthieu qui nous uoilt renoier. De par le roy de
            Franche Phylippe le gerrier demandons les prisons ne les pöés
            laissier. [Sire ce dist la dame tout cou deués laissier] car
            uous n  en rariés mie .i. tout soel eschuier. Gaufrois li dus de
            Frise se uint mal herbergier chi endroit l  aporterent li dëable d 
            enfer. Li Bastars de Sebourc ne le poet auoir chier car Rose s 
            est sa taye bien le poes tesmongier et Esmerés ses oncles qui
            tant a le coer fier et li hons au besoing doyt son ami aidier.
            Sire che dist la dame qui bien fu enseignie li Bastars de
            Sebourc si est de la lignie Esmeret de Nymaye a le chiere hardie.
            Pour l  amour ses amis se ne uous aime mie et s  il uous a fait
            mal pis fera le moitie et i  auoie le fait aussi de ma partie.
            Quant li marissiaus l  ot ne li agrea mie. Adont fist assalir la
            forte tour hautie tout uienent a l  assaut baniere deploïe
            cheualier saudoier et la serganterie assalent le chastel et le
            grant tour hautie. Li Bastard de Sebourc a .i. arc s  esbanie il
            lor treioit quarreus par moult grant fellonie. Et li .xxx. bastard
            plain de bachelerie deffendent le chastel chascuns d  euls s  i
            cointie. Esmeret de Nymaye pour paour de sa uie i geta de calliaus
            che iour mainte poingnie et Iehans de Ponthieu a le chiere hardie
            Bauduïns de Biauuais a le barbe flourie. Moult bien s  i esprouua
            toute li compaignie si uont getant aual plainté d  iauwe boulie.
            Fors estoit li chastiaus et la tour bateillie si estoi pourueüs de
            bonne artillerie et de mainte espringale ouuree par maistrie et s 
            auoit dessaus terre une croute establie ensi c  une cisterne grande
            et lee et honnie qui aloit a Bauai une uille prisie qui [fu] au
            tamps iadis de grande seignourie le cisterne seigneur fu faite et
            establie en l  anchïene loy par le gent payenie iusqu  a Bauai
            aloit mais depuis fu brisie quant li chastiaus fali et la tour fu
            froissie si fu iusqu  a Faumarc la uoie racourchie et encore a de
            lonc plus de liewe et demie. Li Bastard de Sebourc a le chiere
            hardie quant il uit qu  a l  assaut fu le gent esragie uint a
            .xxx. bastars et puis si lor escrie [Alés ent a la porte qui bien
            est uieroullie et si le desfremés. Le pont n  aualés mie desi a
            icelle eure que ie le uous escrie.] Ie m  en uois a Bauai chelle
            uille iolie puis reuenrai en l  ost tout seus sans compaingnie se
            chelle gent Gaufroi n  est toute desconfie iamais ioie n  arai a nul
            iour de ma uie. Seigneur dist li Bastars droit au pont m 
            atendés quant uerrés qu  il ert poins bien ouurir le sarés. Mais a
            che marissael sera le chiés copés ou ie ne sarrai liés iamais en mes
            aés. Adont est li Bastars sor le cheual montés. A le chisterne
            uint s  i est acheminés dessi iusqu  a Bauai ne s  i est arrestés.
            Il fu moult en le uille a chelle heure esgardés pour che car il
            estoit si richement armés. Adont laissa Bauai dont uous oï aués
            parmi les champs s  en est enuers Sebourc alés. Il perchoit l  os
            [Gaufroi] les loges et les trés. A .i. coron se mist bien sot les
            hirrités. Tant a fait li Bastard qu  a l  assaut est entrés il uoit
            le marissal qui a ses corps sonnés pour reforchier l  assaut qui
            estoit grans assés. Il broche le chauael enuers lui est alés d 
            une lanche le fiert dont li fers fu quarrés l  achier li fist
            passer tout parmi les costés. Li marissaus se cline qui entes fu
            naurés sus le cheual estoit si for mis et senglés ne pot cheïr a
            terre mais il ch  est souuinés le teste gist a terre mais li
            corps fu pasmés le piet ot es estriers. Et li Bastars löés l 
            aherdi par les resnes. uers Sebourc est alés et fu li marrisaus du
            chaual traïnés dessi iusques au pont qui li fu aualés. Li Bastars i
            entra si est outre passés. Li traïtour i uont acourant de tous lés
            pour chellui a rescoure mais li pons fu leués. Li Bastard de
            Sebourc est ou chastel rentrés. Encontre lui li uint ses oncles
            Esmerés Bauduïns de Biauuais et Iehans li doubtés et li Bastard
            lor crie Chestui chi me pendés tout droit a nous crestiaus Ia ne
            l  en deportés
          
            car ie sai uraiement qu  il est leres prouués Quant li bons
            cheualier o[n]t les mos entendus dou Bastard debonnaire qui tant
            estoit cremus si l  ont moult honnoré pour cousins fu tenus. Ensi
            qui poet donner est adés bien uenus .i. hons qui se scet faire est
            adés recheüs et li niches ribaus est tenus a cornus. Dist la roÿne
            Rose Ie te loë Ihesus quant i  ai en che chastel trouué tant de
            mes drus Par les fielx de mon fil nous est hui biaus li ius mais
            de che sui dolante par Dieu qui fu uendus onques ne ui mon fil
            mais il est moult cremus. Chertes dist Esmerés il a .x. ans ou
            plus que i  ai oï parler qu  il est et sus et ius mais onques ne le
            ui dont ie sui irascus mais quant ie uoi ses fielx i  en doi löer
            Ihesus car par euls nous est hui biaus seruiches rendus miex uault
            amis en uoie qu  argens en ches tissus. Or sont liet li baron
            chertes che fu bien drois. Bauduïns de Biauuais qui tant fu lons
            et drois demanda au Bastard se mors estoit Gaufrois. Seignour
            dist li Bastars par Dieu et par sa crois orains ioustai a lui
            dessus che chablonnoys ou corps li mis ma lance dont li achiers
            est frois. Mais a che marissael auint orains anois quant si bien l 
            encontrai sus le destrier grigois assés miex li uenist ne fust
            uenus de mos. Or uoil qu  il soit pendus et mis au plus haut
            do[i]s. Et chil ont acordé son consel demanois encore estoit en
            uie li gloutons maleois mais il fu as crestiaus du palais maginois
            pendus a une corde puis il remest .ii. mois. Li Frison repairirent
            qui les coers ont destrois a Gaufroi reconterent le mal et les
            destrois qu  il [ont] par le Bastard rechiut a chelle fois. Ay
            Dieus che dist li glous biaus Peres ben[e]ois ie croi que chius
            Bastars qui tant est lons et drois fu au deable engenrés Ne
            doubte uent ne nois ne horrion de lanche ne de branc uïennois Dont
            li uint chius argus uers mi a cheste foys quant [il] m  a ensement
            touliut les Boulinois et mes gentis prisons dont miens estoit li
            drois Or me faut cheste cose mander au roy franchois qu  il me
            uieng[ne] secourre par dedens ches terrois. Une lettre fist faire
            puis le fist metre en plois puis le fist saïler du signe dont fu
            rois. .I. message appella si dist a haute uois Alés ent a Paris
            ne soiés mie cois si me dites Phylippe qui tant par est courtois
            du Bastard de Sebourc li dites les pus rois et comment enuers mi a
            trop esté redois moy tollu mes prisons par ses mauuais esplois si
            m  a nauré ou corps et pendus est Mainfrois mes gentieus marissaus
            dont ie sui moult destrois. Et li messages dist I  en dirai plus
            .c. fois car on ne poet trop dire si m  aït sainte Crois i  en
            dirai si auant puis c  ou message uois que n  oseront descendre si
            aual li Franchois pour doubte du Bastard k  onkes ne se tient
            cois. Or s  en ua li messages droitement a Paris tant cheuauche et
            esploite dessus le destrier gris qu  a Paris est uenus le chité de
            haut pris. Ens ou palais trouua le roy de Saint Denis par deuant le
            roy ch  est briefment a genous mis et dist Chius Dame Diex qui en
            le crois fu mis et trauelliés a mort par les felons Iuïs et puis fu
            el sepulcre de mort rexurexis il garisse le roy et trestous ses
            subgis et il uoeille confondre ains .ii. mois acomplis le Bastard de
            Sebourc qui [est] uous anemis Messagiers dist li roys et qu 
            est che que tu dis I a dont .i. bastard de cui ie sui aïs Oïl
            dist li messages uous en sarés ia pis li Bastard de Sebourc qui
            tant est agentis ch  est .i. iones dansiaus mais il est posteïs
            grans et fors et poisans coragous et hardis il a coer de lyon ch 
            est .i. drois anemis ne doubte .x. hommes .i. tout soel paresis.
            Par mon chief dist li roys tu es tous rasoutis Ie croy tu es
            hyraus de bourder es apris Sire dist li messages ne tenés a
            sotie chou que uois recordant car ie ne uous mens mie li Bastard
            de Sebourc n  est pas de uo partie a uostre ami Gaufer a fait tel
            uilonnie dont uous ne l  amerés iamais iours de uo uie ne l  en
            porriés uengier pour toute uo lignie ne se tout chil du mont uous
            fasoient aïe. Li Bastart de Sebourc ioue d  e[n]chanterie si c  on
            ne poet uers lui durer ie uous affie car ch  est li plus hardi qui
            soit iusqu  en Surie ne qui onkes regnast en cheste mortel uie ne
            qui iamais serra. Diex ne sainte Marie ne saroient pas faire .i.
            tout sifait en uie. Oït li roys de Franche ne poet tenir n  en
            rie si dist au messagier [ueci grant faërie Tu le prises toudis
            mais tu ne me dis mie les fais de hardement de coi il s  esbanie.
            Sire dist li mesages uous en sarés a hie. Sire dist li
            mesages] par Dieu le Droiturier nuls hons qui soit uiuans ne
            porroit trop prisier
          
            che Bastard de Sebourc qui tant a le coer fier. Or uaurai de ses
            fais chi a uous apliquier mais en secré uous uoil du Bastard
            declairier si que nuls hons uiuans ne s  en puist esmaier car se
            Franchois ooient de ses fais reprochier nuls ne uauroit a uous aler
            ne cheuauchier pour aler le chastel de Sebourc assegier. Quant li
            roys l  entendi si se prist a sainnier et a dit au message Or
            dites sans targier en haut uostre parolle [ie] n  en uoeil riens
            muchier. Cuidié uous pour [.i.] homme tout mon pople esmaier
            Sire dist li messages par Dieu le Droiturier li Bastars n  est
            pas hons ains est deables d  enfier tout ensi que tonnoiles fait
            il a resongnier. Sire dist li mesages par Dieu et par son non
            Gaufrois fu a Chambli que Haubregié dist on la endroit oit
            uitoire que de ffi le scet on la fu pris Esmerés a le clere fachon
            et Iehans de Ponthieu qui uous fist mesprison Bauduïns de Biauuais
            et maint autre baron et la roÿne Rose fu prise che sauon la roÿne
            de Cypre le nob[i]le royon la roïne d  Escoce qui Sebile a a non
            et le femme Esmeret qu  Elïenor clam  on. Tout cheuls auoit Gaufer
            en sa subiection et si les emmenoit en Nymaie en prison or entra en
            Hainnau ensi qu  ens ou moilon s  i trouua .i. chastel bien fait et
            moult tres bon pour aler herbergier li prist deuotion. .II. dames i
            auoit en che noble dongon ch  ert la mere et la fille ensi le me
            dist on. Le fille auoit eü .i. bastard d  un baron cheualier d 
            auenture ensi l  apeloit on chius bastars quant il [uit] Gaufroi
            en sa maison il li pria de coer et de condition que cheualiers fu
            fais sans nulle arrestison. Gaufrois li ottroia a se maleïchon il
            le fist cheualier et donna arragon. Et quant de la colee rechiut le
            Bastard don a Gaufroi demanda le iouste ens ou sablon. Gaufrois li
            acorda mains n  en poet par raison. Quant uint a l  assambler
            chius prist le sien tronchon a .i. fer acherin qui trenchoit a
            randon si en feri Gaufroi par dessous le blaison les costes li
            percha parmi le haubreion que du fer de la lanche outre .i. piet en
            uit on la abati Gaufroi et son destrier gascon. Li Bastars s  en
            rala ou uaussissiens ou non et la me donna il .i. si grant horrion
            qu  es fossés m  abati et .i. mien compaignon et rentra ou chastel a
            sa sauuation puis deliura tout chiaus qui furent ou dongon Esmeret
            de Nymaie Bauduïn le baron et Iehan de Ponthieu qui ait maleïchon
            et les .iiii. roïnes qui clere ont le fachon et si donna chascuns
            hauberc et aqueton. Gaufrois fu reportés naurés ou paueillon ie ne
            uous sai a dire s  il en morra ou non. Le chastel assalimes a force
            et a bandon li marrisiaus Gaufroi que Diex face pardon fist
            assalir le tour onques miex ne uit on. Le Bastard raporterent
            Lucifer et Noiron Kaïns et Bugibus et tout lor compaignon on ne
            scet dont il uient mais ensi que mouton sont assali dou leu quant
            il ist du buisson ensi uint li Bastars com ie fais mention. A
            marissal de l  ost que Dieus face pardon assambla tous primiers
            chius [ot] maleïchon car ou corps fu naurés si uersa dou gascon
            les .ii. piés as estriers en chertain uous dist on le traina li
            Bastard dessi iusqu  a ponton. Ou chastel l  amena a sa diuision as
            crestiaus du chastel a pendu le baron chascuns iour a iournee bien
            ueioir le poet on. Or regardés seignour pour Dieu et pour son non
            s  on prise le Bastard s  il i a bien rayson. Et quant li rois l 
            entent ne li uint mie a bon. Mout s  en sont esbaï Franchois et
            Bougoingnon et dist li .i. a l  autre coiement a bas son Pendus
            soit qui ira assalir ce coistron ne qui consellera le roy de Mont
            Laon qu  il meche a che chastel le piet ne le tailon Mout fu
            dolans li roys quant il ot et entent que Gaufrois du Bastard fu
            naurés ensement si a dit au message a sa uois clerement Amis
            chil prisonnier estoient il parent a che gentil Bastard qui tant a
            hardement Biau sire ie ne sai par le mien serement mais ie
            cuide et espoir et ai entendement que li Bastars uorra auoir
            entirement le raënchon des prinches auoir en uoilt l  argent. Par
            Dieu se dist li roys n  ira mie ensement en Hainnau manderai
            sans nul arrestement que tout li Henuier qui sont hardie gent
            uoisent a che chastel par tel efforcement c  on l  abate et reuerse
            et preng  on esroment le Bastard de Sebourc si le peng  on au
            uent Diex dïent li Fransoys que chil parler sont gent De
            chelle bouche puist li roys bore pieument Liet furent li Franchois
            quant oïrent parler
          
            le riche roy de France qui tant fait a löer qu  a Henuiers fera
            par ses lettres mander qu  il facent le chastel abatre et reuerser
            et prendere le Bastard ou en France amener Dieu en uont gratïant
            qui fist et chiel et mer et dist li .i. a l  autre Li roys a le
            coer ber pour bastard ne se uoilt pas de France aualer ne semonre
            ses os trop li porroit coster. Li Henuier saront moult bien a point
            ouurer. Dont fist li roy de France sa lettre saieler a barons de
            Hainnau il [l  ]a fait presenter. Au lieutenant de Flandres manda
            sans arrester c  on alast a Sebourc le chastel reuerser. Li messages
            s  en ua sans point de l  arrester. Seignour de ses iournees ie ne
            uous uoeil conter ains uoeil nostre matere .i. poi plus abrieuer
            li messages s  en ua a Henuiers parler le parole du roy leur sot il
            bien monstrer. Droit a Mons en Hainnau s  assamblerent li per
            Flamenc et Heinuier i uont parlementer si eurent a conseil si con
            i  oïs conter qu  au riche roy de Franche il uorrent remander que
            s  il uoilt le bastard auoir et conquester si s  en uiengne a
            Sebourc le chastel afamer ne sont mie tenu du chastel reuerser car
            il est de Hainnau si le douent tenser l  iretage lor conte ne
            doiuent enbraser ne de riens amenrir ne point subpediter mais le
            fait du Bastard ne uoilent auouer enchois si le tenoient l  en
            feroient liurer .i. iugement sour lui pour che fait amender mais
            quant il ne le tienent ne s  en doiuent meller. Au roy franchois
            manderent et li font saieler que li Bastars est dignes de la teste a
            coper et qu  il li coperont ou feront enröer mais que li roys de
            Franche lor uiengne deliurer. Li consaus de Hianniau tout ensi s 
            acorda si l  ont au roy mandé en France par dela. Et quant li roys
            oï ce c  on li remanda bien scet que ch  est droiture si que moult
            les prisa dont fist crier ses os en France sa et la. Et quant
            Franchois oïrent que li bons roys uaura aler droit a Sebourc
            forment lor anoia et dist li .i. a l  autre Dëables engenra che
            Bastart de Sebourc car il nous honnira Ensi li roys de Franche sa
            besoingne apresta pour uenir a Sebourc ou bon chastel ot ia. Deuant
            estoit Gaufrois que li Bastars naura li roys mande ses mires et
            conseil demanda se de la mortel plaie iamais garir porra. Oïl
            dïent li maistre on uous en aidera. Gaufroi fisent puisons de
            coy on l  abruua lors prist il a garir de coi Ihesus löa se che
            fust .i. preudons il n  en rescapast ia. Or fu deuant Sebourc
            Gaufrois auoec sa gent et li Bastars estoit lassus ou mandement si
            lor uint une espie dessous terre briement qui lor dist que li roys
            ou douche Franche apent uenoit dedens Hainnau moult efforciement.
            Hé Diex dist li Bastars qui fesis pluue ou uent con ie desir
            au coer et conuoite forment que ie puisse estriuer a mon diuisement
            le riche roy de France a che commenchement Il a dit a ses freres
            Aués uous hardement d  auenturer uou uies et morir au tourment ou
            aquerre proache et honnour hautement par coi chil qui cha sont nous
            tienent a parent qui sont li plus gentil de tout che firmament dou
            linage de Chisne qui a chainne d  argent conduisi le batel par le
            mer longement et l  oncle de no pere Elïas au corps gent qu 
            ardoir fist Mathabrune qui ouura fausement Se uous n  aués bon
            cheur si n  en dites noient car s  auoec moi uenés la ou i  arai
            talent et uous me gerpissiés ie uous ai en couuent que ie uous
            ochirai ou penderai au uent iamais n  arés honneur ne riqu[e]che
            ensement. Et chil ont respondu a leur uois hautement Frere par
            chellui Dieu dont on fait sacrament nous ardons en desir en droit
            embrasement d  aquerre uasselage et honour purement. Or tost
            dist li Bastars faites uenés uous ent Lors s  armerent li .xxx.
            de maint bon garnement que Gaufrois ot fait mestre el riche
            mandement es cheuaus sont monté qui keurent radement. uinrent a le
            chisterne a .i. auesprement dessi iusqu  a Bauai ne font
            arestement. Droit au pié d  une tour faite anchïen[e]ment la uinrent
            li bastard tout .xxx. frankement. En Franche s  enbatirent le noble
            casement li Bastars les conduist qui tant ot hardement ains que
            iamais reuoie ses oncles ne sa gent fera le roy de Franche
            corr[e]chier durement. Or s  en ua li Bastars qui a Sebourc fu nés
            droit a Saint Quentin est une nuit ostelés puis s  en ua ou Noion.
            La estoit arrestés li gentis roys de Franche et ses riches barnés.
            Or oiés du Bastard dont il ch  est auisés au marissal de Franche s 
            en est tantost alés saudees demanda li Bastars honnerés
          
            et il fu rechïus quant il se fu monstrés auoec ses .xxx. freres est
            en l  ost demourés. Li roys fu a Noyon qui la ch  est seiournés
            .i. poi fu dehaitiés si s  est la reposés n  amainne fors gens d 
            armes li fors rois couronés et iure Dame Dieu qui en crois fu
            penés que li Bastars sera pendus et traïnés. Ensement que li rois
            estoit la arrestés li uint .i. messagiers moult richement montés
            qui li dist Sire rois pour Dieu or m  entendés li rois Gaufrois
            uo mande qui tant est uous priués q  Uistace de Bollonge a Paris
            remandés Gloriant Alixandre qu  en uo prison tenés car a sa
            moullier Rose se uoilt estre acordés. Si tost que le chastel de
            Sebourc pris arés en ferés bien acort sire si uous uolés aussi
            feront li fil et li oncle carnés et pour che dist Gaufrois que les
            prisons löés amenés auoec uous car ch  est sa uolentés et se pais
            ne se fait les tiestes lor torrés ou au bon roy Gaufroi trestous
            les baillerés et il uous en donra .ii. bons mulés troussés de fin or
            [et] d  argent de deniers monaés. Et quant li rois l  oÿ si en fu
            liés assés car tant amoit argent chius rois dont uous öés c  onkes
            n  ot roy en Franche puis que Karles fu nés qui tant amast monoie
            comme chius roys löés si en fu en la fin malement atournés ensi
            qu  en la chanson ichi aprés orrés ch  est d  armes et d  amours et
            de grandes pités et du mieudre bastard c  onkes fu engenrés. Quant
            li rois des Fransois ot le cose escoutee que Gaufrois li mandoit a
            le chiere doubtee dist au conte d  Ango qui le barbe ot mellee
            Alés ent a Paris chelle chité löee et s  amenés Wistace de
            Bollongne la lee Gloriant Alixandre ou tant a de posnee. Et li
            contes respont Ie ferai uo pensee. De Noion se parti a une
            matinee li contes se regarde enmi une ualee et uoit le marissael de
            Franche l  onnoree qui s  en aloit chachier en une forest lee tout
            li .xxx. bastart furent en son armee. Quant li marrisaus uit du
            conte l  asamblee le cheual trestourna a le resne doree lors li a
            dit en haut sans nulle demouree Ou ua li quens d  Ango a maisnie
            priuee Sire droit a Paris par le uierge honneree la m  enuoie
            li rois qui tant a renommee la m  en uois querre Wistace a le
            chiere membree et les .ii. enfans Rose la roÿne senee qu  esté
            ont en prison illoec mainte iournee. Et dist [li] marissiaus A
            bonne destinee A Ihesu uous commans qui fist chiel et rousee et
            ie m  en uois chachier par dedens la ramee. Diex que li Bastars a
            bien sa uois escoutee Ne fust pas aussi liés pour d  or une charee
            si a dit coiement A uostre retournee auerés se ie puis une male
            encontree. Quant li marissaus ot du conte la rayson adont s  en
            departi sans nulle arrestison. Et li contes d  Ango ua brochant l 
            aragon enuers Paris cheuauche o lui si compaingnon n  estoient
            pas armet ne doubtent se Dieu non. Oiés du marissael qui coer ot
            de lyon en .i. bos est entrés qui fu delés Noyon .i. porc ont
            elleuei si quachent de randon. Li Bastars et si frere furent en ou
            moilon pas n  estoient cognut a ichelle saison car il n  auoient
            onques estet de si haut non qu  il fuissent cogn[e]ü en nulle region
            fors que dedens Sebourc la les cognissoit on onques entre .ii. iex
            n  orent ueüt baron. Li Bastars de Sebourc les a mis a raison et lor
            a dit Seignour oiés m  entention laissons se marissal que
            pendre le puist on Aler uoil a Paris le chité de renon a escoles
            uaurai aprendre me lichon. Seignour dist li Bastars aler uoeil
            a Paris car ie oï orains dire che conte de haut pris qu  il
            amerroit Wistace le conte posteïs cousins germains no pere est il
            ie uous pleuis. .II. autres qu  il nomma bien cognois les marchis
            chertes che sont nostre oncle a che qu[e] i  ai apris. Or leur
            uaurai monstrer que ie sui lor amis car ie les secourrai ou ie
            sarrai ochis. Et chil ont respondut Prex estes et gentis. Le
            marissal laisierent qu  ou [bos] cache toudis parmi le bos s  en
            uont qui fu grans et foeillis quant uinrent au dehors si löent
            Ihesu Cris. La uoie demanderent contre ual les laris et on leur
            enseigna le chemin de Paris. uenu sont a Compiengne il estoit
            miedis li contes s  en estoit a prime departis. il se sont desiunés
            et si ont du uin pris puis montent es cheuaus sors et bauchans et
            gris aprés le conte uont qui fu uiex et flouris. A priuee maisnie
            cheuauche le marchis d  omme ne se doubtoient qui fust de mere uis
            on eschape d  agait mais encontres uault pis.
          
            Or s  en uont li bastard fierement cheuauchans uoient le quen d 
            Ango qui cheuauche deuant. Le Bastard de Sebourc point le destrier
            courant dessi iusques au conte ne se ua arrestant aussitost qu  il
            perchiut le conte souffissant il a mis piet a terre du destrier
            auferant a .i. genoul se mist si le ua enclinant et si le salüa de
            Dieu le tout poissant. Et li contes lor dist Bien uiengniés mi
            enfant Qui uous amaine chi Ne le m  aleis chelant Sire dist
            li Bastars qui tant ot fier samblant li marissaus de Franche nous
            ua chi enuoiant uous parlastes a lui a Noyon sus le champ ou il
            aloit quachier en .i. bos uerdoiant. Li marissaus uous ua de par
            nous salüant si uous mande que moult uous tient a ignorant qui si
            tres simplement uous alés cheuauchant pour amener prisons qui sont
            si souffisant on ne scet des encontres ne qui ua espiant si nous
            enuoie si ch  est en uous confortant par coi se riens auient
            quant irons rapairant nous serons aprestet pour faire uo commant.
            Seignour che dist li contes uous alés bien parlant. uous soiés
            bien uenut I  en ai mon coer ioiant. Dont se uont li bastart o lui
            acheminant puis eurent il mestier au conte souffisant la uie li
            sauuerent che dïent li romant ains qu  a Paris uenissent le grant
            chité uaillant ensi que uous orrés mais que ie lis[e] auant
            huimais orrés chanson dont li uer sont plaisant. Ensi que li
            bastars dont ie fai mention cheuauchent o le conte qui blanc ot
            le grenon uirent une compaigne uenir de grant randon bien .l.
            hommes d  armes i ot [ou] enuiron ch  ert li dus de Borgongne c 
            on apelloit Athon. Li quens d  Ango auoit eü discention et une
            mortel guerre durant grande saison mais li rois ot le gerre et le
            desris[i]on pris du tout desur lui par information car il deuoit
            auoir sus chascune parchon. Il entendoit iugier sus chascun se
            raison et auoit deffendut a che duc bourgueignon qu  enuers le quen
            d  Ango ne son estration n  en querquast iamais iour pour che fait
            le baston et se plus s  en melloit murdere le terroit on. Et li dus
            de Bourgongne cheuauche de randon quant du conte d  Ango a entendu
            le ton felonnie li prist au coer lés le pomon pour l  amour du sien
            frere que mort li auoit on A le mort li cria fiex au putain
            glouton De la mort de mon frere prenderai uengison Bien en uerrai
            a pais au roy de Mont Laon puis c  on a de l  argent a lui se
            racorde on. Quant li contes l  oï si rougi le menton il a dit a
            ses hommes Deffendés moi baron I  auoie pais a lui de par roy
            Phylippon mais a che que ie uoi pais ne uault .i. bouton nuls ne
            se poet garder de mortel traïson. Mais li homme du conte eurent
            grant marrison car n  auoient uestu auberc në auqueton en fuie
            sont tourné si monstrent le talon. Mais li gentil bastard furent de
            grant renon il ont dit Quens d  Ango n  aiés [pas] suspechon
            car nous morons pour uous aider a che beson. Chascuns a trait l 
            espee qui li pent au giron au Bourgueignons s  assamblent par tel
            condition chascuns abat le sien deuant lui ou sablon. Li Bastart de
            Sebourc tenoit au pong l  espee .i. Bourgongnon feri de telle
            randonnee car il le pourfendi iuques en le couree a .i. autre
            uassal a le teste espautree et dist Fielx au putain male gent
            desraee Hui uous est aiourné une male iournee Et li contes d 
            Ango si fiert en le merlee et tenoit deuant lui une targe acolee
            moult souuent en couuri sa teste mal armee. .XIIII. Bourgueignon de
            haute renommee assalirent le conte par uertu esprouuee son cheual
            li ont mort a le crupe trieullee mais li .xxx. bastart cui ame
            soit sauuee ont le conte rescous qui le char ot nauree. Li Bastart
            de Sebourc qui estoit de l  ainsnee li rendi .i. cheual lors li
            fist escriee Sire contes d  Ango [montés sans demoree et si uous
            enfuiiés parmi celle ramee et nous demorons chi iusques a le
            uiespree que le batalle arons desconfie et matee. Dist li contes d 
            Ango] Fielx de noble espousee aueuc toi demourai la uie m  as
            sauuee tu te combas pour moi ains ne te fis riens nee mais biau
            don te donrai ains que past li annee. Chil qui aidier me doiuent ont
            hui lor foi faussee uous qui ne m  atenés m  aués clarté donee et
            Diex me laist tant uiure et le uierge löee que rendre uous en puisse
            a mon gré la soldee Li Bastart de Sebourc crioit a le uolee Or
            auant a gloutons qui le pais ont fausee Li dus de Bourgueignons
            tint le lanche afilee enuers le Bastart a sa uenue auisee bien le
            uoit li Bastart une lanche a hapee
          
            uers le duc de Borgoingne a se uoie tournee. Li .i. uint contre l 
            autre courant de randonnee et de corps et de pis ont fait telle
            encontree qu  a lanches abaissier ploierent l  esquinee mais li
            gentis Bastars li a telle donnee que des archons li a sa iouuente
            esleuee en sus de son desrier le geta en la pree que la cuisse
            senestre li a toute affolee ne se leuast em piés pour d  or une
            charree. Au Bastart de Sebourc a il rendu s  espee et li Bastart le
            prist a cui prö[e]che agree par itel couuen[en]t li a le mort
            sauue[e] que li contes em poet bien faire sa pensee. Li Bastart de
            Sebourc n  i a fait arrestee la iouuente du dus a au conte liuree
            et dist Contes d  Ango hons de grant renommee s  il uous plaist
            a che duc soit la teste coupee ie l  ai pris a uo gré a cheste
            matinee. Dist li contes d  Ango A bonne destinee quant ie uous
            encontrai che fu bonne iournee Quant li contes d  Ango tint le duc
            en sa main n  en uausist pas tenir .i. tonnel d  or tout plain. Et
            Bourguegnon s  en uont fuiant parmi le plain [et li gentil bastart
            les encacent a plain] chascuns tenoit l  escut et l  espee en la
            main. De la gent de Borgoingne fisent .i. lait mehain de .l. hommes
            d  armes qui furent primirain n  escaperent que .xu. uallet que
            souuerain. Quant il eurent perdut le duc lor capitain tout furent
            esbaï che sachiés pour chertain. Et li contes d  Ango qui pas n 
            ot le coer uain Dame Dieu gratïa et le corps Mariain. Au Bastart de
            Sebourc qu  il uit tout primerain estre de bon conroi et auoir le
            coer sain a dit Frans damoisiaus ie uous aime tout plain de
            mort m  aués sauué ie le sai pour chertain se ferrai de uo corps
            par ma foi chastelain de plus noble chastel et tout de plus hautain
            de la terre d  Angiers et s  arés le gaain. Sire dist li
            Bastars n  en uoil .i. neu d  estrain fors que l  amour de uous.
            Qui a bon souuerain bien en poet estre aidiés ou anuit ou demain.
            Dist li contes d  Ango Sire uassaus gentis a tous les iours du
            mont serés uous mes amis car uous m  aués sauué d  estre mors ou
            ochis. Dont ammainent le duc qui moult estoit maris tout droit au
            Chastelet la fu en prison mis li dus des Bourgueignons qu  ot esté
            desconfis. Et li contes d  Ango ne s  i est alentis uint a le tour
            de Louure si est par dedens mis car dou roy aportoit et letres et
            escris pour emmener les prinches et faire son deuis. En une noble
            sale a trouué les marchis sans ioie et sans soulas n  i ot ne iu ne
            ris. Li conte les apelle si lor dist a haus cris Seignour uenir
            uous faut au roy de Saint Denis. Il a dedens Hainnau .i. grant
            chastel assis le chastel de Sebourc est clamés ce m  est uis et
            en che chastel est .i. uous freres gentis et Iehans de Ponthieu li
            cheualier de pris Bauduïns de Biauuais qui les cheueus a gris et
            la roïne Rose qui tant a cler le uis la roïne de Cypre d  Escoce
            le païs. Ie croi que la endroit sera parlemens pris de quoi le pais
            uenra s  il plaist a Ihesu Crist. De Gaufroi et de uous serra
            parlement pris et si rara uo mere car ch  est le siens maris.
            Hé Diex dist Glorians qui tant estoit faitis ia li pais n 
            auenra ensi que tu me dis Dist li contes d  Ango Dont en uaurié
            uous pis car se li pais ne uient soiés chartains et fis Gaufrois
            uous ammerra tous trois en son païs la tenrés uous prison en
            chertain le uous dis. Quant li prinche ont oï le conte recorder qu 
            il les faut de la tour widier et desseurer dont furent si dolant ne
            seurent que penser. Et li contes d  Ango emprist a apeller tous les
            .xxx. bastars si lor dist haut et cler Seignour ses prisonniers
            uous ottroi a garder ne sai hommes el mont que tant ie doy amer.
            Tant ai ueüt en uous que bien me doie fïer. Quant [nous] uenrons au
            roy qui tant fait a doubter de chou que fait m  aués me sarrai
            bien löer. Et chil ont respondut Che fait a creanter Bien nous
            porrés aidier et nos pris amonter. Dont uont les prisonniers
            uistement apprester. Li Bastard de Sebourc ua Gloriant combrer Or
            cha maistres dist il ne pöés estriuer de uenir aueuc moi ou que
            uaurai aler. Gardés ne me fachiés enuers uous aïrer car tantost
            uous iroie a le keuwe nöer de mon courrant destrier pour uous a
            traiener. Hés glous dist Glorians ne l  oserés penser que l 
            un des gentis hommes qui soit decha [la] mer fesissés ensement au
            cheual acoupler Chertes dist li Bastars qui moult ot le cheur
            ber i  en sai .i. plus gentil ne uous pöés uanter le Bastart de
            Sebourc qui tant fait a doubter ch  est li hons en che mont que
            plus deués amer car il a fait Gaufer malement atourner.
          
            L  autre iour uint Gaufrois a Sebourc hosteler s  amena Esmeret
            uostre frere au coer ber qu  il ot pris en bataille si con i  oïs
            conter Bauduïn de Biauuais qui tant fut outre mer et Iehans de
            Ponthieu qui coer a de sengler et le roÿne Rose qui tant a le uis
            cler la roÿne de Cypre que uostes espouser la moullier
            Al[i]xandre qu  Escoce a a garder cheuls amena Gaufroi ou chastel
            pour tenser pour che que les cuidoit a Nymaie mener. Mais a Sebourc
            trouuerent encontre moult amer .i. bastard i auoit ch  ai oï
            recorder fielx fu d  un de uo freres qui le uoilt engenrer
            Baud[u]ïn ot a non. Ichius en son regner fu nouris a Sebourc la le
            fist on garder .xu. ans i fu nouris. Mais i  ai oï conter .xxx.
            bastars i ot enchois son desseurer. Li Bastard de Sebourc quant oï
            deuiser sa mere son linage soy prist a pourpenser comment porroit
            Gaufroi l  ame du corps hoster si se fist de Gaufer cheualier
            adoubter et puis uolt au boin roy la iouste demander. Es prés deuant
            Sebourc uout a lui behourder sa lanche tourna si qu  ou corps li
            fist passer si que de l  autre part en uit on le fer cler puis ala
            du chastel le pont a mont leuer. Entre lui et ses freres s  en ala
            deliurer prisons et prisonniers tout laissa esscaper. Il sont ens
            ou chastel c  on a fait enserer. La est li roys de Franche si
            demainne et si per si n  en uauront iamais a nul iour desseurer s 
            aront fait le Bastart a fourches encrüer. Et Glorians respont
            Dieux l  en uoille tenser et tous nous bons amis uoille Diex
            uisenter Quant Glorians oï le Bastart de renon si dist a
            Alixandre d  Escoce le roion Frere de che bastard dont i  oi chi
            mention ne sauoie nouelles par Dieu et par son non Dieux le uoille
            garder qui souffri pation Par Dieu che dist Wistaces uesci
            bonne rayson Se ie tenoie ia le noble danseillon et ie fuisse
            deliures des mains roy Phylippon cheualier le feroie et s  aueroit
            biau don Adont furent saisi li nob[i]le baron. Et li contes d 
            Ango lor a dit a haut ton Seigneur si uous uolés iurer sans
            traïson foi de cheualerie Dieu et sa pation qu  auoec ses .xxx.
            si qui sont fier que lion irés aueukes eulz sans nulle suspechon
            partout ou il iront ni en confait royon on ne uous tenra mie si c 
            on tient .i. larron ains irés bellement sus le destrier gascon
            cheuauchant aueuc eulz sans tenir de garson n  arés chaine ne buie
            ne corde ne prison. Et chil en ont iuré et Dieu et le haut non
            cheual[e]rie iurent si que bien les ot on qu  auoec les .xxx.
            iront ausi dous que mouton et deüst chascuns perdere le chief sour
            le menton. Adont ont deliuret chascuns .i. arragon. Droit a ll 
            ostel le conte qui blanc ot le grenon alerent desieuner trestout
            le compaignon. Li Bastars prist ses oncles soi mist en ou moilon et
            puis lor dist Mi oncle drechiés haut le menton Regardés le
            Bastart de uostre estration A Sebourc uous merrai uoelle li quens
            ou non car miex l  ai enchanté si ait m  ame pardon que Maugis n 
            enchanta l  empereour Charlon. Quant li doi frere oïrent le
            nob[i]le Bastart chascuns par grant amour li fist .i. dous regart.
            A Wistace conterent qui estoit d  autre part le rayson dou dansel
            qui le corps ot gaillart. Seignour dist li uassaus ne creés le
            musaert car sachiés pour chartain qu  il ioue de flaxart il nous
            uoilt repaisier de porree sans lart Ie uauroie qu  il fust pendus a
            une hart Il est cousins au conte il en fait estandart. Cuidié uous
            que li contes qui le corps a uilliart nous baillast a .i. homme
            qui ne fust de sa part Chertes bien le tenés a niche et a
            quoquart Il n  i a si sage homme iusques a Monblïart or en uolés
            uous faire .i. sot et .i. cornart Iamais ne uous baillast par le
            corps saint Lienart se il n  eüst amour et fïanche ou witart A l 
            ostel du bon conte entrerent li princhier. La auoit fait li quens
            aprester le mengier cascuns fu bien seruis n  en faut mie
            plaidier. Quant uint aprés disner prest furent le destrier puis
            alerent monter sans point de l  atargier. Au Bastard debonaires
            furent li prisonnier [et] li contes d  Ango les sieuot par deri[e]r.
            En sa compaigne sont .xl. cheualier qui uont au roy de Franche
            conforter et aidier le Bastart de Sebourc pensent du manechier.
            Bien les ot li Bastars ensamble desraisnier si lor dist a le fois
            uoir ie songai l  autr  ier que li hardis Bastars nous feroit
            courechier. Il conuient les passages chi enuiron gaitier car ie me
            doubte moult ne nous uiengne espïer. Or s  en uont li Fransoys et
            li Bastars aussi. Glorians appella le Bastard seignouri
          
            uassaus ie uous coniur sour Dieu qui ne menti quel part nous
            menrés uous Dites ie uous en pri Et li Bastard respont Par le
            Dieu c  on pendi en le saintisme crois au iour de uenredi ou
            chastel a Sebourc uous menrrai sans nul si auoecques uostre frere
            Esmeré le hardi car ie sui li Bastars dont uous aués oï que uous
            freres germains iadis engenuï et aussi sont mi frere que uous uaés
            ichi fil sommes Bauduïn de uous mere nasqui. Quant Glorians l 
            entent forment s  en resioï Alixandre le conte et Wistace
            autressi liet furent li baron quant il ont chou oï. Par le païs
            cheuauchent ioiant et esbaudi iusques a Saint Quentin n  i ont
            fait nul detri. Pas n  i estoit li roys car deuant el mardi en
            auoit le sien corps seuré et departi deuant Sebourc estoit enmi le
            prei flouri le Bastard manechoit qui ot Gaufroi honni. Et li
            bastars cheuauchent qui moult furent hardi Saint Quentin
            trespasserent .i. noble bourc ioli en Chambresis entrerent droit
            par .i. samedi. Or s  en uont li bastard a belle compaignie s 
            emmenent leur amis et chels de leur lignie. Li Bastars de Sebourc ne
            s  i arresta mie .i. sien frere appella si dist a uois serie
            Frere dist li Bastars saués [que] ie uous prie Alés ent a
            Bauai ou gist mainte chaucie en le cisterne entrés si ne [le]
            lasiés mie s  alés droit a Sebourc en le grant tou hautie si dites
            Esmeret et a le baronnie c  on nous atende au pont banniere
            desploïe et que le chainne soit tres bien aparillie qu  a l 
            encontre de nous soit le porte apointie si que ie puisse entrer sans
            nulle uilonnie car se g  i puis entrer auoec ma compaingnie li
            roys ne m  amera iamais iour de sa uie car chertes ie le pense a
            faire felonnie car trop porte Gaufroi et sa grant trecherie si l 
            en sera en fin sa deserte païe car qui croit traïtour ne qui de
            riens s  i fie maus l  en uient en le fin ie ne m  en doubte mie.
            Et li bastart respont Biau sire ie l  otrie. De ses freres se
            part droit a une anuitie. uenus est a Bauai a une aube esclarie en
            la boue qui dure .iii. liewes et demie est entrés li bastars tout
            seus sans compaingnie. uenus est a Sebourc le grant tour batellie a
            l  uis de fer busqua le porte est retentie. Quant on l  ot
            recognut chascuns lors li escrie Ahi bastars font il ou est
            le baronnie qui o uous s  en ala Ne le nous chelés mie Et li
            bastars respont Il sont trestout en uie. Seignour or m 
            entendés che dist le damoisiaus Esmeret et li autre que li
            Bastars loiaus uous mande de par mi il uoit que li chastiaus soit
            de uous bien gardés et portes et crestiaus. Alons tretout au pont de
            planches et de saus s  aparillons les chainnes et le porte roiaus.
            Ia ne uerrés k  ou chiel esconse li solaus quant mi frere uerront
            sus les courans cheuaus et s  amerront Wistace qu  est uous amis
            carnaus Glorians Alixandre qui tant ont le corps biaus car de
            Paris uenons et par mons et par uaus et si ont tant apris as
            escoles entre iaus qu  il ramerront uo frere as coers especïaus et
            le gentil Wistace qui doit estre postaus. Adont lor deuisa par mos
            espetïaus comment a Noyon fu trouué li marrissaus et comment il
            monstrerent deuant lui lor cheuaus et du conte d  Ango qui blans a
            les chauaus que li roys enuoia pour querre les dansiaus du seruice
            qu  il fisent qui fu et bons et biaus et comment li bons contes li
            tint a ses consaus et lor a deliurés les prisonniers isniaus et du
            gentil Bastard qui ensi mande a iaus c  on soit encontre lui au
            pont lés les ruissiaus. Hé Diex dist Esmerés Peres espiritaus
            ains ne fu tels bastars ne tels amis carnaus Diex uoilliés le
            garder qu  i ne li uiengne mauls Liet furent li baron de che c  on
            leur conta que le gentis Bastars leur amis ramena. Au pont sont
            descendu tré bien on l  apresta pour aualer a ual quant li poins
            en sera chascuns a son pooir a chelle heure s  arma. Or dirai du
            Bastard qui Wistace amena et ses oncles aussi a cui il endita que
            chascuns uiengne a lui la ou aler uaura. Il ua tost esploitant et se
            bien s  i hasta que l  ost au roy de Franche perchieut et auisa. Et
            li contes d  Ango fierement cheuaucha. Li Bastard de Sebourc le
            conte en appella
          
                  
                  
            car il tenoit amour en lui plus qu  il n  i a. Quant il uit le
            chastel et de prés l  aprocha li conte li demande pour coi si prés
            ala. Et li Bastard li dist que monstrer il uaura a cheulz qui sont
            dedens les prisons qu  il mena pour sauoir se iamais .i. soel en
            istera. Dist li contes d  Ango Bien ait qui te porta Et quant li
            Bastard uit que nuls ne l  apressa et qu  il fu au deseure de chou
            qu  il poupensa dist au conte d  Ango Saués comment il ua Salüés
            moi le roy quant uo corps le uenra dites que li Bastars de Sebourc
            s  en reua s  en remainne ses oncles que lons ta[m]ps tenut a. Ie
            sui li fiers Bastars que tant manechiet a i  en remaine mes oncles
            a Sebourc par decha. Et se ne fust pour tant qu  auoec uous mes
            corps a et mengiet et b[e]üt ie uous prisisse ia mais ne uoil
            ressambler Iudas qui Dieu baisa. Ie uoil rauoir le mien autre
            chose n  i a il n[  i] a autre coze. Ralés ent par dela. A Ihesu
            uous commans ie m  en uois par decha. Quant li contes d  Ango ot
            le Bastard parler il fu tous esmaris si ne sot que penser longue
            pieche cuida qu  il le deüst gaber mais quant uers le chastel le
            uit si fort aler et que tout li bastard commenchent a huer adont a
            commenchiet hautement a criier et dist Traï Seignour pensés de
            uous haster Si homme commenchierent les destriers a hurter enuers
            les bastars uont qui les quident haper. Li Bastars de Sebourc se
            prist a retourner d  une lanche qu  il tient uint a l  un
            behourder que du cheual l  a fait a terre souuiner. Puis a traite l 
            espee si en ua l  un fraper et li tiers et li quart fist a terre
            uerser iusques a l  ost de France les a fait reculer. Et chil du
            chastel uont le grant pont aualer Esmerés ua ses freres baisier et
            acoler et Iehans de Ponthieu se prist a escrier Alons le bon
            Bastard aidier et conforter quant on est a loisir on doit ioie
            mener. Or issent du chastel cheualier et seriant aprés le Bastard
            uont fierement cheuauchant. Et li contes d  Ango ua ou roy racontant
            du Bastard de Sebourc qui a esploitiet tant quë il a deliuré
            Wistace et Gloriant et li roy Alixandre d  Escoce le uaillant. Et
            quant li roys oï si müa son samblant et a dit Ihesu Cris qui
            dedens Betleant nasquesis de la uirge pour nous faire garant quel
            bastard i a il ua il gens enchantant Ch  est par art de dëable qu 
            il ua gens enortant Or m  a miex desceüt que personne uiuant Mais
            si tenir le puis par Dieu le Royamant traïner le ferai a .i.
            cheual courant Ensi le ua li roys de Franche manechant. Mais li
            gentis Bastars n  i acontoit .i. gant enchois se combatoit sus le
            pré uerdoiant a l  un trenche le teste l  autre ua affolant
            deuant ses cos n  en poet auoir nul hons garant. Esmerés li escrie
            Biaus niés uenés auant uous en aués trop fait alé uous
            reposant Oncles dist li Bastars uoir ie desire tant que ie
            puisse le roy faire a son coer dolant ne desire tant riens en che
            chiecle uiuant. Si me uoeilés aidier ains le soleil couchant le roy
            desconfirons et son ariere bant. Hé Diex dist Esmerés urais
            Roys de Betleant con uechi cheualier et bastart souffisant Atant
            es Alixandre Wistace et Gloriant et Iehan de Ponthieu et Bauduïn le
            grant au Bastard sont uenu qui aloit trop auant uoeille ou non li
            Bastars il [le] uont ramenant par dedens le chastel puis uont le
            pont leuant et le porte fremerent ou dongon uont montant. Et la
            roÿne Rose est uenue a l  enfant la dame le baisa .c. fois en .i.
            tenant. La roÿne de Cypre le ua mout festïant et la dame d  Escoce
            qui de biauté ot tant. Wistace de Bollongne uint au Bastard courant
            et puis se li a dit hautement enn oyant Ie uous tieng a cousin d 
            or[e] mais en auant Liet furent li baron ens ou chastel lassus. Et
            li roys des Fransoys estoit tristres et mus dist au conte d  Ango
            qui tant estoit membrus I[ë] ai esté par uous laidement decheüs
            quant i  ai mes prisonniers sifaitement perdus. Dist li contes d 
            Ango qui tant estoit menbrus Ains miex ne fu souspris quens
            prinches ne dus. Maudit soit li Bastars encor sera pendus Et dist
            li roy de Franche Par ou est il issus quant il est de nul homme
            regardés ne ueüs As gens de la contree et desseure et dessus
            demanderent l  estaet si lor fu cogn[e]üs la boue de Bauai. Et
            quant li roys menbrus oï cheste nouelle liés en fu deuenus. A Bauai
            enuoia .xiiii. escus et .x. saudoiers .iii. contes et .ii. dus pour
            garder le Bastard car il n  en soit issus. Quant li Bastars le sot
            n  en donna .ii. festus
          
            il iura Dame Dieu et ses saintes uertus s  il n  ist par les
            fenestres qu  il istera par l  us. Or furent a Sebourc li frere et
            li cousin moult longement enclos ou chastel marberin tant qu  il n 
            eurent laiens ne pain ne char ne uin uitaille lor failli dont
            moult furent enclin. Wistaces a parlet moult haut en son latin
            Seignour che dist li contes uenut sommes a fin quant n  auons
            a mengier chi a trop mal uoisin. D  escaper ie ne uoi sens auis ni
            engin. Pleüst a Ihesu Crist le urai Pere diuin que trestous
            fuissons ore par dela le marin en l  ost roy Godefroi le noble
            palassin car chi endroit morons comme niche mastin. Sire dist
            li Bastars foi que doi saint Martin trop uous uoi desconfit pour
            .i. poi de famin encor ne sont mengiet ne palefroi ronchin li cat
            ne le soris le chien ne li mastin Aions fïanche en Dieu le urai
            Roy paraclin car s  en Dieu nous fïons et el saint Seraphin mout
            bien porront auoir a maurre nos molin des blés au roy de France
            Phylippe o le coer fin car ie uoi la desseure au lés uers Saint
            Quentin de chars et de charretes uenir moult grant traïn le treüt
            paieront a mi a che matin ou il ne passeront parmi le mien charin.
            Or tost adobé uous li enfant Bauduïn si me uenés aidier a faire
            mon traitin Tout li .xxx. bastart s  armerent uistement dou
            castel sont issu deuant l  aube qui fent. La bruïne fu grande la
            ueüe deffent. L  ost des Franchois passerent si uous dirai comment
            il i ot .i. aunoi et roisiaus largement ou nus hons ne s  osoit fïer
            du logement il passerent les riex uers Fammart droitement. .XXX.
            chars encontrerent qui menoient fourment. Au chareton deuant
            donnerent paiement le teste li trenchierent et puis l  autre
            ensement et le tiers et le quart ochisent au tourment iusqu  au
            .xxx. char ouurerent ensement dont chascuns de bastars prist char
            deliurement. Con charreton le uont menant deliurement li charreton
            sont mort que nuls ne lor deffent. Il trespasserent l  ost au roy
            ou Franche apent. Li Bastard de Sebourc lui .x. tant seulement a
            fait les chars passer et les darains atent on les maine au chastel
            carïant radement. Et quant li Fransois [uirent] le chemin c  on i
            prent au roy de Franche uinrent en criant hautement A nobles
            roys font il il uous ua malement li Bastard de Sebourc qui
            tant a hardement a .xxx. chars conquis a ches aiournement des blés
            et des uitailles de uin et [de] pieument qu  il emmainne au
            chastel bien et hardiement Diex dist li roi de Franche Peres
            omnipotent con chius Bastars me fait le coer tristre et dolent
            Encor le ferai pendere et encrüer au uent Es uous .i. cheualier
            nauré moult laidement le bras auoit copet qu  a l  espaulle li
            pent il crie au roy de Franche Or regardés comment li Bastars de
            Sebourc nous demaine uieument Or tost dïent Franchoys
            auironeement alons a che Bastard cui li corps Dieu crauent qu 
            ensi ua mehaingnant nos hommes et no gent Au roy le ramerrons
            enchois l  auesprement. Oït li cheualier si lor dist hautement
            Ia n  i uenrés si tart par le mien serement que che ne soit trop
            tempre li Bastars uous atent Dieus dist li rois de Franche
            dame sainte Marie que ferai du Bastard qui me fait uilonnie
            Atans es uous Gaufroi qui le char ot garie li glous estoit sanés
            de sa grant maladie. Gaufrois che dist li roys uechi grant
            dëablie chius Bastars orguelleus est il de la lignie a le roÿne
            Rose qui tant est enseignie Oïl che dist Gaufrois mais n  en
            sauoie mie quant me uins herbergier dedens sa manandie. Taie en est
            la roÿne ië ai le uois oïe Esmerés Alixandres Glorians coi c 
            on die sont oncles du Bastard qui lor fait telle aïe. Par Dieu
            che dist li roys si ne fouruoie mie car on doit ses amis
            conforter a le fie. Dont uinrent carreton li .i. brait l  autre
            crie A sire roy de Franche uostre ost est mal gaitie li Bastart
            de Sebourc a tuet no maisnie s  emmaine de uitaille .xx. chars a
            une fie .x. karrees dou uin a une autre partie Li roys dist au
            uassal qui li brache ot trenchie ueïs tu le Bastard Or ne m  en
            choilés mie Et dist li cheualiers Se Diex me beneïe i  ai ueüt
            le Bastard cui li corps Diex maudie et si uous ai couuent et pour
            uoir uous afie tant qu  aiés a mengier il ne iunera mie. Cartons
            est deuenus par son encanterie demain ert tauerniers de uendre uin
            sor lie car .x. chars tout cherkiés en ui sus le cauchie. Quant a
            l  encontre alai ie fis grande folie car le bras me trencha s  ai
            la cuise plaïe dont ne m  aiderai mais a nul iour de ma uie.
            Dieus que li rois de Franche ot au coer marison
          
            quant il ot du Bastard la uraie entention A Bastars dist li
            rois fieux au putain larron chieus Sires te confonde qui souffri
            pation Nonpourquant te maudi sans cause et sans rayson car tu
            aides a droit chiaus de t  estration. Lors monta li biaus roys par
            dessus l  arragon entre lui et Gaufroi et le conte Guion l 
            archeuesque de Rains et maint autre baron uers le tour de Sebourc
            uont brochant de randon et uoient le karin assés prés du dongon. Li
            Bastars fu decha demi trait au bougon l  ariere garde fist tout
            soel sans compaingnon. Bien le cognut Gaufer si dist a Phyllippon
            Frans roys dist li traïtres uoleis uir le coistron ués le la
            sus che ter[t]re en sa main se pignon. Chertes ie li donnai che
            destrier bel et bon et si ne m  en scet gré le monte d  un bouton.
            Par foi che dist li roys uesla biau danseillon apert et
            remüant et de gente fasson il trestourne et tressaut a guise d 
            oisellon il ne me prise mie uaillant .i. esporon. Or tost
            seignour a lui pour Dieu uous em prion Sire che dist
            Gaufrois se croire m  en uoelt on uous larés le Bastard qui ait
            maleïson car ch  est trop grant folie si ait m  ame pardon de
            perdre .i. cheualier pour auoir .i. garchon. Or s  en ua li
            Bastars qui tant fist a cremir. Fransoys le uont sieuant qui le
            cuident saisir mais li Bastars sot bien trestourner et guenchir
            quant on le cuide lons il les uint de prés uir si qu  a plusours a
            fait l  ame du corps partir. Es uous .i. cheualier qui commenche a
            ferir le chaual fierement pour lui a consieuir si haut li escria
            qu  il le poet [bien] oïr Fiaux a putain bastars ta mere uoilt
            gisir auoeques pluseurs hommes mais pour toi eshardir t  a uoillut
            le meillour des peres retenir ne sscés quelz fieux tu es si te
            dois bien haïr La proie te calens si te ferrai iehir que tu l  as
            deroubee a bonnes gens murdrir Et quant li Bastars l  ot du sens
            cuida issir il iure Dame Dieu qui pour nous uoilt nasquir de la
            uierge Marie et en crois mort souffrir qu  a chellui retournoit s 
            il en deuoit morir. Le lanche o le pignon ua a terre flastrir et a
            traite l  espee que tré bien sot tenir retourne au cheualier qui
            le cuida ferir mais li Bastars sot bien outre le cop salir. Au
            retour qu  il a fait laist le branc conuenir le cheualier feri par
            si tres grant haïr de la teste li fait le cheruele boulir. A terre
            l  abat mort puis li dist par loisir Ie m  en reuois uassaus et
            il uous faut dormir. Esmerés de Nimaie uoit le Bastard ferir et les
            .i. et les autres afoler et honnir Cousins dist Esmerés tant
            uous uoi eshardir de mille mars de rente a uo uie tenir uorroie
            pour .u. sols maintenant acomplir. Quant chil du chastel uirent du
            grant carin l  esploit encontre les bastars chascuns briement
            issoit s  ont le proie menee en ou chastel tout droit. Li Bastard
            de Sebourc l  arrier garde faisoit et li roys des Fransois qui le
            Bastard ueiot pour tout le plus hardi du monde le prisoit si a dit
            coiement que së il le tenoit que pour homme uiuant il ne le
            penderoit car trestout chil qu  il fait il le fait sour sen droit
            car n  est mie preudons qui son ami dechoit ne qui faut au besong
            chellui cui aidier doit. Ensi le roy de France en lui se deuisoit et
            de fies en autre de sa main se sainoit. Et Gaufrois li demande
            pourcoi ensi faisoit et dit li rois de Franche Qui ne s 
            esmaieroit de che gentil Bastard qui tant fait de put roit
            chertes trop uolentiers li miens corps le uerroit. [Sire ce
            dist li glous qui mander le uoroit] et dont se li lanchast droit
            au coer d  un espoit nous rariens nos prisons s  ariens fait bon
            esploit. Sire che dist Gaufer car fachons bone enfanche
            mandés che fel Bastard qui nous fait destourbanche ie li ferai
            bouter .i. espoy en sa panche. Taisiés uous dist li roys n 
            aiés telle plaisanche car i  ameroie mieux a perdre douche Franche
            et m  en fausist fuïr en terre sans creanche car a tout mon linage
            ferroie grant uengance [de tant qu  en aués dit ai en uous mains
            fïance. Sire ce dist Gaufrois car i  ai dit inorance mais ie
            ne sai comment ie puisse auoir uengance] de chellui qui m  a fait au
            coer telle greuanche. A table fist li roys sans nulle
            demoranche. Et li gentis Bastars qui tant ot de uaillance appella
            ses amis qui li font connoissanche Seignour dist li Bastars
            n  aiés nulle souffranche de boire et de mengier prendés uo
            gouuernanche car a mengier arons si el i a en Franche. Or furent
            o chastel a ioie et a baudour car li gentis Bastars qui onques n 
            ot paour amena ou chastel a mengier pour maint iour. Li rois fu en
            son tref et o lui li plusour Seignour ce dist li rois comment
            arai la tour
          
            la ou mi anemi ont chi pris lor seiour L  archeuesques de Rains li
            a dit sans rethour Bien uous aprenderai par Dié mon chier
            seignour comment uous auerrés le grant chastel maiour enchois
            demain le uespre chertes i  en sai le tour. Comment che dist
            li roys. Pour Dieu le Creatour [arceuesques de Rains sauués moi
            mon onnour] Sire dist l  archeuesques par le mien Sauueour
            se croire me uolés uous ferés le melliour. Sire dist l 
            archeuesques qui fu bons clers lettrés bien uous aprenderai se
            croire me uoillés comment le bon chastel chi deuant auerrés.
            Sire che dist li rois et c  or le m  aprendés. Sire dist l 
            archeuesques a chelz dedens mandés s  il uous plaist de par uous
            salus et amistés et chou qu  aués mesfait uous lor amenderés et ie
            sui bien chertains que s  ensi uous ouuerés li chastiaus uous sera
            rendus et deliurés. Et li roys respondi Pour noient en parlés
            car ia ne le ferrai es iours de mes aés miex ameroie a perdre
            .iiii. de mes chités que iamais deuers euls ie me fuisse acordés.
            Ensement dist li rois que uous oï aués. Mais enchois que le rois
            fust du mengier leués issi hors du chastel li Bastars redoubtés et
            si s  en uint courant a loges et as trés. Il decope les cordes s  a
            les brehans uersés et s  en a .xuiii. que mors quë afolés. Li nauret
            furent tost ou li rois fu trouués si li ont dit Frans roys et
            quant nous uengerés de che fellon Bastard qui nous a decopés Hé
            Diex se dist li rois et ou sui ie arriués Quels hons est chius
            Bastars Ie croi qu  il soit faés Sire font li baron au roy
            car le mandés tant que l  aions ueüt car moult est desirés de tout
            uostre bernage qui chi est assamblés car onques tels bastars ne fu
            au siecle nés. Li gentis rois de Franche a ses barons oïs l 
            archeuesques de Rains en a [a] consel mis Sires frans
            archeuesques dist li seignouris alés ent au chastel pour Dieu
            de Paradis si donnés au Bastard et triewes et respis. Dites lui que
            de moi ne de tous mes subgis n  i auera anoi tant qu  il ert
            departis dites lui qu  a moy uiengne qu  il ne soit contredis.
            Sire dist l  archeuesques uolentiers non enuis. Dessus .i.
            palefroi est li prelas assis uers le chastel s  en ua ne fu pas
            abaubis. Il est uenus au pont si s  escrie a haus cris Faites
            parler a moi ne soiés esbaïs car ie sui messagiers au roy de Saint
            Denis. Dont i uint li Bastars qui moult fu agencis Wistace dou
            Bollongne Bauduïns li flouris Glorians Alixandres Esmerés li
            gentis li pont ont aualeit qui fu grans et massis l  archeuesque
            trouuerent qu  a bailles estoit mis. Quant il uit les barons si
            les a beneïs et dist Ie uous rassos comment qu  aiés mespris
            enuers le noble roy de Franche et de Paris. Lequels est li Bastars
            qui tant par est hardis Sire che dist Wistace li contes
            posteïs ués le chi uraiement. Don l  a par le bras pris. Et li
            Bastart s  escrie ués me chi biaus amis lut aués de gramare ie
            sui li Anemis Quant l  archeuesques l  ot s  en a geté .i. ris
            dont le prist par le main le prelas agentis et li dist Damoisiaus
            uous estes moult haïs et du roi et des siens car tous le plus petis
            uorroit bien uraiement que uous fuissiés murdris trop aués fait no
            gens laidures et despis. Sire dist li Bastars soiés chertains
            et fis se ie uous ai fait mal encor uous ferai pis uassaus
            dist l  archeuesques qui moult fist a löer ensi est [che] de
            gerre quant uint a l  assambler qui pis scet et pis face nuls ne
            uoit garder. Or sui uenu a uous de che uaura parler li riches roy
            de Franche uous fait par moi mander que trois iours de respit uous
            uoelt li roys donner tant que puissiés en l  ost et uenir et aler.
            Tant a oï li roys de uous fais recorder qu  il uoelt le uostre corps
            ueioir et regarder. Pour uostre amour uorra .i. behourt estorer et
            se uous le pöés de uous drois conquester ia ne uous en uaurai pour
            che le pris hoster car on doit droit iugier sans nullui fourconter.
            Or uenés auoec moi bien uous sarrai mener a le tente dou roi qui
            tant fait a doubter. Sire dist li Bastars ie n  i kier ia
            entrer s  en che chastel ne uienent trestout li .xii. per qui pour
            moi uerront chi en pleges demourer car qui uoelt bien paier bon
            gaige doit liurer. Sire dist li Bastars par ma cheual[e]rie
            se tout li .xii. per de France le garnie ne uienent chi tenir prison
            o ma lignie ia li roys ne uenra ma iouuente iolie s  il ne me uoit
            armés pour lui tollir la uie car trop ai d  anemis en uostre ost
            resongnie li glous Gaufrois i est qui bien ne m  aime mie et des
            autres Fransoys cui i  ai fait uilonnie li rois me ait aussi ne
            uoil c  on m  en desdie.
          
            Mais s  a moi uoelt parler en sa tente polie si me liure les pleges
            en ma tour bateillie ou ia n  i enterai par sens ne par folie.
            Comment dist l  archeuesques. Pour la uirge Marie il uous doit
            bien souffir se ie uous en affie uous tenés poy de bien en moi a
            cheste fie Encore en i a mains dist il de la moitie car n 
            est ... ... preudons qui se fie en clergie. Coyque li archeuesques
            eüst la sermonné ne priet le Bastard ne bien asseüré ne prist il au
            Bastart auis ne uolenté d  aler au roy de France qui l  auoit la
            mandé tant que li archeuesques de Rains chelle chité fist que li
            .xii. per furent trestout alé par dedens le chastel et bien
            enprisonné. Quant furent en prison tout mis par [le] sien gré s 
            apella li Bastars son riche parenté et lor a dit Seignour or oiés
            mon pensé par moi aués esteit de le mort escapé s  est raisons
            biaus seignour que uous fachiés mon gré car comment car on m  ait
            le Bastard appellé s  ai [ge] dedens mon corps coer de roy coronné
            encore sarai rois d  une grant roiauté car puis c  on pense haut
            on uient a richeté et adés le chetis reuient a nicheté. Ie m  en
            uois droit a l  ost ou li rois m  a mandé le douse per de France
            [sont] pour moi demourré. Or uoeil que me iurés et foy et loiauté
            Dieu et cheualerie et Sainte Trinité que s  il auenoit cose par
            grande mailuaisté que li Fransois m  eüssent ochis mort et tué que
            tout li .xii. per qui chaient sont entré fuissent a ches crestiaus
            pendu et estranlé. Ensi l  ont li baron au Bastard creanté. Quant
            l  archeuesques l  ot si li a demandé pour coi auoit ainsi chest
            estaet ordené. Pour che dist li Bastars par Sainte Trinité se
            Fransoys m  ochioient qui koeilli m  ont e[n] hé et i  aroie en
            morant grant ioie et grant santé de chou que ie serroie uengiés de
            ma grieté car ie uorroie ia auoir le chief copé et li roys et si
            homme fuissent tout encrüé pour l  amour de Gaufer qui a fait
            fausseté encontre mon linage qu  il a trop uergondé encorre l 
            ochirai car il ra sa santé. Alons ou il uous plaist tout a uo
            uolenté car i  ai mon testament et fait et ordené. Dont issi dou
            chastel s  a par le main combré le Bastard de Sebourc au gent
            corps naturé a l  autre lés estoit acostés d  un abbé. E Diex
            dist li Bastars quelz .ii. larrons prouué i  ai chi d  encoste
            moy Par ma crestienté li mieudre bien du monde sont par uous
            despensé et si gisiés souuent delés maint cul lardé L 
            archeuesques en rist quant il l  a escouté. Il sont uenu en l  ost
            si sont parmi passé. Cheualier saudoier akeurent par le pré pour
            ueoir le Bastard c  on auoit amené pour che c  on l  auoit tant et
            prisié et löé en sont .lx. dessus lui contourné. Telle presse i
            auoit iamais n  eüst passé se che ne fuist li roys au corage
            membré qui fist crier .i. banc c  omme de mere né n  aprochast li
            Bastard d  un arpent mesuré s  il n  estoit rois ou contes tenans
            grans richeté. Et quant li Bastars uit le bon roy couronné du
            chaual descendi et si l  a encliné et dist Chius Dame Diex qui
            tout a estoré saut et gart Gloriant et mon oncle Esmeré et mon oncle
            Alixandre Wistace le menbré Bauduïn de Biauuais le nob[i]le
            chité et Iehans de Ponthieu et cheuls de m  amisté et il confonde
            cheulz par cui il sont greué. Ie ne uous maudi mie bon rois par
            uerité mais ie maudis l  argent c  on uous en a donné. Roys che
            dist li Bastars ie ne uous maudi mie se uous aués greuet le moie
            anchisserie ch  a estet par l  argent et l  or fin qui flambie de
            coi Gaufrois uous a bien donné uo partie. Bastars che dist li
            rois uous dites uilonnie se n  estoit pour les pleges qui sont en
            uo baillie uous eüssiés tantost uo [tieste] roongie Sire dist
            li Bastars ie les en regratie nul gré ne uous en sai ta[n]t que
            de uo partie car a che que ie uoi se Diex me beneïe qui uous dist
            uerité trop bien ne l  amés mie. Dont descendi le roys en sa tente
            iolie. Li roys fist aporter briement le uin sor lie et a dit au
            Bastard Bouués ie uous en prie. Sire dist li Bastars ie ne
            beuuerai mie s  arés beüt deuant car uoir ie ne sai mie qu  il i
            a en le coupe n  est drois que ie m  i fie. Bien sai que me haés
            sans cause deseruie ie le deseruirai mais ch  ert une autre fie.
            Et quant li roys l  entent ne poet tenir n  en rie si a dit au
            Bastard Chiere aués esragie repentir uous deussiés c  aués fait
            tel folie a moy et a ma gent et a ma baronnie. Chertes dist li
            Bastars ie [ne] m  en repens mie car a grant tort aués gerroiet
            ma lignie.
          
            Roys entent a rayson ch  est ce que ie uous prie se uous aués l 
            argent si lasiés la folie. Roys che dist li Bastars ie sui a
            uous uenus s  il uous plaist ie morrai ou ie serrai pendus mais
            se ie deuoie estre a cheuaus desrompus si conuient que ie blasme
            trestous uous faus argus trop mal uous confessés a uous freres
            menus as uesques as abbés dont uous estes tenus car se uous
            disiés   Sire ie me sui maintenus assés mauuaisement ie m  en sui
            perchïus contre les enfans Roze qu  ai en prison tenus et le bon
            conte Wistace cui i  ai ses biens tollus et s  ai aidiet Gaufroi
            car i  en sui retenus il m  a donnet d  auoir tant que ie n  en
            uoil plus et par l  auoir que i  ai est li tors soustenus et greuet
            mes amis s  est li drois abatus se le uous confesseres auoit tels
            mos oüs et il ne uous desist qu[e] uous fuissiés perdus et qu  en
            enfer n  alast uostre ame o Bugibus mal seroit auisés. Et ie soie
            pendus que se ie le tenoie ie sui bien si testus que pour chou
            que par lui seriés ensi dechius la teste li torroie la ou qu  il
            fuist tenus et tenist es ses dois le propre corps Ihesus. Fause
            confessions met maint homme la ius en enfer le puant la ou mai[n]t
            Firmagus. Et quant li roys l  entent si deuint cois et mus bien
            scet que li Bastars estoit a point meüs. uassaus che dist li
            rois par les sains de lassus ie ne sai qui a droit car i  en sui
            tous abus. Quant a Paris mandai uous amis et uous drus a l 
            e[n]contre Gaufer qui la estoit uenus en la plache pauee fu
            monstrés ses escus mais il n  i trouua homme qui s  i fuist
            combatus on uoloit par tesmoins car il fut corrumpus. Li usaedse de
            France est par champ retenus. Hola dist li Bastars ie n  en
            uoeil oïr plus car se par champ em poet li debas estre ius ue me
            chi apresté se Gaufrois ert uenus Adont geta son gage si que bien
            fu ueüs. Li gentis roy de Franche Phyllippe li menbrus a tramis a
            Gaufroi .iii. contes et .ii. dus pour sauoir au Bastard si
            combateroit plus et chil ont a Gaufroi tous les plais despondus du
            Bastard de Sebourc qui tant [est] esleüs qui demande bataille a
            lui ch  est ses argus pour achieuer le gerre les noises et les
            hus. Seignour che dist Gaufrois foy que ie doi Ihesus iamais
            encontre lui n  iert portés mes escus car ie l  ai bien uouet il a
            .ii. mos ou plus. Cha dit li .i. des contes sires fu de
            Chambrai sire Gaufrois dist il oiés que uous dirai li rois
            uous mande ensi ia ne uous mentirai se uous uolés bataille au
            Bastard sans delai uous l  auerés a lui ch  est che que ie bien
            sai. Et li leres respont Ne m  i combaterai l  autre iour me
            naura dont pas le corps sain n  ai iamais si com deuant poissanche
            n  auerai. Au roy uont repairant li prinches sans delai le
            response Gaufroi le seignour de Nymai ont recordé au roy qui
            estoit en grant glay auoekes le Bastard qu  ou chief ot le hahai
            il ne donnoit du roy une foeille de mai. Quant li roy le maneche
            qu  il dist Ie t  ochirrai Ne m  en chaut fait il sire ie
            sai bien que ie sai ie morrai lïement car bien uengiet serrai.
            Faites uenir Gaufroi se m  i combaterai. Et li roys respondi Par
            men foy non ferai pas ne se uoielt combatre les noueles en ai.
            Et li Bastard respont qui tant ot le coer urai S  on ne me rent
            Gaufroi si com demandet l  ai la ou que ie l  encontre par Dieu
            ie l  ochirrai Li Bastard a parlet hautement enn oiant et dist
            Roys de Fransoys entendés mon samblant ie uous requir .i. droit
            c  on uoit tout apparant car ie met sus de fait a Gaufroi le tyrant
            qu  il uendi roy Hernoul de Nymaie tenant au roy Rouge Lyon par
            dedens Abilant. Ie li oufre a prouuer a l  espee trenchant par itel
            couuenent se nel fais recreant si fachiés mon corps pendre com
            larron soudoiant. Et che uous m  alés chi la chose refusant ie uous
            met sus de fait chi endroit en oiant que de lui aués pris or et
            argent luisant dont le tort soustenés. Huimais n  en dis otant. Et
            dist li roys de France Tu en dis trop auant uoiant tout mon
            bernage ie t  otroie le champ a le fin si ne mates Gaufroi le
            souffisant l  omme que i  aimme plus en che chiecle uiuant
            traiener te ferrai et pendre com meschant. Et li Bastars respont
            Ie m  i uois ottroiant a le fin se ie fai roy Gaufroi recreant que
            uous le fachiés pendre en che bos uerdoiant et pardonnés haÿne
            Wistace et Gloriant Esmerés de Nymaie Alixandre li grant et le
            roÿne Rose qui de bonté a tant Bauduïn de Biauuais qui le poil a
            ferrant et Iehan de Ponthieu au hardi couuenant. Chertes che
            dist li roys tout ti apartenant aront leur pais a moy se Gaufroi
            uas matant
          
            mais Iehans de Ponthieu ne l  auera noiant iamais en sa contree n 
            ara li glous .i. gant car il me relenqui dont i  ai le coer
            dolant. En sa terre sont ia de par moy mi seriant on le tenra de
            moi d  ore mais en auant s  ai fait bannir Iehan de mon royame
            grant. Bien sai que s  on le tient decha le mer bruiant qu  il n 
            ara de le mort tensement ne garant. Ensi disoit li roys com ie uous
            uoi contant tellement le cacha au tamps dont ie uous chant qu  il
            conuient que li dus au hardi couuenant passast outre le mer sus le
            gent mescreant et trouua outre mer sus paiens combatant le Bastard
            du Buillon dont on parole tant contre Salehadin le sien
            apartenant pour coze dou linage i ot de mort garant ensi com uous
            orés ens ou noble romant. Or commenche chanson d  ore mais en auant
            dont li uer sont bien fait et li parler plaisant. Seignour or
            faites pais pour Dieu et pour s  ymage si entendés chanson dont li
            dit sont bien sage. Li Bastars de Sebourc qui tant ot uassellage
            fu par deuant le roy tout droyt en son estage pour faire le
            bataille auoit liuré son gage. Li roys li acorda uoiant tout son
            bernage. A Gaufroi le fellon le uont dire message que li roys des
            Fransoys auoit par droit langage ottroiet et graët le champ dessus
            l  erbage et qui serroit uaincus il i aroit domage car traïnés
            serroit iusques a .i. bosquage et la serroit pendus com leres plains
            d  outrage. Et quant li roys Gaufrois entendi tel langage Dame Dieu
            en iura qui nous [fist] a s  ymage ne se combateroit pour tout l 
            or de Cartage. Il a fait aprester uistement son bernage es cheuaus
            sont monté sans point de l  arestage. De l  ost s  en sont parti s 
            aqueillent lor uoiage uers Nymaie s  en uont qui siet sus le
            riuage. Il cheuauchent moult fort c  on ne soet au passage. Li roys
            fu a son tré qui tant ot uasselage il fist Gaufroi mander par
            Hernaut le sauuage mais recordé li ont chil qui en sont message que
            Gaufrois s  enfuiot aueukes son linage. Et quant li roys l  oÿ s 
            en ot au coer tel rage qu  il a dit a se gent Or tost sans
            demourrage siewés le roy Gaufer il i [a]ra damage Mais ch[ë] est
            pour noient car li glous ne s  atarge et par nuit et par iour
            cheuauche o son parage. Or cheuauche Gaufrois on le sieut
            asprement mais sachiés bien de ffi que ch  estoit pour noient. Li
            roys fu en son tré qui luist et qui resplent li Bastard de Sebourc
            li crie hautement A sire roys dist il or pert il grandement
            que Gaufrois est traïtres li corps Dieu le crauent Roys ie uous
            prie pour Dieu et pour le sacrament que uous aiés en uo conseil
            prochainement par coi a pais uenir puissent le mien parent que uous
            aués a tort greué si laidement. Tout li prinche de France en prient
            humblement tant que le roy a dit si que chascuns l  entent
            Damoisiaus debonnares plains de bon couuenent amenés uo linage
            deuant moi en present et ie lor pardonrai tout le mien mautalent.
            Conestable de France uous fai entirement pour le bien de uo corps et
            pour le hardement. Et quant li Bastard l  ot de la ioie s  estent
            le roy keurt embrachier par le iambe le prent le piet li uoeilt
            baisier mais li roys le deffent. Et li Bastars monta moult
            aparliement sus son courant destrier qui ne keur mie lent dessi
            iusqu  au chastel ne fist arestement. Esmerés li gentis a le porte
            descent se li a dit Biaus niés uous reuenés briement Oncles
            dist li Bastars loons Dieu hautement Ie uous ai acordet au roy ou
            France apent Gaufrois s  en est fuïs cui li corps Dieu crauent
            Dont entra ou chastel si [dist] communalment chou qu  il auoit
            trouué ou roy ou France apent dont mainent lie chiere li baront de
            iouent le Bastard de Sebourc appelerent parent. Ensi qui bien se
            prouue a des cousins gramment s  est sages et soutis qui chi
            essample prent. Seignour par le Bastard qui fu de bone orine fu
            le pais estoree a ichellui termine. Adonkes sont issu de la tour
            marb[e]rine il ne remest laiens ne dame ne roÿne. Le .xii. per de
            France a cui pröeche acline uont auoec le Bastard cui hardemens
            doctrine uienent deuant le roy. La chascuns si s  acline la fisent
            d  amistié en demonstrant maint signe qu  il sambla proprement c 
            onkes n  i fu haïne. En la tente du roy auoit belle gourdine
            mengierent li baron droit au disner c  on disne. Ensi fu chelle pais
            que chi ie uous destine. .uIII. iours furent ensi a cui honneurs
            acline et chascuns des barons reua en sa saisine. Wistace de
            Bollongne uers son lieu s  achemine et si ammaine Rose o li mainte
            meschine. Glorians Alixandres entrent en la marine pour che que
            lor païs gastoit gent sarasine.
          
            [Et li gentis Bastars ot receüt l  estrine] de le conestablie de
            France la diuine. Tout li .xxx. bastart furent en bonne estrine
            cheualier par le roy qui lor donna saisine. Li Bastars ne fu pas
            en France lonc termine car uolentés le prist non mie par famine
            qu  il iroit outre mer ou linage le Chisne s  aideroit ses amiis
            contre le gent iupine. Pour son pere trouuer entra en le Froncine
            .i. moult riche chalant qui uint de Palestine O lui tout li bastard
            et lor maisnie fine. Or lairai des bastars dit en ai la rachine si
            dirai de lor pere qui uiuoit de flaumine et d  erbes en .i. bos et
            de mainte rachine. Hermites fu .uii. ans mainans en poure huissine
            tant qu  il plut et grëa a chelle uertu digne qui cha ius descendi
            en le uirge roÿne et rechiut mort en crois de la lanche frarine qui
            ne sert tel Seignour s  ame destruit et mine. Seignour en la
            forest qui seoit delés Arge une noble cité qui estoit grant et
            large fu li bers Bauduïns par dedens l  ermitage au uoloir Ihesu
            Crist .uii. ans de bon eage le pechiet espani d  Iuorine le sage.
            Or escoutés comment issi de che manage il [i] auoit .i. roy en
            chellui herritage li rois auoit .i. fil de son droit mariage
            Croissans auoit a non moult fut de ione eage. Li rois tenoit son
            fil en dolerous seruage enfremet le tenoit en .i. moult haut
            estage car on auoit sorti en che païs sauuage la soer dame Calabre
            qui estoit forment sage auoit geté ses sors sor trestout son
            linage s  auoit dit a che roy Apren ton fil l  usage de croire le
            soleil qui resplent sans outrage et le tiens emmuret en ton maistre
            manage car ie truis en mes sors par lui aront domage trestout li
            Sarrasin qui sont de no parage meïsme ta chité en sera a hontage
            destruite et essillie et tournee a grant rage. Il crera autre loy
            dont tout aront seruage tout chil de ton royame et aussi maint
            aufage. Et pour chestui parler li roys au fir uisage tenoit son fil
            enclos en .i. chastel moult large. Auoec le damoisel ot plenté de
            barnage ou il se delitoit ne faisoit autre ouurage. Si fu tant
            enfremés en che chastel ombrage qu  il uint au roy son pere en sens
            et en corage qu  il menroit le sien fil o lui en .i. uoiage ch 
            estoit pour aler uir autour son heritage et uilles et chastiaus qui
            li douent treuage si fist son fil monter qui tant ot uaselage. D 
            Arges se departi auoec son fil le sage et aproche li tamps qu  il
            en ara domage. Ensement que li roys o son fil cheuaucha le chiel et
            les estoles le soleil li monstra et dist Biaus fiex ch  est
            Diex chius solaes que uois la il nous donne tous biens il nous
            fist et fourma. Peres ce dist Croissans par foi biau dieu chi
            a N  est il nuls autres dieux Ne le me chele ia Et li peres
            respont qui le sort redoubta Onkes il ne fu plus ne iamais ne
            serra. Ensi que li dansiaus auoec son pere ua il regarde sor
            destre si uit et regarda .i. malade desfait puis que Dieus mont
            crea il ne fu plus desfais ne iamais ne serra de la mezel[e]rie
            comme chius estoit la. Li escripture dist que Diex si l  amena et se
            mist en tel guise pour chou car il uaura conuertir le dansel qui
            tant d  onour ara. Maint païs conuerti ou on se baptisa onques ne
            fu tel ioie que de che Croisant la car .xiiii. chités a no loy
            acorda che tesmogne l  istoire qui point ne mentira. Oiés du
            damoisel quant chellui auisa qui estoit chi desfais contre lui
            galopa puis a dit au malade que ladre on appella uassas ce
            dist Croisans poi de bien en toi a tu es ors et rongneus mal ait
            qui te porta Ch  est par ta nicheté que chius maus te tien la. ua
            si bangne ton corps tout tantost garira. Sire che dist li
            ladres ie n  i garrirai ia c  est une maladie que Dieux enuoiet
            m  a qui adés sans descroistre me mouteplï[e]ra et löés en soit
            Diex qui me fist et fourma. Comment che dist Croisans. Li
            solaus t  estora. Non fist che dist li ladres cui Ihesus
            espira Dieux est li tous poisans qui che mal m  otria. Et
            Croissans respondi quant le ladre escouta Onques ne fu preudons
            qui tel mal estora. Quant Croisans ot le ladre si s  est
            apourpensés quel cose ch  est de Dieu ne lo il est montés tout
            ensement pensant s  est du ladre seurés. Mais li bers n  ala mie
            .iiii. arpens mesurés c  un bosteus encontra qui moult fu esrenés
            a tel meschief aloit qu  a poi qu  il n  est uersés. Croissans ua
            contre lui a lui s  est arrestés puis li a dit Meschans chetis
            maleürés il samble proprement que soiés eniurés ensement ua li
            yures quant [a] but plus qu  assés.
          
            Car alés autrement que uous soiés dampnés Et li boisteus respont
            Sire grant tort aués qu  ensi me laidengiés. A tort me uilonnés
            car otant uous en pent se Diex uoloit au nés. Diex m  a ensement
            fait de Dieu sui ie creés et s  il plaisoit a Dieu ensi seriés
            menés. Quel Dieu che dist Croisans. Ia de Dieu ne parlé[s] car
            il n  est autres Diex que li solaus leués. Taisié uous che dist
            chieux chetis malauisés Ains que li solaus fuist estoit li
            dignités de Dieu le tout poisant qui fait et uins et blés et Dieus
            fist le soleil. Sotement argüés Dieus fist et mer et terre Dieus a
            nous ordenés. Dieus me fist ensement aler que uous uaés aussi
            ferroit il uous si ch  estoit le siens grés. Par foi che dist
            Croisans si seroit bons tués Quant Croisans ot de Dieu conter
            telle maistrie il laissa li bosteus. Moult se merencolie et disoit
            Qu  est che si Ie croi qu  on me taierie mes peres me faist
            croire ou soleil qui flambie et chius bosteus me dist que Diex le
            fiex Marie estora le soleil et humainne lignie. Or ne sai que penser
            ni en coi ie me fie. Ensi qu  il cheuauchoit auoec sa compaignie
            .i. aueule perchoit enmi la uoie antie c  uns uallés amenoit en cui
            forment se fie. Croissans l  aueule uoit lors ne s  areste mie il
            broche le chaual d[es] esporons l  aigrie a l  aueule est uenus
            hautement li escrie Diua maleüreus li solaus te maudie Que n 
            oeures tu tes iex Est che par moquerie que tu les uas cluignant
            ou par truanderie Si tu me sces a dire quel robe i  ai uestie ie te
            dorai .xx. gros enchois me departie. Sire dist li aueules ne
            le uerroie mie se donner me uoiliés toute uo seignourie se Ihesus ne
            uoloit qui de mort uint a uie. Ch  est li uoiloirs de Dieu si que
            ie l  en gratie car s  il plaisoit a Dieu le fil sainte Marie la
            uostre ueüwe ert com la moie changie ie l  ameroie miex pour [uous]
            de la moitie car ie uous iur sour Dieu qui tout a em bailie ie
            uauroie uir pendere toute le compaingnie. Sire dist li aueules
            tort aués uraiement qui de l  ouurage Dieu moquiés sifaitement.
            Amis che dist Croissans or me dites briement qui est Dieus dont
            parlés dont uint primierement Sire dist li aueules n  argüés
            telement Diex est coze diuine espiritüelment Diex est uertus sans
            fin et sans commenchement il regne et a regné et fist le firmament
            le chiel et le soleil qui luist et qui resplent et estora Adam et
            Euain ensement. De Paradis terrestre lor fist .i. biau present .i.
            fruit lor deuëa dont deables proprement en uint tempter le femme
            Adam primierrement dont Adams en menga si cheï en tourment. .LII.
            ans il et toute sa gent et humaine lignie en descendant briement
            furent pour che pechiet en infer longement tant qu  a Dieu prist
            pité qui pour no sauuement ordena une uirge a son commandement
            pure digne et sanctie ensois son naissement. La enuoia son angele
            qui li dist douchement   Aue dame de grace Dieus a cui tout
            apent descendera en toi sans d  omme engenrement  . Et elle
            respondi moult gratïeusement   Ancelle sui a Dieu mes corps a lui
            se rent bien poet faire de moi tout son commandement  . En che
            digne parler auint en che moment que Dieus tramist en li son pooir
            plainement Sains Esperis s  i mist en pooir excellent. La deïté de
            Dieu i fu si franchement que char et sanc i prist et fourme
            droitement a le nostre samblanche fourmés humainement si que de
            cheste uirge nasqui uirginalment Peres Fiex Sains Esperis ou ie
            croi fermement. Et otant de poissanche a li Fiex plainement comme li
            Peres a sans nul argüement et li Peres aussi en poissanche s 
            estent otrestant com li Fieus en pooir dignement li Sains Esperis
            est de lor aloiement car qui l  un de ches trois aoure loyaument il
            a fait son deuoir as trois onniement. Et comment que chieus Fiex
            presist son regnement en le uirge Marie .ix. mos entirement e qu  il
            regnast cha ius en pooir excellent .xxxii. ans tout plains n 
            amenri nullement le poissanche de Dieu lassus ou firmament laissus
            estoit poissans et cha ius ensement. Li Fielx de Dieu regna k  ons
            morteus douchement il senti chaut et froit et le pleuue et le uent
            se ne furent .ii. cozes qu  il ne senti noient en lui n  ot nul
            pechié ne uice nullement et fu sans ignoranche regnans parfaitement.
            Ch  estoit li sens diuins et quanqu  a Dieu apent et [quant] il
            estoit Dieus dont s  ensieut et descent qu  innoranche et pechiés
            n  i eurent regnement. Chius [Fieux] regna cha ius moult
            amourablement. Il fist de l  iawe uin et ressucitement
          
            et mainte autre miracle a son commandement. Et puis morut en crois
            par le iuïse gent pour nous a racheter uolt morir pourement et
            respandre son sanc qu  il donna a sa gent. Puis fist il au tier
            iours de mort suscitement et monta es sains chielx moult
            solenneusement ou Maria sa mere courona noblement. Or t  ai dit de
            la loy de Nouuel Testament la uiese loy aussi or i croi firmement.
            Et se tu ne le crois ie t  ai en couuenent qu  auokes les dëables
            aras herbergement. Adont li uoilt Croissans donner de son argent
            mais li aueules dist N  en prenderai noient tu es .i. poures
            hons i  ai d  auoir largement car Dieus si me poruoit ou me
            creanche apent et qui ne croit en Dieu poureté le sousprent. Li
            ualés s  en parti et Croissans demoura qui de l  amour de Dieu si
            fort s  enlumina que tout adés i pense et que plus i pensa tant
            plus i a desir car Ihesus l  espira. Ensi pensant cheuauche auoec
            son pere ua si ne uous uoil pas dire quelle part il ala. Quant il
            fu tamps et liex li rois s  en repaira dedens le chité d  Arges et
            Croissant remena par dedens son chastel ou lonc tamps demoura. En
            le primiere nuit que li bers se coucha a Dieu et a sa Mere son ame
            commanda se li uint une uois qui l  enfant apella et li a dit
            Croissant Dieux chi enuoiet m  a il te mande par moi partir te
            conuerra dou roiamme ton pere male creanche i a. ua t  ent en le
            forest et Diex te conduira car la maint .i. hermites qui moult de
            bontet a che serra tes compains et grant biens t  en uenrra. Si di
            a chel hermite que s  en Surie ua il sauera briement le linage qu 
            il a et qui fui le siens peres et qui son corps porta. Roys de
            Iherusalem chius hermites serra la terre de Surie a gouuerner ara.
            Quant Croissans l  entendi uistement se leua enchois car il fust
            iours si bien s  apareilla qu  il ot .ii. bons cheuaus. Sor l  un
            briement monta et prist des arm[e]üres or et agent querka. Il issi
            de la uille quant li aube creua tost et isnelement en la forest
            entra. Et Diex li tout puissans si bien l  i conuoia qu  il uint a
            l  ermitage et droit a l  uis busqua. Et Bauduïns se lieue qui haut
            dist Qui est la Amis est dist Croissans. Li Dieus qui tout
            crea uous otroit hui bon iour bien ait qui uous porta Et uous
            aussi biau sire Bauduïns dit li a. Quant uous parlés de Dieu li
            huis ouuers serra. Quant Bauduïns oï le damoisel Croissant il est
            uenus a lui si [li] dist enn oiant Sire que uolés uous Ne le
            m  alés chelant Sire dist li dansiaus prendé che iaserant et
            si uous adobés montés sus che bauchant alons ent en Surie car ie
            uous acreant la orré uous nouelles qui sont uostre atenant uous
            peres et uou mere qui tant sont souffisant. Comment dist
            Bauduïns. Qui uous en a dit tant Lors li ua li dansiaus son
            estaet recordant trestout de chief en cor li ua bien enditant.
            Quant Bauduïns l  oï si le ua festïant Nostre Seignour löa le Roy
            de Bethleant. Dont monta Baudewiin et se ua aprestant. De l 
            ermitage issirent li cheualier uaillant moult hasteement uont le
            païs eslongant car moult doubtent le roy ne kiere son enfant mais
            Dieus le conuoiet ou il s  aloit fïant. Or s  en ua Bauduïns s  a
            laisiet son maison auokes lui emmene Croissant son compaignon par
            estranges contrees cheuauchent a bandon. De toutes leur iournees ne
            ferrai mention car moult uous em poroie alongier le chanson. A une
            chité uinrent le noble dansellon iadis l  auoit conquise Godefrois
            de Buillon ch  ert la chités d  Orbrie ensi l  apelloit on. Quant
            Godefrois l  ot prise il i mist .i. barron Gontacle de Poulane
            ensi l  apelloit on. Godefrois li donna a garder che roion tout pour
            l  amour d  Eracle .i. traïtour felon chil doi estoient frere si
            com lisant trouu  on et pour l  amour d  Eracle dont ie fai
            mention fu Gontacles tenans d  ichelle mantion. Gontacles et
            Eracles furent frere germain Gontacles tient Orbrie on l  en fist
            souuerain Eracles li traïtres qui li corps ot mal sain on le fist
            patriarche du noble lieu hautain ou Diex resusscita qui fiex fust
            Mariain. Mais li rois Godefrois qui pas n  ot cor uilain l  auoit
            mis a honneur et en estaet mundain car fïanche ot en lui si le
            tient a certain. S  auint que Godefrois prist son frere germain
            Wistace de Bollongne et le prist par le main et li dist Biaus
            dous freres a nostre mere Ydain porterés .i. iöel c  on doit amer
            tout plain car ch  est li sanc Ihesu qui pour le pople humain
            respandi en le croys dessus le mont hautain ma mere le donrés et
            dirés aparmain
          
            que mes corps le salue. Chius dist I[  en] ai grant fain.
            Godefrois prist Eracle et dist Ie uoil demain que uous bailliés
            Wistace le sanc digne et chertain. Chius gardoit les reliques
            quant il ot tel reclaim c  on le despostuoit de iöel si hautain
            Godefroi enhaï et par boire uilain li pouchacha sa mort trop le
            prist en desdain. Puissedi en fu ars et de laigne et d  estrain.
            Seignour [i]chius sains sanc que Godefrois bailla Wistace le
            perdi Bauduïns le trouua s  auint lonc tamps aprés que Godefrois
            regna qui prist mainte chité ou païs par dela et Acre et Escalonne
            Orbrie conquesta. Quant [il] ot pris Orbrie Gontacle le donna pour
            l  amour de son frere qui mie ne l  ama. S  auint que Godefrois a
            Damas s  en ala et la endroit Eracles le uenin enuoia dont Godefrois
            morut malement l  abuura. Quant Godefrois fu mors a plusours
            anoia. Roys Bauduïns ses freres le couronne enquerqua uint a
            Iherusalem la ou Tangré trouua qui la noble chité a ichel tamps
            garda. On mist sus a Eracle le mort que tant cousta Eracles de [ce]
            fait quen Tangré encoupa Tangrés s  en desfendi et son gage en
            liura. Il desconfi Eracle et au branc le matta Eracles fu destruis
            si croi c  on l  enbrasa. Et [quant] Gondacles sot comment le coze
            ala pour la mort de son frere forment li anoia d  une traïson
            faire li lere s  auisa pour despit faire au roi qu  en Surie regna.
            A .i. roy sarrasin Gondacles s  acorda et li uendi Orbrie puissedi
            li liura. Che roy des Sarrasins Ector on l  apella il tenoit
            Salorie qui estoit prés de la. .IIII. freres auoit Ector a che
            tamps la Esclamart et Marbrun les .ii. on appella Taillefer et
            Saudoine Ector. Ichil .u. la furent oncle et ami a che c  on me
            conta au Bastard de Buillon qui poissaument regna car li roys de
            Surie a Miekes l  engenra en la soer des .u. rois qui loiaument l 
            ama. Sinamonde ot a non qui en ses flancs porta le Bastard de
            Buillon qui Sarrasins greua. Et depuis la roÿne seignour se maria
            a Huon Dodekin qui en li engenra Gerart le Bel Armet que Ihesus
            moult ama et Seghin de Melide qui Morinde espousa ensi con ie
            dirai qui taire se uaurra. Or commenche chanson mais telle ne sera
            dite par iongleour tant que mo[n]des dura ch  est des fais d  outre
            mer et en sieuant uenra iusqu  au biau roy Phylippe qui les
            Flamens mata. Seignour or faites pais laisiés le noise ester car
            on se doit bien taire pour l  istoire escouter. De Gontacle dirai
            qui ala marchander au riche roy Ector pour Orbrie liuerer et pour
            faire despit au Bauduïn li ber qui auoit fait son frere ardoir et
            embraser car le meilliour du monde fist li glous enherber ch  est
            li .i. des .ix. prex au iuste recorder. Gontacles ot couuent au roy
            Ector [l  ]Escler que s  il uenoit la nuit qu  il li uoilt enditer
            c  Orbrie liueroit coi qu  il deüst couster. En le propre iournee
            droit a .i. auesprer dont on deuoit la nuit la chité deliurer uint
            li bers Bauduïns en le uille hosteler auoec Croissant le ber et o
            lui uoilt porter le sanc Nostre Seignour en fïole d  or cler onques
            chius Bauduïns n  en uolt despostüer de che precïeus sanc qui nous
            uolt racheter. Bauduïns de Sebourc dont uous m  öés conter uint
            par dedens Orbrie auoec Croissant le ber. A .i. moult riche hostel
            s  est uenus amasser ou il fu bien seruis de quant qu  il uolt
            rouuer. Quant uint aprés mengier s  alerent reposer il estoient
            lasset d  esploitier et d  esrer si se sont endormi sans point de
            l  arrester. Mais droit a mïenuit que li cos dut chanter fist
            Gontacles li leres les Sarrasins entrer en la chité d  Orbrie pour
            Crestïens tuer et pour la uille rendre dont il uoilt marchander au
            roy de Salorie qui i uolt amener .xu. paiens du païs d  outre mer.
            Quant en Orbrie entrerent si con oés conter il uont lë huis des
            gens abatre et reuerser hommes femmes enfans n  i uaurent
            deporter tout mettent a l  espee quanc  on poet encontrer. Et
            Gontacles s  escrie a sa uois haut et cler Ector de Salorie
            faites tout afiner Li rois de Salorie dont ie fais mention fist
            en chelle nuitie grande destruction sus la gent crestïenne que Diex
            face pardon Gondacles et Ectors uienent a le mayson ou Bauduïns
            estoit auoec son compaignon. A l  uis qui fu de fer fierent li
            Esclauon et quant li hostes sot le grande traïson il ua de cambre
            en cambre si s  escrie [a] haut son Seignour car uous leués
            pour Dieu et pour son non no chités est uendue a le gent Baraton
          
            Bauduïns de Sebourc quant oï le raison il est salis em piés si
            uest son auqueton Croisans li damoisiaus uesti son haubergon. Hé
            Diex dist Bauduïns uechi grant mesprison Auiourd  ui m  auerra
            grande perdition ie perderai le sanc du digne roy Ihesum qu  il
            respandi en crois pour no sauuation Prist la fïole d  or sel mist
            a son menton si en frota son uis son corps et sa fachon et
            ensement fist il Croissant le danseillon. Helas dist Bauduïns
            con grant perdition ie ferrai auiourd  ui Ie n  en donne .i.
            bouton de recheuoir la mort puis qu  il uint Dieu a bon mais du
            sanc que ie pers n  ai au coer se doel non. Sire che dist
            Croissans descendons a bandon hier ui en une court sachier .i.
            ualenton iauwe a .i. parfont puis a .i. blanc cauderon getés i li
            forgier sans nulle arrestison Diex le sauuera bien. La serra grant
            saison espoir que Crestïen prenderont uengison de la gent sarrasine
            qui croient Baraton si trouueront le sanc. Metés le au gré Ihesum.
            Et Bauduïns respont Ne dites se bie[n] non. uers le puis s  auela
            sans faire lonc sermon et fïole et forgier i geta de randon. Puis
            remonte en sa loge si uest le haubergon. Et Sarrasin entrerent par
            dedens le maison si ont tué l  ostesse et aussi son barron et les
            hostes aussi dont il i ot foison. A l  uis Bauduïn uienent si l 
            ont geté du gon. Quant Bauduïns uit l  uis de sa chambre brisier
            prist .i. petit escrin si le ua embrachier sus le gent sarrasine
            le lait li bers glachier plus de .lx. fist les degrés trebuchier.
            Et puis aprés lor ua une pierre enuoier de coi il attendi le
            maistre conseillier Ector de Sallorie parmi le hanepier que le
            cheruele en fist a le terre raier. Et quant Ector choisi ses hommes
            mehaignier a haute uois s  escrie Gontacle trai te arier lassus
            en chelle chambre sont le deable d  enfer. Et Bauduïns lor gete
            quanqu  il poet esrachier des pieres des caillos qu  il gete du
            mortier e Croissans li aporte caillos qu  il ua chachier d  un mur
            qui fu aisibles adont du despesier. Bauduïns lor escrie Gloutons
            traiés arier Li dëable me fisent chi endroit herbergier mauuais
            ostel trouuai ia n  en paierai denier. Ector de Salorie ot moult
            le coer dolant quant il uoit Bauduïn qui les ua damagant si a dit a
            Gontacle Qui sont chil soudoiant Ie ne sai dist Gontacles
            faites aleir auant Dont s  escria li rois Or auant mi sergant
            Montés en chelle loge la ou sont chil tyrant Sire dïent paien
            or i montés deuant chellui qui montera doit on clamer meschant
            Ector de Salorie en est passés auant sus les degrés monta et o lui
            si Persant. Et Bauduïns tenoit une piere pesant s  a consieui li
            roi ou hïamme luisant l  achier li embarra tout le ua
            desfroissant le roy fist reuerser qui le coer ot dolant. Et
            Bauduïns regete Gondacle le puant d  une pierre le ua ou costet
            assenant si dolereusement le ua enconsieuwant qu  i l  abati a
            terre le teste contre .i. banc. Andoi sont releué si s  en tournent
            fuiant. Et li Sarrasin uont fierement assalant li arbalestrier
            traient que ne s  i uont faignant. Mais Bauduïns s  aloit de l  uis
            acouuetant et Croissans fu deriere qui pieres ua getant. Mout fu
            grans li assaus et longement dura Bauduïns de Sebourc maint
            Sarrasin tua. Ector de Salorie quant il se releua il iura Mahoumet
            qui le feu boutera par dedens le maison et ensi les ara dont i
            boutent le feu et par cha et par la. Et quant Bauduïns uit le feu
            qui aluma il a dit a Croissant Morir nous couuerra uint a son
            compaignon le bouche li baisa. uint a une fenestre ou le roy auisa
            et .ii. Sarrasins dont chascuns l  awarda. Adont sus le fenestre a
            .ii. piés se mist la fist crois deuant son pis et l  espee
            empoigna. Dessus les Sarrasins cha dessous [se] geta il est salis
            sour eus si les esparpeilla. Et Croissans saut aussi qui dist qu 
            i le sieura. Entre paiens cheïrent et chascuns l  espee a si
            fierent entour eulz chascuns bien s  i prouua. Il se tienent a
            mort chascuns Dieu [re]clama. Et quant li rois Ector perchiut et
            regarda le hardement des prinches Mahommet en iura c  onques tel
            gent ne furent ne iamais ne serra. Il escrie as paiens Ne les
            ochiés ia Se uis ne les rendés il uous en mesquerra Quant paien
            l  entendirent chascuns le redoubta. Bauduïn assalirent qui Ihesu
            reclama et li bers se desfent de l  espee qu  il a. De l  ostel est
            issus uers une porte en ua courant grant al[e]üre. Tout seuls qu 
            il encontra
          
            il abat et reuerse ochit et affola. Et Sarrasin s  escrient
            Prendés che glouton la La fuit Croissans saisis qui sieuir le
            cuida. Onques nuls hons uiuans tant de maus n  endura con fist li
            damoisiaus seignour a se iour la se ne fu Bauduïns qui tout adés
            s  en ua. Il n  encontra persone qu  a terre ne uersa si comme .i.
            chien rabbi chascuns le redoubta. Or s  en ua Bauduïns par le uille
            courant et Sarrasin le uont moult uistement sieuant mais Bauduïns
            [n  ]encontre homme femme n  enfant que deuant lui ne uoist a
            terre reuersant. Li Sarrasin s  en uont en leur maisons fuiant es
            loges es greniers uont uistement montant. Aprés Bauduïn uont
            grandes pieres getant boises et grans bastons et quant qu  il uont
            trouuant. Bauduïns fait .i. saut quant le cop uoit uolant dessi
            iusqu  a le porte ne [s  i] ua arrestant ouuerte le trouua si en
            ua hors issant. .X. Sarrasin le uont au dos sieuant n  i a chelui
            qui n  ait bon destrier auferant. Se Bauduïns eüst son bon destrier
            courant de la gent sarrasine ne donast .i. besant mais li courir a
            piet le ua forment lassant. Au lé dehors le porte ua .i. tertre
            trouuant la ou il i auoit .i. arbre uerdoiant a l  arbre s  apoia
            li dos li ua tournant illoec rendi estal a le gent Teruogant. N 
            aconsieut Sarrasin qu  il ne uoist damagant. Ector de Salorie se ua
            moult merueillant du hardement qu  en lui Bauduïns a si grant si a
            dit a Gontacle uesla hardi sergant nous ne l  auerons ia sain ne
            sauf ne uiuant. Lors a dit au paiens hautement enn oiant Prendés
            ou mort ou uif se glouton soudoiant Lors l  assalent paien et uont
            a lui getant espois misericordes et maint faussart trenchant
            contre tere le uont li Sarrasin getant. La uint li rois Ector qui
            creioit Teruogant qui le fist prendre uif paien li uont liurant.
            Par dedens le chité uont li Turc repairant s  ont conquise la uille
            du tout a lor commant. Mort furent Crestïen s  eschaperent auquant
            qui uers Iherusalem uont uistement fuiant. Et li roys sarrasins c 
            on ua Ector clamant fist metre Bauduïn o le dansel Croissant. Andoi
            furent nauré si se uont mechinant les plai[e]s l  un de l  autre
            uont li baron bendant. E Diex dist Bauduïns con i  ai le corps
            meschant Ie n  arai iamais bien es iours de mon uiuant Adés de mal
            en pis uont mi regne auant quant ie cuide liés estre i  ai le mien
            coer dolant Ensi le damoisel s  aloient dementant. Et Gontacles li
            fel ua le chartre gardant Ector de Salorie l  en ua les clés
            baillant et li glous les aloit chascuns iour reuidant. D  un baston
            les aloit .ii. fois le iours batant tant que li sans en ua a le
            terre filant et lor disoit Glouton de mort n  arés garant Ou
            despit Bauduïn le glouton mescreant qui fist mon frere ardor
            dedens .i. feu bruiant ne tenrai Crestïen iamais en mon uiuant ne
            face comparer le fait ort et puant que fist li rois uers moi de mon
            frere uaillant. Ensi disoit Gondacles que ie uois recordant. Or
            uous lairai d  Ector et du fel soudoiant Gondacle le fellon qu  a
            nous fist de maus tant dirai des Krestïens qui tant uont cheminant
            qu  a Iherusalem uinrent la chité souffisant. La trouuerent le roy
            Bauduïn le uaillant auokes lui trouuerent le bon roy Corbarant
            Tangré et Buiemont qui furent atenant Bauduïn Cauderon au hardi
            couuenant le duc Harpin de Bourges le cheualier poissant et
            Richard de Cammont le noble conquerant s  i fu Pieres l  ermites au
            corage plaisant li quens Robers de Flanders qui i ot esté tant
            Huon de Taberie et le roy Abilant qui le roy Bauduïn de Roihais le
            poissant auoient couroné de couronne luisant. Pour la mort Godefroi
            uont li pluisour plorant car tant auoit le coer humble pieu et
            sachant et a toutes raysons l  auoit si descendant qu  ains ne s  i
            fist li rois haïr d  un soel enfant. Es uous les Crestïens qui se
            uont escriant Ahi roys Bauduïns pour coi atendés tant Que ne
            nous uengiés uous a l  espee trenchant du plus fel traïtour de che
            monde uiuant Ahi roys de Surie che dïen li barron pour coi
            ne uous uengiés dou traïtour larron Gondacle du Pulane qu  il ait
            maleïchon qui a uendue Orbrie la chité de renon au roi de
            Salorie qui Ectors a a non dont tes poples est mis a tel
            destruction que par nuit il sont mort tout ti noble baron. Roys
            uengiés uous de lui pour Dieu nous t  en prion car il a fait uers
            uous trop grande traïson au roy de Salorie qui croit en Baraton a
            deliuree Orbrie la chité de renon de coi nous sommes mis a grant
            destruction
          
            perdut ti homme i sont et mort no compaignon Quant li roys
            Bauduïns entendi le raison il en fu si dolans en sa condition qu 
            adont ne desist mot pour l  auoir Psalemon. Et quant il poet parler
            si s  escrie a haut son Ahi ma bonne gent plainne de grant
            renon con i  ai par ches .ii. freres a mon coer marrison Erracles
            enherba Godefroi de Buillon Gontacles a uendu a le gent Baraton la
            uille qui cousta au prendre maint baron s  a fait murdrir ma gent
            que Dieus fache pardon Or me donnés consel que ferai dou glouton.
            Corbarans a parlet qui s  escrie a haut ton Sire dist
            Corbarans oiés m  entention se croire me uoillés par Dieu et par
            son non uous menriés a Orbrie k  ont saisie Esclauon uostre riche
            bernage a force et a bandon si le reconquerriés a forche de baston.
            Et se prendre poons Gontacle le larron si le ferons ardoir en .i.
            feu de charbon. Che consel acorda Tangrés et Buiemon li uesques du
            Matran et Richars de Cammon li quens Robers de Flanders Bauduïns
            Cauderon li dus Harpins de Bourges et dans Rembaus Creton et Pieres
            li hermites qui blanc ot le grenon et li riches barnages tout
            crient a haut ton Roys de Iherusalem du Temple Salemon mainés
            nous a Orbrie sans nulle arrestison si le deliuerons de la geste
            Mahon et penderons Gontacle qui t  a fait traïson. Adont a fait li
            roys chergier maint paueillon le harnois ont querquié escuier et
            gartson et cofres et sommiers dont il i ot foison. Hors de
            Iherusalem ou Diex ot pation issirent Crestïen que [Dieux] face
            pardon car pour conquerre a force le noble region ou Diex resuscita
            pour no sauuation auoient outre mer esté longe saison et recheüt
            maint mal mainte perdition et geüt mainte nuit a tout le
            haubregon iunet mainte iournee laissiet leur nourechon et femmes
            et enfans et leur estration. Bien doiuent telle gent auoir de Dieu
            pardon et miex auoir le glore doiuent il par raison que ne facent
            aucun qui n  ont discretion fors gire en leur biaus lis en
            consolation leur panches bien emplies de char et de chapon et
            auoir le deduit de dames de fachon telle gent cuident bien sans
            autre entention que che soit Paradis de bien boire foison. Li ost
            Nostre Seigneur s  est briefment arroutee hors de Iherusalem la
            chité honneree uers Orberie s  en uont a banniere leuee. Ne sai que
            la chanson uous en fust demenee car tant ala li roys o sa gent
            redoubtee qu  il ont ueüt Orbrie qui estoit bien fremee. Par dedens
            la cité est la nouelle allee que Crestïen uenoient en ichelle
            contree. Ector li riches rois n  i a fait arrestee en Salorie mande
            le gent de sa contree .x. saudoiers manda sans demouree et garnison
            par coi la uille soit puplee et chil i sont uenu parmi le mer
            salee. En Orbrie n  ot porte qui bien ne soit fremee et li roys
            Bauduïns se loga en la pree. Li roys a le chité de cy prés appressee
            qu  il n  ot iusqu  a fossés c  un trait d  arbalestree. Hues de
            Tabarie a se tente leuee par deuant une porte qui haute fu muree. Au
            lés deuers Damas garda li dus l  entree par coi uenir n  i puist de
            uitaille denree. A le porte de Miekes qui fu et grande et lee fu
            li rois Corborans aueukes sen armee. .Xu. portes i ot en le cité
            löee ains porte ne remest n  i soit bien estoupee. Seignour a une
            porte si c  on uient en Surie fu li roys Bauduïns cui Ihesus
            beneïe O lui maint cheualier de la gent baptisie qui tout uont
            manechant Ector de Salorie et Gondacle le fel qui la uille ot
            traïe. Et a le porte d  Acre qui bien fu batellie Tangrés et
            Buiemons l  ont de prés assegie. A le porte de fer qui ua en
            Tabarie fu li conte de Flandres o sa cheual[e]rie li sires de
            Sebourc estoit de sa maisnie pour Bauduïn le ber de Sebourc la
            garnie passerent outre mer andoi par compaignie. Or en aront par
            tans uraie nouuelle oïe ensi com uous orrés se Diex me donne uie.
            E Diex que no baron ont bien assise Orbrie se che n  est a .i.
            lés la ou le mer costie Ector li riches roys qui [Dieu] ne
            cr[e]oit mie fu lassus ou chastel auoec sa baronnie. Gondacles fu
            lés lui ou tant ot [t]richerie qui m[ou]lt bien cognissoit nostre
            cheualerie les armes deuisoit et l[e h]erbergerie et disoit A che
            lés est li roys de Surie et la sieut Corbarant qu  Oliferne
            maistrie. Par Mahon dist li roys enchois demain complie les
            irai reuider banniere desploïe
          
            si mar ont poi prisiet la moie anchisserie. Ia sommes nous .u. frere
            de tres haute lignie que se ie les daignoie mander par une espie
            secourir me uerroient et en leur compaignie .iiii mile Turs de gens
            bien abillie. Mais fois que doi mes freres que mes corps ne het
            mie Marbrun et Esclamart qui Mekes ont en baillie Taillefier et
            Saudoine qui tant ont segnourie et ma soer Synamonde la puchelle
            iolie la plus bele qui soit tant com li chius tournie as Crestïens
            ferrai demain telle enuaïe que tout li plus hardis uauroit estre en
            Hongrie. Ensi disoit Ector qui no gent n  aime mie. Des .u. freres
            ert chius qui plus ot fellonnie et qui fist plus de maus a le gent
            baptisie et puis se baptisa si com l  istoire crie et fist au
            Crestïens et confort et aïe ensi com uous orrés se ma uois est oïe.
            Or commenche chanson de haute seignorie onques telle ne fu par
            iongleour iehie ch  est d  armes et d  amours dont maint cors se
            cointie. Seignour or faites pais pour Dieu le Droiturier s  oiés
            belle matere c  on doit autorisier ch  est de cheus qui alerent
            Nostre Seignour uengier. Chi orrés la uenue sans aukes prolongier
            du Bastard de Buillon qui tant fist a prisier iusqu  a Salehadin
            comment uin tournoier a Chambrai le chité auoec maint cheualier s 
            orrés de Chauueigny le nob[i]le princhier et de Quassant aussi qui
            tant ot le coer fier de la belle Herminette qui se fist baptisier.
            Se me uolés oïr ie uous cuit desrengnier iusqu  au biau roy
            Phylippe de Franche l  eritier uoire iusqu  auiourd  ui s  en
            aués desirier mais enchois uous uaurai et dire et retraitier du
            noble Bauduïn dont ie uoel commenchier ch  est le primiere
            branche si ne le doi laissier. Mais chi endroit orrés du nob[i]le
            gerrier comment sot dont il fu ne de quel herritier comment uint
            decha mer pour sa mere uengier comment il fist Gaufroi le sien
            regne abaissier. Du grant siege d  Orbrie uous uaurrai declairier a
            une matinee droit a l  aube esclairier a fait li roys Hector les
            siens apareillier hors d  Orbrie en issirent [tels .xiiii. millier
            n  i a celui qui n  ait .i. boin courant destrier et rices armeüres
            et boin haubiert doublier. Par .u. portes isirent] li paien
            losenguier en .u. lieu assalirent nous gens au commenchier et puis
            a l  estandart se uinrent raloier que li roys deuant lui faisoit
            acharoier. Et li roys Bauduïns qui tant fist a prisier a fait
            deuant sa tente ses batailles regnier li fuiant i akeurent qui en
            ont bon mestier. Hues de Tabarie uint nostre roy aidier et li roys
            Corbarans qui tant [a] le coer fier. La crient Saint Sepulcre
            sergant et escuier contre Sarrasins uont bataille commenchier. Par
            deuant la gent d  armes sont li arbalestrier qui plus drus uont
            quariaus au paiens descochier que ne uole la nege ens ou mois de
            genuier. Au Sarrasins ont fait li quarrel encombrier car les
            cheuaus ochient si les faut tresbuchier. Dont uienent la gent d 
            armes qui n  ont [soing] d  atargier chascuns le lanche ou pong et
            l  escut de quartier se ferirent es Turs si les uont resueillier
            chascuns a fait le sien a terre trebuchier. Par deuant le chité fu
            la bataille fiere li bons roys Bauduïns ne se tint pas deriere
            Saint Sepulcre crioit l  enseigne droituriere. Li roys de
            Salorie fist porter sa banniere si auant en l  estour que sa gent
            losengiere i ont pris Corborant a le hardie chiere et Richart de
            Cammont prisent en le quarriere. Ensi que Sarrasin retournoient
            arriere uint li contes de Flandres auoec sa gent ligiere a Ector s 
            assambla par itelle manniere que d  une grosse lanche qui pas ne fu
            d  oisiere le feri telement et de uolenté fiere qu  il abati le roi
            par dalés une ourdiere. Et li rois Bauduïns quant il uit le
            manniere que li roys fu uersés qui gerpi l  estriuiere a .x.
            Crestïens de sa gent le plus chiere ont requis roy Ector entre sa
            gent lasniere que de lui remonter monstroient la manniere
            assalirent Ector son bachin a uisiere li osterent du chief la gent
            arbalestriere. Et li roys s  escria Ne li faites hasquiere Nel
            uorroie auoir mort pour tout [l  or] de Baiuiere As tentes l 
            enuoia par sa gent le plus chiere. E Diex que Sarrasin en menent
            laide chiere Par deuers le chité retraient lor banniere mais en
            che retraiant fu la bataille fiere si grande et si orible il leua
            le pourriere que [li] pluisour n  i orent adont point de lumiere.
            Dusqu  a bailles dura chelle bataille entiere. Bien le fisent paien
            n  i [a] chel qui n  i fiere. Corbarant eurent pris qui reclamoit
            saint Piere et Rich[art] de Cammont une uille pleniere. Plus
            amoient l  un l  autre qu  amans s  amie chiere
          
            puis l  ochist Corborans a doel et a hasquiere ne le fist pas de
            gré meschanse i fu primiere qui en maint lieu se fait bien souuent
            personniere. Grande fu la bataille a bailles de sapin. Corborant d 
            Oliferne emmainent Sarrasin et Richart de Cammont le hardi palasin
            qui ochist Goulïas qui fu freres Longin Murgalé de uaulis en [un]
            estour frarin dont li roys Corbarans l  ama com son cousin mais
            puis l  ochist li roys a son fier acherin par grande mescheanche
            dont il ot maint hustin ensi que uous orés en romant sans latin.
            Moult estoient dolant andoi li palasin qu  il auoient esteit ensi
            pris ou hustin mais dou fort roi Ector ne sceuent le traitin que
            Crestïen emmenent au tré roy Bauduïn. dessi iusques au nuit
            maintinrent le bruïn contre les Sarrasins qui croient en Iupin. Par
            forche de nuitie repairent no meschin. Li bons roys Bauduïns tenoit
            le chief enclin pour l  amour de Richart le noble palasin et li
            roys Corborant qu  il amoit de coer fin. Au tré le riche roy qui
            pains estoit d  or fin akeurent li baron a piet sans nul ronchin.
            Tout furent desarmet li baron de franc lin si uienent uir Ector
            qui creioit Apolin. Tout primier ua parlant bers Hues Dodequin
            Ector de Salorie uechi uostre cousin chellui qui Tabarie a tenut
            maint matin. uassaus creés a Dieu qui fist de l  iauwe uin le
            [iour] qu  il sist au noches de saint Archeteclin car li lois
            Mahoumet ne uaut .i. angeuin Mahons [n  a] de poissanche nient plus
            quë un mastin. Roys aoure no loy si renoy Apolin Quant Ector le
            congnut si li dist par engin Ahi faus renoiés ne toi ne ti
            cousin ne fisent onques bien au pople beduïn par toi auons perdut
            maint chastel marb[e]rin et mainte noble uille et maint [roi] mis a
            fin Pleüst a Mahoumet a cui me tieng enclin qu  a Miekes te
            tenisse droit au pont d  argent fin traïner te ferroie comme larron
            frarin Sire che a dit Hues foi que doi saint Martin ne le
            uorroie mie pour tout l  or Constentin. Droit ariés dit Ector
            par Mahon Iumelin Mais de tant uous em pri qu  au soir ne au matin
            ne me prïés iamais gentis hons de franc lin de croire Ihesu Crist
            qui ne uaut .i. roisin car li Iuïs le fisent pendre par larrechin.
            En la tente de soie au bon roy de Surie desputent li barron au roy
            de Salorie. Li quens Robers de Flandres moult souuent li escrie
            Sire che dist li quens par Dieu le fil Marie bien me deués
            amer tous les iours de uo uie car par moi aués chi uostre
            herbergerie. Par Mahon dist li rois mes corps uous en deffie
            Bien recognisterai uostre targe uoltie d  or a .i. noir lyon. Bien
            uous achertefie se ie uous uoi iamais en bataille regnie comparer
            uous ferai le uostre felonnie. A rire en commencha toute la
            compaignie. Adont mist on les taules .i. serians l  aighe crie. En
            la tente dou roy soupa le baronnie la fu Harpins de Bourges s  i
            fu Iehans d  Alie et Pieres li hermites a le barbe flourie Bauduïns
            Cauderons Hues de Tabarie et Robe[r]s du Rosoi qui les paiens
            chastie li uesques du Matran qui moult sot de clergie et li
            uesques du Puy qui leur preche a le fie. Li rois Ector seioit lés
            le roy de Surie le frere Godefroi qui morut par enuie. La furent
            bien seruit nel tenés a falie. Et Gontacles li glous cui li corps
            Dieu maudie fist Corborant geter en sa charcre pourie et Richart de
            Cammont aussi par compaignie si n  eurent que mengier andoi chelle
            nuitie. Gondacles fu felons et plains de mas corage car le nuit ne
            donna que mengier no barnage enchois les fist geter en une charcre
            umbrage iusques a l  endemain que par son grant outrage les bati d 
            un baston trop fist mauuais usaedge Bauduïn de Sebourc batoit par
            droit usage et le sien compaignon Croissant au fier uisaedge. Et li
            rois Bauduïns qui tenoit l  eritage que Godefrois conquist sus
            chelle gent sauuage appella roy Ector a l  aduré corage si li
            dist Riches roys or oiés mon langage .ii. cheualiers tenés ens
            ou uostre seruage qui pris furent her soir el grant estour ramage
            se rendre les uolés par Dieu et par s  image nous uous deliuerons
            san nul autre auantage. Bien le uoeil dist li rois qui grant
            [ot] le corsage s  aler uous m  en lassiés par dedens mon manage
            ie uous renuoierai sans penser nul outrage. Son doit hurte a son
            dent la ne faut nul hostage il ne s  en pariurast pour tout l  or
            de Cartage. Dist Hues Dodequins Rois de noble parage laisiés aler
            che roy qui tant a uasselage. Il a fait serement tel qui font li
            Aufage car en terre paienne qui est et grant et large
          
            s  uns Sarrasins i fait serement fol ou sage sont creüt par che
            fait sans autre tesmonaege. Quant li dos hurte au dent n  i a nul
            fait uolage car qui s  en pariuroit en leur païs sauuage qui
            prouuer le porroit il serroit par usaedge pendus comme larrons n 
            i lairoit autre gage et s  il en escapot par le sien haut linage
            ahontés en serroit toutiours en son eage ne iammais n  en uenroit a
            nul bon mariage et conuerroit aussi qu  il donast en cauage une
            corde a son col toudis en son eage cascun an une fois uoiant tout
            le barnage. Dist li roys Bauduïns Chi aroit grant hontage. Dist
            li rois Bauduïns li sires de Surie uenés auant Ector sires de
            Salorie et si hurtés uo doit a uo dent une fie en iurant sus uo loy
            qu  enchois la nuit serie uous me renuoierés mes cheualiers en uie.
            Ensi le fist Ector a le chiere hardie dont li fu aprestés quant il
            fist departie .i. destriers auferans enselés par maistrie. Et li
            rois i monta que ne s  atarga mie dist au roy Bauduïn Saués cui
            ie desfie Chellui au noir lyon. Ne li conseilliés mie que sa targe
            ait iamais en bataille regnie car se ie l  i cognois il n  en
            reuenra mie. A ches mos s  en parti s  a se uoie aquoillie onkes
            ne s  aresta tant qu  il uint en Orbrie. Gontacle a apellé
            hautement li escrie Gontacles dist li rois qui tant ot
            seignourie ou sont li doi baron c  on prist a l  estormie Sire
            en uo charcre sont pour uoir le uous affie encore n  on mengiet ne
            beüt une fie. Et li rois li respont S  aués fait uilonnie car i 
            ai es Crestïens trouué grant courtoisie otel ont fait de moi que de
            lor baronnie si sui dolans au coer c  aucune courtoisie n  aués
            fait a ches .ii.. Et Gontacles s  escrie Se uous ne fuissiés pris
            de la gent baptisie piecha fuissent pendut Ie ne les aime mie car
            le mort de mon frere fu par ches .ii. iugie. Sire che dist
            Gondacles se uous ne fuissiés pris i  eüsse ore pendut ches
            Crestïens chetis. Lors les fist emmener li riches roys gentis si
            lor a dit Seignour ie sui au coer marris de chou que uous aués en
            tel lieu esté mis. N  est pas de mon acort car i[ë] estoie pris de
            uos gens par cui i  ai esté si bien seruis honneur m  i a porté li
            grans et li petis et uous aués esté laidement recoillis. Par
            Mahoumet qui est mes diex et mes amis Gontacles de Pulane en uault
            durement pis Sire dist Corborans li prex et li gentis de
            traïtour ne uint ne bon fais ne bon dis s  il monstre biau samblant
            et chiere d  estre amis ch  est pour traïson faire la est tous ses
            delis. Qu  en traïtour se fie bien doit estre honnis. Quant
            Gontacles l  entent li sans li est fremis si dist a Corborans
            Ralés ent uous chetis se dites a uo roy qu  encore uaurrai pis du
            iugement Eracle qui a tort fu bruïs car onques n  enherba
            Godefroi i  en sui fis ains l  enherba uo soer et Tangrés ses
            amis. Cuidié uous que ne sache comment il fut traïs de uostre soer
            Florie qui tant a le cler uis qui a Tang[r]é de Puille auoit son
            corps promis Dedens Iherusalem faisoient lor delis or se doubta
            Tangrés li traïtres falis que de la puterie la ou il estoit mis
            ne sceüst Godefrois li prinches seignouris si auisa le tour de
            che sui ie tous fis entre lui et uo soer dont li rois fu murdris
            si le fist enherber Tangrés le maleïs et uous soer le putain i mist
            paine toudis. Quant Corborans l  entent si fu tous habaubis. Il a
            trait .i. coutel si est auant salis ia en ferist Gontacle
            droitement ens ou pis quant dedens une cambre s  en est li glous
            fuïs. Et Richars de Chaumont li prinches seignouris a l  entrer en
            le chambre de ses .ii. pongs massis qu  il auoit gros et durs que
            fers ou chailleil bis le ferri tellement sus le col par auis qu  en
            le chambre l  abaet puis est sor lui salis. Ia li lanchast au coer
            .i. coutel i  en sui fis quant .xxx. Sarrasin dont li glous fu
            seruis ont releué Richart qui tant [fu] posteïs le chambre li
            fremerent dont il fu moult marris. Richart dist Corborans
            moult estes mes amis et ore et autre fois aués esté toudis mes
            loiaus champions s  en di .u. merchis. Ector de Salorie s  escria
            a haus cris Par Mahoumet seignour uous aués trop mespris que
            uoiant mon uisage et uoiant mes amis aués feru Gontacle dont ie
            sui bien seruis Ne fuist pour serement que i[ë] ai pour uous mis
            ne l[e] puissiés ualloir pour l  or de .c. païs. Seignour che
            dist li roy trop outrageu[se]ment aués ouurés uers moi a chest
            aiournement se n  eüse pour uous hurté mon doit au dent ie prisisse
            de uous si crueus uengement
          
            c  on e[n] sceüst parler iusqu  a l  Arbre qui fent. Sire dist
            Corborans cessé uous mautalent Faites droit en uo court et loial
            iugement. Ie demande bataille a Gontacle briement et de che qu  il
            a dit li miens corps le desment et se ie ne li fais iehir
            apertement se fachiés le mien corps morir uillainement.
            Corborans dist li rois ie n  en ferrai noient. uous estes hors
            de loy si uous dirai comment i  ai au roy de Surie sus ma loy en
            couuent que uous re[n]uoierai en uie sauuement. Ie ne m  en
            pariuroie pour l  or de Boniuent mais partés uous de chi tost et
            isnelement. Adont les fist li rois monter moult noblement et puis
            les conuoia sans nul arrestement dessi iusques a bailles puis dist
            Ralés uous ent iusqu  a .i. autre fois car se Mahons m  ament ie
            uous irai ueioir en uostre ost temprement. Si dites a chellui qui
            porte noblement l  escu d  or au lyon ausi noir qu  esrement que mes
            [cors] le desfie de moi [et] de ma gent. Sire dist Corborans
            par le mien serement ch  e[st] li contes de Flanders qui tant a
            hardement n  a plus fier cheualier iusqu  a l  Arbre qui fent. N 
            assamblés plus a lui par le mien löement car le pïour ariés a uo
            repairement. Lors brochent les cheuaus des esporons d  argent si
            sont uenu a l  ost sus l  erbe qui resplent. Au tré le riche roy
            uinrent moult lïement la furent li baron trestout en parlement.
            Quant il uirent les .ii. qui uienent simplement dont furent acolet
            et baisiet douchement. Puis ne demoura gares se l  istoire ne ment
            que hors d  Orbrie issi le sarrasine gent Ector de Salorie les
            conduist noblement. Gontacles demoura cui li corps Dieu crauent
            que Dieu ot renoiet le Pere omnipotent. Le Crestïens haioit si tres
            amerement que les .ii. Crestïens batoit uilainement tous les iours
            lor donoit dolerous pai[e]ment. Le roys de Salorie cheuauche
            fierement .xxx. paiens le sieuuent tangrement. Et quant li Crestïen
            uirent le couuen[en]t arainnes et buzines font sonner hautement. La
            p[e]üssiés oïr mainte trompe d  argent moyniaus et olifans qui
            bondisent forment. Chil cheualier desploient les bannieres au uent
            contre Sarrasins uont habandoneement. [La peuïssiés ueïr .i. tel
            asamblement et si forte batalle a ce commencement] que .ii. en
            gisoient a le terre sanglent. Ector de Salorie conuoitoit durement
            que le conte de Flandres ueïst primierement et li contes de
            Flandres cheuauchoit noblement. Hé Diex comme il auoit o lui de
            bonne gent pour le conte garder qui sauoit uraiement qu  il estoit
            manechiés de paiens durement Si dist que de maneches uit on moult
            longement. Hé uous par le bataille le bon conte Robert qui auoit le
            sien corps armé d  un bon auberc et d  un riche blaison deuant lui
            acouuert A le gent sarrasine a le sien branc offert trestous
            chiaus qu  il encontre sont perdu et desert et tout le sien baron
            estoient si apert a le gent sarrasine chascuns de son branc sert.
            Mors est et mis a fin ou li contes s  ahert. Forte fu [li] bataille
            a chelle matinee l[i] solaus luisoit [caus] le pouriere est leuee
            si uienent bras a bras donant mainte colee. Li bons roys Bauduïns
            de Surie la lee tenoit une guisarme de fin achier tempree ua ferir
            Dromadant qui tenoit ualfondee. Li bons roys Bauduïns li donna tel
            colee que la teste li a pourfendue et copee. Hues de Tabarie tint
            Hydeuse s  espee a maint fier Sarrasin a le uie rostee. Corbarans
            d  Oliferne qui le brache ot quarree a sus les Sarrasins monstré
            telle posnee qu  il les fist reculer demi arbalestree. Et Richars de
            Caumont se fiert en la merlee. Li dus Harpins de Bourges a s 
            enseigne escriee. Chascuns a son pooir i met coer et pensee que la
            gent sarrasine soit morte et affinee. Li quens Robers de Flandres
            issi d  une uallee uers Orbrie en aloit a banniere leuee pour
            enclore paiens la pute gent deruee. Bien le uit roys Ector qui
            tant ot renommee la bataille a .i. fais a sor lui contournee et a
            dit a se gent a moult haute alenee Or tost seignour baron n  i
            faites arrestee Cheste bataille chi uoeil que tost soit matee car
            chius qui les conduist par le champaigne lee m  a ore et autrefois
            abatu me posnee. Lors broche le chauael s  a [le] lanche aualee
            uint au conte de Flandre telle li a donnee que sa targe li a
            pourfendue et tröee la maile dou hauberc n  a de riens entamee. La
            lanche fu si rode et tellement boutee que maistre et cheualier abati
            en la pree. .X. Sarrasin a unë ibondee
          
            ont le conte assali par telle destinee que pris l  ont et saisi et
            sa gent destourne[e]. Quant roys Ector le tint la coze li agree n 
            en uausist pas tenir d  or fin une quarree. Or fu li contes pris
            qui moult ot coer dolant en Orbrie le ua roys Ector enuoiant a
            Gontacle le fel qui la chit ua gardant. Et li Flammenc si uont par
            decha repairant s  ont conté la nouuelle au bon roy Corbarant et au
            roy Bauduïn le noble conquerant dont s  en uont li barron ensamble
            raloiant a le gent roy Ector se uont entremellant d  espees et de
            haches se uont adamagant. Parmi les champs estoient li mort et li
            sanglant testes et haiteriaus uont par les cha[m]ps gisant de
            maint corps de paien sont li boiel issant. Sonnoient ses buisines et
            chil riche olifant. Droit a l  eure de nonne fist che iour si
            hardant que de soif i morurent maint cheualier uaillant. Le gent au
            roy Ector uont li nostre assalant et li roys de Surie aloit toudis
            criant Prenés adés les riches si qu  il soient uiuant La prisent
            Crestïen Pinable l  amirant cousin germain Ector si ont pris
            Gloriant le roy Escapanart qui fu fiex d  un soudant. .IIII.
            cheualiers du pople Teruogant enmenent Crestïen a lor trés debatant
            le rois de Salorie en ot le coer dolant. En Orbrie ot tramis le
            conte souffisant a Gontacle le fel le glouton soudoiant. Quant
            Gontacles le tint s  en ot le coer ioiant si dist Contes de
            Flandres bien uous uoi rauisant uous et I[eh]ans d  Alie et le roy
            Corbarant iugastes le mien frere d  ardoir en fu bruiant mais uous
            l  amenderés par mon [dieu] Teruogant Adont saisi le conte et
            puis le maine esrant en le fosse au larrons le uont Turc
            conduisant. Et Gondacles li glous s  en aloit tout deuant puis
            entra en le charcre si a trouué Croissant Bauduïn de Sebourc et
            lor dist enn oiant Seignour uous auerés compaignon maintenant
            ch  est li contes de Flanders c  on uous ua amenant. Tout troi
            serrés pendut ains le soleil couchant Quant Bauduïns oï le
            traïtour puant qui du conte de Flandres aloit en lui parlant lors
            li souuient du conte Robert le combatant frere Blanche s  amie si
            müa son samblant. Et li Sarrasin uont en le charcre aualant le bon
            conte de Flander qui Dieu ua reclamant. Et leus que Bauduïns uit le
            conte plaisant mout bien [le] recognut au uis et au samblant. Adont
            ne s  amonstrast pour d  or fin son pesant en lieu ombragé ua le
            sien corps reponant car honte ot et uergongne et si le ua doubtant.
            Quant Bauduïns perchiut le bon conte aualer sachiés pas ne [le] ua
            baisier ni acoler bien cuidoit Bauduïns qui tant [ot] le coer ber
            que li contes eüst uolour de lui greuer. Mais se li quens peüst
            Bauduïn rauiser ne fust mie si liés pour tout l  or d  outre mer
            sans coze s  e[n] doubtoit Bauduïns au coer ber. Et Gontacles a pris
            .i. baston a leuer si a dit a Robert Ie uous uaurai donner ensi
            comme ie fais ches .ii. a desiuner Dont hautse le baston ou dos
            le ua fraper .iiii. grans horrions. Li quens prist a crier Ahy
            terre de Flandres Diex uous uoille prester autre seignour que moi
            mais n  i porrai entrer Par Mahon dist Gontacles c  est
            legier a prouuer Dont ua [a] Bauduïn de son baston ouurer et le
            fiert .iiii. cos tant que le fist pasmer. Et li contes de Flandres
            quant [uit] sa char sainier ot si grant doel au coer qu  il ne
            pooit durer si sacha .i. coutel que ne peurent trouuer paien quant
            on le dut en le charcre bouter li quens trait .i. coutel et puis en
            ua fraper Gontacles le felon si qu  il le fist passer le corps au
            destre lés si le fist chanseler. Bauduïns de Sebourc prist ses fers
            a leuer dont on li auoit fait andeus ses poins nöer sus le chief en
            ua si le glouton assener que les iex li a fait de la teste uoler et
            le cheruele en fist a le terre couler. Quant li Sarrasin uinrent
            Gontacle ensi mener hors de la charcre issirent si prisent a
            uller. Plus de mille paiens fisen la assambler qui maugré les
            prisons uont le charcre fremer. Et li troi baron uont Gontacle tel
            mener les pieches qu  il en font ne peüst on conter. Or est
            Gontacles mors et alés a [la] fin. Li quens Robers parole en rommans
            sans latin uassaus qui estes uous pour le corps saint Martin
            qui ensi aués mort le chacherier frarin Ie ne l  ai mie mort
            sire dist Bauduïns mais uous l  aués ochis d  un coutel acherin.
            Me uolé uous sus metre le uostre larechin Ie ne li ai donneit
            chertres c  un sol taitin. uassaus che dist li contes uos
            corps le mist a fin. Ensi se deuisoient la endroit li meschin
            encor se combatoient la hors li Sarrasin.
          
            Ector de Salorie tenoit le chief enclin pour chou que pris estoient
            la endroit si cousin. Es uous par la bataille le bon roy Bauduïn
            Tangret et Buiemont et Huon Dodekin et Richart de Cammont au corage
            enterin chascuns tenoit el pong le bon branc acherin. Li roys fiert
            Ardrastus qui coer ot de mastin l  espaule a tout l  escut li abat
            ou carin. Hues de Tabarie ua ferir Salphadin toutes ses arm[e]üres
            ne uailent .i. rosin. Et Corborans feri Rodöem de Monclin mort le
            trebuche a terre par delés .i. gardin. Tangrés fiert Erquelant
            Buiemons fiert Mau[din] et Richars de Cammont abati Norandin. Si
            bien s  i [sont] prouué li nostre palasin que Sarrasins reculent a
            bailles de sapin. Ector est reculés par deuers .i. molin le pont a
            fait leuer qui pendoit par engien s  ont le porte fremee paien et
            Sarrasin. Par le chité menoient [et] grant doel et grant brin li
            .i. plangoit son frere li autres son cousin. Atant es uous paiens
            qui demainent lait brin A sire Ector font il ueschi mauuais
            couuin Gontacles est tués et alés a se fin ch  ont fait li
            Crestïen de la charcre Kaÿn qui l  ont mort et tuet par mauuais
            larresin Quant Ector l  entendi si tient le chief enclin si en
            iura ses freres qui furent biau meschin Marbrun et Esclamart
            Taillefier le frairin et Saudoyne l  ainsnet et tous chiaus de son
            lin et meïsmes sa soer Synamonde au coer fin la plus belle qui
            fust iuqu  a l  iauwe du Rin que chius qui l  a ochis ara crüeuse
            fin. Moult fu dolans Ector quant on li recorda que mors estoit
            Gondacles que loiaument ama. Tost et isnelement uers le charcre s 
            en ua ta se uois qu  il ot clere hautement s  escria Fel
            Crestïens dist il mal ait qui uous porta Lequels a mort
            Gontacle que chi uous enfrema Dist li contes de Flandres Ch  a
            fait chius uassaus la des fiers qu  il a es mains si grant cop li
            donna que toute la cheruele a terre en espautra Dist li bers
            Bauduïns Mal ait qui uous porta quant uous me metés sus che que
            uous corps fait a Car d  un coutel trenchant qui radement trencha
            li feristes ou corps que d  autre part passa le boiel en salirent
            et li cors l  en creua. Par Mahon dist Ector l  un de uous en
            morra Et se ne fust pour chou que ma gent sont dela qui furent
            orains pris quant li rois me mata ie uous fesisse pendre mais pour
            chou qu  il i a de mes meliours barons pris en l  ost par dela ie ne
            uous ose pendre. Mais li .i. me dira liquelz a mort Gontacle si qui
            pendus serra. Dist li contes de Flandres Chius uassaus le tua ie
            sui contes de Flandres uoir ie n  en morrai ia Comment dist
            Bauduïns. uos auoirs i uaurra dont sera che grant faute et
            faussetés serra se pour uostre riqueche on uous deporte ia Ne
            sai che dist Ector que il m  en auenra mais se ie puis sauoir
            iustement qui mort l  a ie uous ai en couuent chius propres en
            morra Sire uassaus dist il or ne uous uantés ia de le conté de
            Flandres car petit uous uaurra i  en iugerai le droit se qu  il
            apartenra. Sire conte de Flandres dist Ector li menbrus se
            mort aués Gontacle uous en serés pendus. Nennil che dist li
            contes par les sains de lassus Du coep que li donnai n  est [il]
            pas mort cheüs mais chius uassaus illoec soit de Dieu confondus
            quant onques le ferri se sui bien irascus. Des poins a tous les
            fers fu Gontacles ferus le chief li espautra li sans en est
            courrus. Par Mahon dist Ector bien me sui perchïus que par l 
            un de uous .ii. est Gondacles perdus se uoeil que de uous .ii. soit
            .i. champs maintenus armés de toutes armes sus les destriers
            grenus les lanches ens es poins et au col les escus et liquels qui
            sera recreans et uaincus traïner le ferai et puis sera pendus
            Quant Bauduïns l  entent liés en est deuenus il sali en estant
            comme uassaus cremus et dist au roy Ector Nobles roys cogneüs
            ains mos si uolentiers ne fu de moy oüs parler uous fist Mahons et
            sa grande uertus De la bataille faire est ce bien mes argus si ne
            fuisse aussi liés pour le tresor Artus. Il sali en estant grande
            fu sa uertus et dist uechi mon gage nobles roys esleüs ie me
            combaterai uolentiers par Ihesus Quant li contes l  entent li
            sans li est meüs si dist [a] Bauduïn qui fu grans et corsus
            uassaus se dist li contes par Dieu qui fu uendus se g  estoie
            aussi grans que uous estes ou plus uous n  en fuissiés point ore si
            ioians deuenus Dist li contes de Flanders Tost estes aprestés de
            combatre uers moi lechieres pariurés ch  est pour che que de moi
            uous este plus fourmés Sire dist Bauduïns moult grant tort en
            aués chou que uous aués fait a tort sus me metés
          
            si uous ai en couuent que uous le iehirés. Lors dist au roy Ector
            Che glouton me rostés ou ie le ochirrai ia a mes .ii. poins
            quarrés Ie uous prie et requir que tous .ii. nous armés se iehir
            ne li fais ains qu  il soit auiesprés que Gontacles ne fust par
            lui mors et tués i  abandonne mon corps qu  a forches le pendés.
            Gloutons che dist li contes par Dieu uous i mentés si m  en
            combaterai puisqu[e] uous le uoilés Dont fu li quens Robers de la
            charcre getés. Li bataille fu prise et li iours acordés a l 
            endemain matin lor fu li iours donnés de faire la baitaille ensi
            qu  oï aués. Li contes fu la nuit seruis et honnerés Bauduïns de
            Sebourc est en charcre remés ains n  i ot la nuit grace dou
            uaillant de .ii. dés mais li contes de Flandres fut moult bien
            hostelés tout adés est li riches en tous lieus honnerés. La nuitie
            passa li iours est aparus. Ector de Salorie n  i est arreste[ü]s
            le conte fist armer qui moult fu irascus si dist son marissael c 
            on clamoit Tideüs Alés querre chellui qui sera combatus a che
            conte de Flander en le charcre est la ius car par Mahon qui fait
            miracles et uertus li recreans de .ii. serra anuit pendus Et
            chius s  en est partis n  i est arresteüs. Enchois que Bauduïns fu
            au conte aparus fu il de toutes armes armés et feruestus s  ot le
            hÿamme ou chief. Le cheualiers menbrus ne uoiloit que du conte se
            fust apercheüs bien cuidoit que li quens ne l  amast .ii. festus.
            Mais se li quens sceüst qui tant fu irascus que che fust Bauduïns
            li prex et li menbrus pour tout l  or de che monde ne s  i fust
            combatus ains li fisist li contes amistés et salus et si l  eüst
            baisiet en la bouche tout sus. On cuide de tellui estre a le fois
            uendus dont se besons estoit on seroit secourus. Si com li rois
            faisoit les champions armer fist li rois de Surie de sa tente
            seureir Huon de Tabarie le gentil bacheler a le fin qu  il deuoit
            uenir au roy parler pour le conte de Flandres de prison racheter et
            s  en uoloit li roys a Ector deliurer .iiii. Sarrasins c  on ot
            pris a iouster en le grande bataille qui tant fist a doubter car
            moult amoit le conte. Moult faisoit a amer prex estoit de son
            corps ou monde n  ot son per et ch  estoit gentix hons s  auoit a
            gouuerner le païs de Hainnau et Flandres sus la mer s  estoit li
            contes sages pour bon consaus donner. Hues de Tabarie laist le
            cheual aler dessi iusqu  a Orbrie il ne fine d  esrer a bailles
            est uenus si commenche a crier Seignour ne traiés mie laissies
            me a uous parler. .I. Sarrasins li dist Que uolés deuiser Bien
            saués no langage et no raison monstrer. Seignour che dist Huons
            uoillés moi escouter alés au roy Ector et dire et raconter que
            dessus ches garites sans le pont aualer il uiengne se lui plaist
            mon langage escouter pas ne uoil entrer ens sans [moi] asseürer.
            Sire dist li paiens che fait a creanter. Comment porrai au roy
            uostre non deuiser Ie croi tel porriés estre qu  il uerroit sans
            cesser et tels dont ne uorroit .i. piet auant aler car .i. roys ne
            doit mie .i. garson honnerer. Amis che dist li dus moult
            faites a löer. uous dirés a uo roy qui tant [a] le coer ber qu  a
            Huon Dodekin uiengne parlementer bien me cognistera quant il m 
            orra nommer. Li Sarrasins s  en tourne et Hues remest la li payens
            uint au roy et puis le salüa de la loy Mahommet c  uns pourchiaus
            estranla. Sire dist li paiens oiés c  on uous dira a bailles
            la dehors .i. Crestïen i a ch  est Hues Dodequins ensement se
            nomma il uous atent a bailles. Nuls fors lui il n  i a si uoelt a
            uous parler [ie] ne sai qu  il dira. Et dist li rois Ector
            Maintenant m  auerra. .I. palefroi demande et li roys i monta par
            le uille cheuauche et si bien esploita qu  a le porte est uenus es
            garites monta. Huon de Tabarie moult tres bien auisa et quant li
            roys le uit adont li escria Dodequin de Damas dist il que
            faites la Et Hues respondi Li roys enuoiet m  a a uous pour .i.
            prison qu  en uostre chitet a ch  est li contes de Flanders ou si
            franc uassael a. Li roys le uoeilt rauoir si uous en rendera .iiii.
            Sarrasins que l  autr  ier conquesta chertes .i. trestout soel li
            roys n  en retenra mas que uous li rendés le conte qui est cha. Et
            li roys respondi quant Huon escouta Dodekin biaus dous sire oiés
            c  on uous dira le conte ne puis rendre iusqu  a tant qu  il ara
            une bataille faite que tost commenchera encontre .i. Crestïen. Et
            qui uaincus sera i  ai fait mon serement tantost pendus sera.
          
            Et quant Hues l  entent forment s  esmerueilla la cause et le
            demaine et le fait demanda. Ector de Salorie trestout li recorda de
            Gontacle le fel comment on le tua comment on le murdri car murdre
            l  apella et comment pour sauoir chellui qui ochis l  a ert faite
            le bataille qui mie ne faura. Quant Hues l  entendi tous li sans li
            müa pour le conte de Flandres forment li anoia. Quant Hues entendi
            du roy Ector le uois se li dist bassement Sire ie m  en reuois.
            Pour icheste nouelle sera dolans no roys mais pour chellui uous
            pri qui fu mis en la crois que le conte de Flandre gardés a cheste
            fois car il ne muire mie. Trop seroit grant anois. Se morir le
            faisiés ie uous iure la crois la ou Ihesus souffri de la mort les
            destrois .iiii. Sarrasins feriemes pendre au bois ne les
            garantiroit li tresors des Grigois. Ne sai che dist Ector qui
            fu sarrasinois mais foi que doi Mahon qui establi les loys
            liquels qui ert uaincus au bon branc uïenois serra menés au forches
            et pendus car ch  est drois. Cuidiés uous que ie doie donkes
            brisier mes lois Naie se ie deuoie perdre tous mes terrois Foi
            que ie doi mes freres dont i[  en] ai plus de trois et ma soer
            Synamonde qui est blanche que nois ie n[e m  ]en pariuroie
            sachiés a cheste fois s  on me deuoit geter dedans .i. feu
            grigois. Hues de Tabarie quant roy Ector entent si dist Drois a
            mestier d  aïde bien souuent or i gardés le droit bien et
            souffisamment. Dist li roys S  il uous plaist a ueoir che
            content bien i pöés uenir a uo commandement et amener uo roy et
            trestoute uo gent. Et pour chou que ie uoeil que uous uaés comment
            li champs sera menés et par quel iugement ie uous donne respiit
            .iii. iours entirement de uenir et d  aler du tout a uo talent. Ma
            gent iront en l  ost bien et paisiblement et uous uenrés chaiens
            sans monstrer maltalent. Dist Hues Or hurtés uostre doit a uo
            dent et ie ferrai aprés pour le nos serement. Ector hurte son doit
            a son dent lïement dont ne s  en pariurast pour tout l  or d 
            Orïent et Hues acorda le respit dignement. Sus les crestiaus d 
            Orbrie fist crier hautement le respit a tenir .iii. iours
            entirement les portes sont ouuertes auironneement. Hues de Tabarie
            n  i fist arrestement uint au roy de Surie se li dist hautement du
            quen Robert de Flandres tout le demainement le bataille et le champ
            li conta ensement qu  Ector li auoit dit ou Salorie apent et du
            respiit li dist qu  il a pris ensement. Dist li roys de Surie Par
            le mien serement Diex uoilliés lui aidier par uo commandement Se
            ie pers le bon conte que tant a hardement iamais ioie n  arai par
            le mien serement. Diex uoilliés lui aidier par uo commandement et
            confondés chellui qui a lui se desfent. Ensi roys Bauduïns
            maudisoit son parent ne le connisoit mie nel maudisist noient
            mais on ne connoist mie tous ses amis souuent. Bauduïns li bons roys
            n  i fist arrestison il a dit a ses hommes Or auant mi baron
            alons ueioir le champ que chil doi champion feront en la chité qu 
            en Orbrie dist on. Hue de Tabarie lor a dit a haut son
            Cheuauchons lïement nobile compaignon li respis est criés sans
            nulle traïson. Adont monta li rois dessus son arragon. O le roy
            Corbarant Tangret et Buiemon ua li roys a Orbrie ou sont li doy
            prison aueukes lui mena Richart [cil] de Cammon le duc Harpin de
            Bourges Bauduïn Cauderon s  i fu Iehans d  Alis et l  ermites
            Pierron et Robers du Rosoy qui cloche du talon. .IIII. cheualiers a
            doret esporon s  en uont auoec le roy qui Bauduïn ot non. En le
            chité entrerent a lor diuision chertes il n  i trouuerent paien ni
            Esclauon que riens lor contredie ne mesface .i. bouton. Ector uint
            encontre eulz qui coer ot de lion moult bien les honnera sans
            nulle suspechon. Tout droit ens ou marchiet cordis fait auoit on et
            oster le chaucie pour passer ou sablon. Li quens Robers estoit armés
            d  un aubregon s  ot riches arm[e]üres et hÿamme moult bon coutel
            misericorde et bon destrier gascon s  ot lanche de pommier et .i.
            riche blason hÿamme reluisant de l  oeure Synagon. Li quens Robers
            de Flandres s  escria a haut ton Adieu roys de Surie adieu dux
            de Bullon Puis que ie passai mer a nef et a drommon ay fait maint
            grant assaut mainte fiere tenson i  ay porté en bataille .c. fois
            mon confanon auoekes uostre frere qui morut par puison mais onques
            de bataille n  oi tel confusion comme i  ai de chestui et pour .i.
            soel glouton
          
            car s  ossi hardis est qu  il a grande fachon ie ne durai a lui nés
            qu  aloe au faucon uoeilliés pour moi prier car i  en ai grant
            beson. Quant li roys entendi le conte droiturier sa destre main
            leua si se prist a sainnier. Pour le conte de Flandres commenche a
            larmoier aussi font li barron et li noble princhier. Bauduïns de
            Sebourc estoit sus le destrier par dedens le cordis si se uolt
            apoier au debout de la lance dessous ot mis l  achier. A haute uois
            s  escrie Bauduïns au coer fier Or cha contes de Flandres trop
            me faites ioquier car piecha deüssiés auoir uostre loier A si tres
            mal hostel uous uenés herbergier que chi uous aporterent li dëable
            d  enfier Quant li roys de Surie ot Bauduïn plaidier si demanda
            au conte qui Flandres dut iugier Sire comment clamm  on par son
            non che loudier Par foi che dist li contes ch  est li fiex
            Lucifer ueés com grant dëable assis sus che coursier Onques ne ui
            plus grant par Dieu le droiturier se ne fu .i. dansiaus qui moult
            fist a prisier Bauduïns de Sebourc le gentil cheualier fil la
            roÿne Rose pour cui ie uos laissier le mien païs de Flandres et ma
            terre widier. Chius emmena ma soer si me fist courechier. Dist li
            rois de Surie Il i a maint iuier que de che Bauduïn uous ai oï
            plaidier que sor tous chiaus du monde il fait a ressengnier. Il est
            de mon linage se le doy auoir chier mais onques ne le ui si m  en
            doit anoier car se ie le tenoie en chestui heritier chertes ie li
            donroie noble terre a baillier s  il uoloit auoec moy estre ni
            hostoier. Ensi uont diuisant li nob[i]le princhier. Helas s  il
            conneüssent Bauduïn au coer fier chascuns l  alast briement acoler
            et baisier Et Bauduïns s  escrie sans point de l  atargier Frans
            roys de Salorie ie uous prie et requi[e]r que le mien champion me
            fachiés enuoier ou hors du champ l  irai maintenant resueillier Li
            bons roys de Surie commencha a brochier ou cordis est entrés tous
            soes sans escuier si dist a Bauduïn de Sebourc le gerrier
            uassaus se dist li roys uoeilliés le champ laissier ie irai au
            roy Ector tellement esploitier que le mort de Gontacle cuitera sans
            uengier et le uous pardonra de loial coer entier et encor donrai
            tant et d  argent et d  or mier que de cheste chité uous larrai
            eslongier a fin que uers le conte ne uoeilliés bateillier. Sire
            dist Bauduïns che deués bien laissier que par chellui Seigneur
            qui tout poet iustichier qui pour nous se laissa pener et clofïer
            se uous me donniés ia de fin or .i. sommier ne laroie le conte
            uiure .i. soel iour entier. Sire dist Bauduïns qu  a Sebourc fu
            nouris qui me donroit tout l  or qui est dedens Paris ne
            cuiteroie mie le champ que i  ai empris car plus a de .xu. ans
            passé et acomplis que ië ai quis le conte qui est mes anemis or l 
            ai ie chi trouué dont ie sui resioïs. Ie le hé de lonc tamps or en
            sera seruis pour une courtosie dont il me fist iadis l  en sera se
            Dieu plaist li gerredons meris. Pour coi le haés uous dist li
            roys seignourris. Et se i  en sai le cause par Dieu de Paradis ie
            meterai remede au los de mes amis. Et [de] pecheur qui prie doit
            estre li merchis selonc le fait l  amende che mot dist Ihesu
            Cris. Sire dist Bauduïns li quens est uous subgis et ie ne le
            sui mie de che soiés tous fis si que pour faire pais a uous riens
            [n  ]obeïs. Enuiron a .xu. ans ou .xui. che m  est uis que li
            quens me mesfist trop ens ou sien païs mon pere me fist pendere
            chertes dont il uaut pis sans loy sans iugement pour che qu  il
            ert haïs. Quant pendre fist mon pere qui tant fu agentis comparer
            li ferai puisque ie sui ses filz. Dist li rois de Surie uassaus
            par saint Denis li quens l  amendera du tout a uous deuis. Sire
            dist Bauduïns ch  est uoirs par Ihesu Cris la teste en prenderai
            ains qu  il soit auespris ne l  en garantiroit nuls hons de mere
            uis ne uous ne roys ne contes ne prinches ne marchis. Laissiés
            ent le parler riches roys posteïs pour uous ie n  en feroie .i.
            tout soel paresis. Dist li rois de Surie Fox qu  est ce que tu
            dis Ia sui roys de Surie le nob[i]le païs et de Iherusalem ou
            Diex fu mors et uis et de .xui. royames sans .ii. que i  ai
            conquis s  ies fox et outrageus quant a moy n  obeïs. Se te tenoie
            ia dedens mes edefis Onques si fox parlers ne fu par homme dis
            Sire dist Bauduïns de che sui ie tous fis se ie fuisse en uo
            lieu ne dedens uo pourpris ie me gardasse bien de dire sifais dis
            ia ne m  i kier embatre pour estre uo subgis. Atant s  em part li
            roys dolans et abaubis. Dist au conte de Flandres Frans contes
            agencis
          
            defendés uostre uie ie ne puis estre oïs. Ie croi se ie donnoie
            che uassal mon païs et trestoute la terre de quoi ie sui seruis ne
            se deporteroit d  estre a uous aatis. Or uous em puist aidier li
            Peres et li Filx Ihesus li tous poisans qui est Sains Esperis De
            tout les Crestïens est che li plus despis. Quant li contes de
            Flandres le bon roy escouta il en fu si dolans c  onkes mot n  i
            parla il broche le destrier et le lanche auala de l  escut se
            couuri et ou cordis entra. Quant Bauduïns le uit adont li escria
            Ahy contes de Flandres dist il estes uous la Ie uous ai lonc
            tamps quis or uous ai trouué cha. De chellui uous deffi qui tout
            fist et crea Et ie toy dist li contes qui moult le redoubta.
            Ambedoy s  eslongierent et Bauduïns brocha moult aïreement enuers
            le conte ua. Li contes uint uers lui et le lanche auala. Chascuns
            son compaignon tellement assena que li escut perchierent ou li
            lanche ficha mais li lanche au bon conte en .x. pieches brisa. Li
            lanche Bauduïn point ne pau ne fleka roide fu et pesans et li bers
            le bouta que [le] conte Robert hors des archons porta. Plus de
            .xiiii. piés le uassaus le geta en sus de son destrier illoec le
            souuina il s  en fali petit li coer ne li creua. Quant li roys de
            Surie la iouste regarda il dist a Corborant sor cui il s  apoia
            Ahi roys Corborans li quens Robers s  en ua il est mors a che
            cop mais ne s  en leuera Et li bers Bauduïns telement se hasta
            car du conte tuer durement se pena si le uoeilt defouler son
            cheual li mena pour passer sus le corps mais li quens qui iut la
            reprist coer et uertu et l  espee sacha tout ensi [qu  ]en fauquant
            d  une fauc quant on l  a feri en rastelant li chaual si frapa que
            les .ii. piés deuant a .i. cop li trencha. Li chauaus est cheüs et
            Bauduïns uersa le chief dessus la terre li cheualiers tuma. Legiers
            fu et apers si que tost s  en leua. Andoi furent a piet chascuns
            fiert et frapa. Bauduïns fiert grant cos le contes l  aprocha. Des
            escus se couurirent ou mains cos s  auala si les ont decopés et
            creués cha et la. Puis fisent une luite ou chascuns s  efforcha si
            ne sot on a dire liquelz primiers uersa fors tant que Bauduïns
            primiers sor lui monta. Des manicles de fer qu  a se gans il porta
            fiert et maille le conte que li sans en raia. Li quens fu si armés
            que point ne l  empira se que tout d  un acort chascuns se releua
            si se fierent des brans que chascuns d  iaus porta et d  estoc et de
            taille chascuns tant s  en donna que li sans en raioit dont li
            herbe arousa. Fort furent li uassal bon cheualiers i a chascuns a
            son pooir de la mort s  en tensa. Mais li contes de Flandres forment
            afobloia car li bers Bauduïns .i. tel cop li geta que l  espee
            trenchant le char li entama sus le dos par deriere plainne pamme i
            entra. Li sans l  en file a terre dont li quens se doubta Dieu et
            sa douche Mere en son coer reclama. Quant li contes de Flandres uit
            le sanc de son corps se il osast de honte il criast ia ahors. Et
            li roys Bauduïns a ses cheueus detors si dist a Corborant Li
            quens Robers est mors Ihesus li tout poissans li soit misericors.
            A Bauduïn s  en uint li riches roys Ectors si dist Roys de Surie
            n  i uault argens ni ors li contes est uaincus [a]complis est mes
            sors [Gontacles mist a fin qui estoit mes resors traïner le ferai
            a .ii. boins ceuaus sors] Quant li roys l  entendi si plaindi
            moult le corps. Li roys fu moult dolans en lui n  ot qu  esbahir
            quant le conte Robert uoit ensi amenrir. Et Bauduïns le fiert qui
            se faisoit cremir en plus de .xii. liex en fist le sanc salir. Et
            le contes se paine de sa uie garir quant se cuide auanchier il le
            conuient fuïr car Bauduïns li fait ses horrions sentir cop a cop
            le faisoit a le terre flastir. Li quens se resuertue si prent a
            esquiermir entour lui fiert et frape sans point de l  alentir.
            Bauduïns se repose ens ou conte ueïr bien uoit qu  il est matés
            nus n  en pot garantir et qu  a .i. tout seul cop s  il s  en
            uoeilt eshardir li feroit s  il uoloit l  ame du corps partir.
            Lors li dist Bauduïns qui tant fist a cremir Sire contes de
            Flandres chi uous conuient fenir Chellui ne connissiés qui uous
            fera morir mais ie le uous dirai se le uolés oïr car ch  est li
            hons el mont que plus deués haïr et s  en uo maiesté uous le pöés
            tenir a fin c  on uous laissast de mon corps conuenir uous ne me
            lairiés uiure ni une nuit dormir ie croi que uous donroit le
            royame de Thir. Quant li contes l  entent si ieta .i. souspir
          
            si li dist Cheualiers ie ne cuide haïr homme tant ens el mont com
            tu me fais oïr. Cheualiers dist li contes ne sai homme uiuant
            que ie hache de mort chertes ne tant ne quant. Mal estes assenés a
            dire tel rommant Comment dist Bauduïns qui tant ot fier
            samblant. Ia sui ie Bauduïns de Sebourc le uaillant qui emmena uo
            soer qui le corps a plaisant la plus belle puchelle de che chiecle
            uiuant. Chertes se me teniés ou sont uostre atenant ou païs de
            Hainnau ou de Flandres auant pour tout l  or de che monde ne me
            feriés garant ne [me] fesissiés pendre com larron soudoiant. Quant
            li contes entent Bauduïn le poissant hors de son chief ieta son
            hÿamme luisant s  espee gete a terre et son espoi trenchant si
            dist a Bauduïn le noble conquerant Or ne m  ochïés mie ch  a il
            dit a l  enfant tant que uous aie dit che que ie uois pensant.
            Nennil dist Bauduïns dites uostre commant et puis uous
            ochirrai chertes tout maintenant. Sire dist Bauduïns a le
            clere fachon ie uous larai bien dire uo talent et uo bon mais
            chachiés qu  auiourd  ui n  arés confession la teste uous torrai
            par dessous le menton Bauduïns dist li contes qui Robers ot a
            non uoeilliés moi escouter sans nulle arrestison ie uous ai lonc
            tamps quis che n  est se pour bien non car par chellui Seigneur
            qui fist Longis pardon ne uous uaurroie ochirre pour tout l  or
            Salemon iamais n  aroie pais uers les hors de Buillon car
            chertes uous uenés de telle estration qu  il n  a plus gentil homme
            en Franche le roion. De uo pere et uo mere uous dirai chi le non de
            uous freres aussi toute l  establison. Li sires de Sebourc m  en a
            dit le fasson qui .xu. ans uous nourri par dedens sa maison. Hé
            gentis damoisiaus ie uous requir pardon Nobles enfes roiaus de
            generation fiex estes de roÿne qui ot roy a baron. Ne connoissiés
            uo mere mais bien le cognoisson ch  est la roÿne Rose qui tant a
            de renon. uous peres fu uendus au roy Rouge Lyon si le uendi
            Gaufrois qui coer a de glouton. Esmerés Glorians Alixandres par
            non chil troi sont uostre frere et li dus de Buillon qui est roys
            couronnés du temple Salemon et .xiiii. royames en sa subiection ch 
            est germains a uo mere sans nulle autre parchon. uous estes du
            linage le prinche de renon qui par mer emmena Elÿas le baron. Li
            sires de Sebourc uous trouua au buisson delés .i. cheualier qui
            sans confession morut delés Sebourc Diex li face pardon qui tout
            droit a Boulongne ou on entre en dromon portoit le uostre corps
            pour auoir garrison enuers uostre parastre qui Gaufroi a a non qui
            uous eüst murdri coiement a larron. Ahi frans gentis hons ie te
            pri pour Ihesum que uous prendés de moi uo talent et uo bon Quant
            Bauduïns entent du conte la rayson adont l  a acolé .x. fois en .i.
            randon. La fu che grant pité de uir sus le sablon comment il s 
            entrebaisent com dame son baron. uoit le li rois Ector si a dit a
            haut ton Que se uont demandant dist li roys chil glouton De
            la pais car il font n  en donroie .i. bouton andoy seront pendut a
            guise de larron Li nobile princhier s  acolent douchement et li
            contes de Flandres au hardi couuenent uint au roy de Surie si li
            dist hautement Sire roys de Surie i  ai trouué uo parent Bauduïn
            de Sebourc qui tant a hardement dont ie uous a pieche a fait maint
            racontement et tenut au plus preu qui soit el firmament. Ie l  ai
            recogneüt si m  a cousté gramment prés qu  il ne m  a ochis a doel
            et a tourment ie li cuite et pardoins tout le mien mautalent. Et
            quant li roys l  oï de la ioie s  estent Bauduïn de Sebourc acole
            douchement. Li sires de Sebourc i uint moult lïement Bauduïn acola
            et li dist hautement Biaus fielx bien uiengiés uous en chestui
            casement Pour uo corps a trouuer et querre longement ai bien esté
            .xu. ans hors de mon tenement. Bauduïns dist li contes a cui
            Flandres apent ou est ma serour Blanche qui de biauté resplent
            Sire dist Bauduïns par le mien serement en sa prison le tient
            Gaufrois uilainement bien .xiiii. ans l  a il tenue uraiement qu 
            ains ne le pos rauoir ensi ni autrement. Sainte Marie dame dist
            li contes briement uit encore Gaufrois qui traïteusement uendi le
            uostre pere a le paienne gent Oïl dist Bauduïns le corps Dieu
            le crauent Il conuient que par moi muire chertainement or me laist
            Diex tant uiure par son commandement que m  en puisse uengier car
            i  ai Dieu en couuent iamais ie n  arai ioie se n  arai uengement.
            Or sont li cheualier en ioie et en baudour
          
            pour le ber Bauduïn a le fiere uigour. Li bons roys de Surie li dist
            par grant amour Bauduïns biaus cousins prinches de grant ualour
            se demourer uoillés ou païs chi entour royamme uous donrai et
            contre[e] d  onnour. Sires dist Bauduïns qui tant ot de
            fierour ie ne refuse mie uos biens ne uostre honnour car par uous
            puis auoir et hautece et ualour car ie sui uos amis de sanc et de
            uigour si me sui combatus au conte monsseignour car chertes ie
            cuidoie moi uausist de[s]honnour pour ce que i  emmenai une fois sa
            serour. Or le m  a pardonné par grace et par douchour si l  en
            uaurai seruir et amer sans faus tour. Es uous le roy Ector o lui
            maint ammachour dist au roy de Surie Liquels a du pïour Qui a
            desserui mort Remetes le a mon tour. Dist li rois de Surie a le
            freche coulour Sire chil doy uassal ont trouué grant amour
            [maintenant l  un a l  autre n  i parferont estour. Il ont quitet l 
            un l  autre et proumis grant amour] l  un l  autre ont pardonné
            mautalent et irour si uous pri et requir el non du Sauueor que uous
            ne les uoilliés destruire a chestui iour. .IIII. cheualiers qui sont
            de uo tenour renderai pour ches .ii. et maint bon uauassour que i 
            eüsse fait pendere enchois demain le iour. Et [dist] li roys Ector
            Par le Dieu que i  aour i  ai fait mon serrement que l  oïrent
            pluisour que li .i. en morroit a honte et a dolour l  un en
            conuient morir sans prendere nul retour Sire dïent paien et roy
            et ammachour grant folie ferés s  en arons dou pïour se pour
            .ii. cheualiers que tenés en tenour refusés .iiii. de uous hommes la
            flour. Tant prierent le roy li haut homme d  onnour qu  il rendi
            Bauduïn les prisons de ualour. Bauduïns de Sebourc a l[a fresque
            coulour] fist deliurer Cro[issant ou tant ot de ualour.] Puis
            alerent au puch li barron sans seiour et si en ont hosté le sanc
            Nostre Seignour. Li nob[i]le baron fisent du put saquier le sanc
            Nostre Seignour qui fu ens ou forgier par dedens le fïole qui fu
            toute d  or mier. Et li roys de Surie si prist a meruellier pour coi
            li doi barron aloient la pechier mais Bauduïns li ua et dire et
            pronunchier et dist Roys de Surie on ne uous doit noier ichest
            afaire chi mais bien autorisier ueschi une fïole qui moult fait a
            prisier li propres sans que Diex uolt en le crois raier est en
            cheste fïole. Ia le fist enuoier uo freres Godefrois qui coer ot de
            gerrier le balla a uo frere Wistace qu  il ot chier pour aler au
            Boulongne a uo mere baillier. Wistaces quant il dut parmi le mer
            nagier trouua une auenture qui fist a ressongnier. Par deuers
            Abilant arriua au grauier ensi car il deuoit le chité assegier
            auoit dedens son tré .i. felon losengier Madarans ot a non. Chius
            ot coer de lasnier le sanc Ihesu embla comme leres murdrier. Mais
            .i. lyons [l]i uint de ses mains esrachier qui .uii. ans le garda
            dessous .i. oliuier. Es desers d  Abilant cheuauchoie l  autr  ier
            si trouuai le lyon le sanc et le forgier. Dusqu  a chi l  ai gardé
            ca moult fait a prisier et si le garderai au gré du Droiturier tant
            qu  il plaira chellui qui tout a a iugier. Et s  il uous plaist
            cousins s  en aués desirier il est a uo commant bien le doi
            otroier. Cousins che dist li roys plus n  en estoit plaidier
            quant Diex le uous a fait tellement enuoier ne le uous doi oster ne
            de uous eslongier. Bien affiert tels ioiaus a noble cheualier uous
            estes li plus prex qui armes puist baillier et tous li plus hardis
            k  ains montast sor destrier. Bien uous goch li ioiel bien le uous
            doi laissier et Ihesus par se grace le uous laist emploier. En le
            chité d  Orbrie qui bien estoit fremee furent li Crestïen toute
            iour a iournee Ector de Salorie a le brache quarree lor donna a
            souper en sa sale pauee. Aprés souper en est la compaigne seuree s 
            emmainnent Bauduïn a le brache quarree. En l  ost fu pour le ber
            grant ioie demenee pour lui tint li rois court a sa tente dorree.
            Li damoisiaus lor a s  auenture contee comment il a regné en
            estrainge contree et comment Gaufrois a sa moullier enfremee dont
            li contes de Flandres a le chiere membree a dit a Bauduïn qui la
            chiere ot senee qu  o lui rapasseroit le haute mer salee et li
            aideroit tant qu  il raroit s  espousee. La prist au roy congiet de
            Surie la lee et li roys li donna che fu de chiere iree. Bauduïns de
            Sebourc li a sa foy iuree qu  ossitost qu  il ara sa moullier
            deliuree et ses freres ueüs et sa mere auisee qu  outre mer
            reuerroit sans nulle demouree
          
            ensement le iura par deuant l  assamblee. .I. mois fu Bauduïns en
            ichelle contree au grant siege d  Orbrie chelle chité löee qui
            onkes par le roy ne fu puis conquestee mais puis le conquesta au
            trenchant de l  espee li Bastars de Buillon qui tant ot renommee
            ensi que uous orrés en le chanson rimee. Dirai de Bauduïn a le
            chiere membree et du conte de Flandres chelle terre alosee qui
            entrerent en mer dedens une galee. Li sires de Sebourc estoit en
            leur armee et Croissans qui creoit en le uierge löee. Bauduïns en
            iura le uierge couronnee iammais ioie n  ara tant comme il ait
            duree si ara mort Gaufroi qui ait male iournee qui son pere uendi
            a le gent deffaee et s  a se mere Rose aussi desherritee et Blanche
            sa moullier en prison emmuree or en serra uengance dessus lui
            contournee. Et li contes de Flandres li a sa foi iuree que bien li
            aidera de coer et de pensee. Or s  en ua par le mer Bauduïns li
            gentis moult maneche Gaufroi qui est ses anemis. Mais Gaufrois li
            felons estoit droit a Paris et auoit tant donnet et de uairs et de
            gris d  or et d  argent luisant et de ioiaus faitis que li rois l 
            auoit fait marissal du païs maistres et commanderes souuerrains
            posteïs estoit de toute Franche iusques en Biauuesis. Et li dus de
            Ponthieu estoit adont bannis du royamme de Franche et de tout le
            pourpris. En Franche ot .i. liegaut ki ert bon clers subtis que li
            papes auoit en son droit siege mis chius escumenioit Roze et tous
            ses amis qui le dame soustienent qui tant ot cler le uis si estoit
            aiournee en le sale a Paris pour desfense monstrer pour coi ne pour
            quels dis elle eslongoit Gaufroi qui estoit ses maris. Le dame i fu
            alee auoekes ses subgis Wistaces n  i fu mie ne nes .i. de ses
            fils car chascuns ert tanés au tamps dont ie uous dis car par
            .xiiii. fois fu Gaufrois assalis c  on ne li pot mesfaire .i. tout
            soel paresis car trop estoit Gaufrois outrageus et despis trop
            bien se desfendoit contre ses anemis car tant regne li hons qu  il
            plaist a Ihesu Cris. En le sale a Paris ou sont li .xii. per fu
            uenue la dame ou il n  ot qu  aïrer. La estoit li liegaus qui bel
            sot sermonner si hautement parla c  on le pot oïr cler et dist
            Roÿne Rose ie uieng a uous parler. L  apostoles de Romme qui tout
            pot confremer a getee sentence sor uous sans rapeller sour tous
            uous conseillans qui uous uoellent poeter sus uo maleïchon dire ni
            argüer nuls ne doit mariage nullement discorder. Ie sui ou lieu du
            pape qui m  en a fai buller si sui uenus ichi pour uous a
            condampner si cuich sor uostre corps maleïsson donner que par
            deuant le monde si c  on le uerra cler deuenrés toute chendre
            puis uous uerront haper li dëable d  enfer et en leur lieu porter se
            uous ne faites chou que uorrai deuiser. Bougre estes et iuïse et
            digne d  embraser qui le commant du pape ne uolés acorder. Hé male
            pecheresse comment poes tu durer N  as tu mie paour de ten ame
            liurer as anemis d  enfer ou mauuais fait aler Comment dist la
            roÿne. Merueilles oi conter Chertes ne fai nul mal pour moi
            desmaneuer riens ne tiens de l  autrui ne riens ne uoeil embler ni
            a homme uiuant ne me uoilz ains liurer. Mais uous deués auoir enfer
            sans retourner car uous n  acontés riens a tolir n  a rober nes
            des femmes d  autrui honnir ne uergonder. De quel lieu qu  auoirs
            uiengne le uolés amasser Dame dist li liegaus tout ce
            laissiés ester chius doit faire le plaie qui bien le scet saner.
            Dame dist li liegaus entendés a rayson reprendre uous conuient
            Gaufroi uostre baron ou recheuoir sentence en condampnation car li
            papes le uoelt donné m  en a le don et si me commanda a le
            departison s  entendre ne uoeilliés a droit si com dison qu 
            ardoir on uous fesist en .i. feu de charbon. Tant prierent la dame
            li prinche d  e[n]uiron qu  elle reprist Gaufroi le traïtour
            larron. Ensi que de nouuel les noches en fist on et ioustes et
            tournois as champs sor le sablon Gaufrois iut o sa femme qui belle
            ot le fasson se li monstra amour assés et a foison. .I. mois fu a
            Paris et aprés le saison uint Gaufrois a Nimaie dont il tint le
            roion contre la dame uont a grant pourcession chanone clerc et
            prestre gent de religion cont[r]e lui uont portant et crois et
            confanon. Puis ne demoura gares che nous dist le chanson que
            Gaufrois uers sa femme fist grande traïson que Gaufrois se doubtoit
            et auoit souspechon que maus ne li uenist par son estration
          
            s  apella escuiers et cheualiers de non en cui il se fïoit ch  ert
            de sa nourechon Seignour se dist Gaufrois oiés m  entention
            chelés le mien conseil et mon auision et ie uous en donrai de l 
            auoir a foison. Seigneur se dist Gaufrois i  ai chaiens ma
            moullier qui par nuit et par iour ne fine de tenchier elle me het
            de mort s  en arai destourbier se de li ne me garde ne m  i oze
            fïer. Or ai uisé .i. tour nobile cheualier qu  en .i. chastel en
            Frise le ferrai enuoier ou elle ara assés a boire et a mengier et
            puis ferons entendre et uallet et huissier qu  elle gist en sa
            chambre si ne se poet aidier. Au chief de .xu. iours dirons sans
            atargier que la roÿne est morte puis ferons au moustier une biere
            porter et faire le mestier le seruice tout sus et aprés sans
            targier m  en irai droit en Franche tant faire et besongnier que li
            rois me donra sa serour a moullier le plus belle qui soit iusques a
            Monpelier. Et se chestui afaire poons bien essaucier tant d  auoir
            uous donrai enchois .i. an enti[e]r qu  il n  i ara si poure n  ait
            terre de princhier. Et chil ont acordé qui de coer sont lasnier.
            La roÿne monterent par desseure .i. destrier par nuit le fist
            Gaufrois a .i. port enuoier la ou il auoit fait chalant
            apareillier. La misent la roÿne uont s  ent li maronnier. La roÿne
            [ne] poet ne crier ne noisier sa bouche ont estoupee qu  elle ne
            pot huchier homme femme nes.i. qui le uenist aidier. De coer
            reclaimme Dieu le Pere droiturier. Dessi iusques en Frise
            commenchent a nagier. En une grant foreest ot .i. chastel plenier
            uint liewes ot de lonc li bos au urai iugier n  i ot ens c  un
            chastel qui fist a ressongnier. Illoec uont la roïne li glout
            amanagier. Chastelain en a fait Gaufrois d  un escuier a cui il
            commanda quant s  em parti l  autr  ier qu  il gardast bien la
            dame et esté et iuier. Or oiés de Gaufroi le traïtour murdrier
            dire fist sa maisnie ou il se uoilt fïer que la dame est malade
            ne se pooit drechier. Dame Diex le confonde qui tout a a iugier De
            grans traïsons faire sauoit bien le mestier. Or aproche le tamps qu 
            il ara son loier tant ua le cane a l  iauwe qu  il le conuient
            brisier. Gaufrois a fait entendre contre ual la chité que la roÿne
            ert plainne de tré male santé. L  uis de cha chambre tienent li
            glouton bien fremé a cui Gaufrois auoit dit tout le sien secré. Au
            chief de .xu. iours ne furent point passé quant li traïtour ont
            moult haut brait et crié et disent que la dame auoit son tamps finé
            et que Rose estoit morte Diex ait de lui pité Moult en furent
            dolant chil de la roiauté une moult riche biere ont au moustier
            porté en lequelle il auoient une bose bouté. Gaufrois ot .i. noirs
            dras uestis et endossé et menoit grant dolour. Le sciecle ot aueulé
            tellement demenoit li glous sa fausseté que chascuns cuidoit bien
            qu  il disist uerité se n  estoient li glout qui sceuent son secré
            qui l  un a l  autre dïent Diex du larron prouué Il nous ferra
            tout pendere quant lui uerra a gré Chertes il dïent uoir il i
            ont bien uisé car tout furent pendu enchois .i. mois passé car
            aprés le seruice si com uous ai conté ot Gaufer grant paour c  on
            ne l  ait acusé si dist c  on li auoit son tresor desrobé et maint
            hanap d  argent et d  or fin esmeré tant que chil de sa court en
            furent eshidé. Mais chil qui serui l  eurent en sa grant fausseté n 
            acontoient a che le montance d  un dé car ne doubtent Gaufroi
            uaillant .i. ail pelé pour che que bien sauoient toute sa maluaisté
            s  en cuidoient moult bien estre tout deporté mais on auoit pour
            eulz che buurage brassé enchois que nul en boiue en seront eniuré.
            Seignour or entendés comment Gaufrois ouura il a fait par nuit
            pendre tous chiaus ou se fïa a cui sa traïson ot dite de pieche a.
            .I. a .i. les prist on Gaufrois les commanda pendre par son putier.
            Poy de gens i mena. La nuit furent pendut que nus n  en reschapa.
            Quant uint a l  endemain tous li pople cuida que che fust pour l 
            auoir qu  il [dist] c  on li roba. Ensi fu asseür dist que nuls ne
            sara iammais nuls de ses fais tres bien les chelera. Encor uerra li
            iours que dire li faura ens[i] com uous orrés qui taire se uaurra.
            Aprés che tamps seignour droit a Paris ala. Quatre sommiers d  or
            fin auoekes lui mena et quant il uint au roy le tresor li donna.
            Et quant li roys le tint moult s  en esleecha si a dit a Gaufroi
            et se li demanda que la roÿne fait. Et Gaufrois dit li a ensi qu 
            en souspirant faussement larmoia Sire la dame est morte uoir
            iammais ne m  orra.
          
            Et quant li roys oï adont li escria Sire Gaufrois dist [il]
            ne uous esmaiés ia. uous arés ma serour nulle plus belle n  a ou
            royamme de France le païs par decha. Et quant Gaufrois l  oï
            grande ioie mena liés en fu a son coer ch  est ce qu  il desira
            ensi uenoit a kief de quanqu  il pourpensa. Puis a dit coiement Li
            iours briement uenra que roys serai de France desiré l  ai pieche
            a. Or est li glous Gaufrois esioïs durement. Li roys mande sa soer
            qui i uint noblement. Et quant li roys le uit se li dist hautement
            Ma soer löés chellui a cui li mons apent Mariee uous ai auioud 
            ui richement ch  est a Gaufer de Frise qui tant a hardement
            Comment dist la puchelle. uous eüstes couuent au quen Robert de
            Flandres a cui Hainnau apent que uous me garderiés tant et si
            longement qu  il serroit repairiés de la paienne gent se ie ne me
            uoloie marier proprement a .i. autre qu  a lui par mon
            assentement. Belle soer dist li roys uous parlés folement.
            Chius doit perdre s  amie qui le laist longement. Non fait dist
            la puchelle qui aime loialment pour longe demouree che dist [on]
            bien souuent ne doit on son ami mettre en oubliement. La puchelle
            gentis fu au coer esbahie quant elle oï le roy qu  a Gaufroi l  ot
            pleuie contredire ne l  ose si fu moult courechie. L  archeuesques
            de Rains l  a briement fïanchie chele le fist enuis moult en fu
            esmarie si fu li acordance et faite et establie qu  a Nimaye le
            grant qui sus mer est bastie en feroit on les noches aprés Pasques
            flourie. Quant li iours aprocha dont ie uous senefie li roys semont
            ses pers et sa cheualerie a Nymaie s  en ua a belle compaignie s 
            enmaine sa serour en .i. char c  on charie. De ci iusqu  a Nimaie n 
            i ot resne laschie la endroit fu la ioie et le grant baronnie. Or
            en lairai .i. poi drois est que ie uous die de Bauduïn le ber qui
            tant ot seignourie et du conte de Flandres cui Ihesus beneiïe.
            Tant auoient nagiet par le mer ressongnie c  au royamme de Cypre
            tout droit a Nichochie ont trouué Gloriiant roy d  ichelle partie.
            Alisandres d  Escoce i fu ie uous affie et s  i fu Esmerés a le
            chiere hardie Wistace de Bollongne et toute la lignie. La tinrent
            parlement ichelle compaignie pour la roÿne Roze qui ensi fu traïe
            si deuoient uenir bannie[re] desploïe pour Nimaie assegier le grant
            chité garnie. Atant est Bauduïn et le bachelerie El royame de
            Cypre a Nichocie droit uint li bers Bauduïns ou ses freres
            trouuoit. Et quant chil ont ueüt Bauduïn la endroit dont le uont
            acoler et chascuns le baisoit. Dist li contes de Flandres
            Seignour uous aués droit qui uo freres baisiés. Adont lor
            racontoit l  estat et l  auenture comment la chose aloit et que ch 
            estoit lor freres germains sans fax esploit. Li sires de Sebourc
            trestout lor deuisoit comment i l  ot nouri a son chastel tout droit
            et comment en sa fille le Bastard engenroit qu  ou chastel a
            Sebourc deliurés les auoit. Quant li frere l  oïrent chascuns dont
            larmioit moult de fois le baisierent. Li bers les acoloit.
            Bauduïns font li frere moult fesis boin esploit des bastars
            engenrer car prisier on les doit la uie nous sauuerent a l 
            encont[r]e Gaufroit. Lors li content le fait du Bastard qui estoit
            li plus hardis qui fust ne qui iamais seroit. Quant Bauduïns l  oï
            grant ioie en demenoit si dist que les bastars moult uolentiers
            uerroit et de ce qu  il ont fait il les merchieroit. Ensi menerent
            ioie quant li .i. l  autre uoit. Bauduïns de Sebourc moult tenrement
            plouroit que sa mere fu morte forment le regretoit. La lor uinrent
            nouuelles d  une espie tout droit que Gaufrois ert en France et qu 
            il se marioit [a le suer roi Felipe qui France gouurenoit]. Dolans
            en fu li contes de Flandres qui l  amoit. Lors se misent en mer et
            li uens les menoit par le païs de Frise et uers Nymaie droit. Quant
            durent aprochier li contes appelloit Wistace de Bollonge que pour
            sage tenoit Esmeret Bauduïn que durement amoit Gloriant
            Alixandre qui Escoce tenoit le seignour de Sebourc et puis si lor
            disoit Seignour che dist li contes qui croire me uaurroit
            enchois c  on arriuast li miens [cors] s  en iroit en la chit de
            Nymaie parler au glout Gaufroi. Pour rauoir ma serour mes [cors] li
            prieroit par coi Bauduïns chi sa femme rauerroit car de plaidier
            saisis maus uenir ne porroit. Seignour se dist li contes se
            croire me uolés en Nymaie en irai qui est boine chités. Tant ferai
            a Gaufroi qui est leres prouués que li corps de ma soer me sera
            deliurés
          
            si l  ara Bauduïns qui est ses auoués. Puis assaurrons la uille et
            tenderons nos trés car qui plaide saisis il est bien auisés.
            Sire dist Bauduïns hé car uous em penés car moult desir la
            belle en cui maint loiautés Ne le ui c  une fois .xiiii. ans a
            passés. Li boins contes de Flandres est issis hors des trés a
            priuee maisnie s  est il acheminés dessi iusqu  a Nymaie ne s  i
            est arrestés. A le porte i auoit .xxx. sergans armés qui demandent
            le conte Biau sire a cui estés Seignour che dist li contes
            ie sui de Franche pers si uieng seruir le roy qui de Franche est
            chasés. N  auons nulle armeüre de nous ne uous doubtés. Dont
            ouurierent la porte. Es les uous ens entrés li contes cheuaucha
            auoekes ses priués. Par dessus le marchiet s  est li quens hostelés
            quant li contes se fu reuestis et parés il monta ou palais les
            marberins degrés. Au disner fu assis tous li riches barnés car le
            iournee estoit li leres espousés a le soer du bon roy qui puis fu
            enherbés par Gaufroi le glouton ensi con uous orrés. Or fu li quens
            de Flandres ens ou palais de pris et uoit maint cheualier a haute
            table assis les .xii. pers de France et le roy de Paris seant delés
            Gaufroi qui fu fourrés de gris. Li contes a parlet si que bien fu
            oïs et dist Chius Dame Diex qui en le crois fu mis il garice
            Gaufroi et trestous mes amis. Aussitost que li contes fu ou palais
            choisis li gentis rois de Franche est en estant salis et dist
            Contes de Flandres uous soiés beneïs Ie ne cuidoie mie qu  encore
            fuissiés uis. Li .xii. per l  acolent la fu moult conioïs. Il fu
            du sanc de France trestous li plus gentis moult il fu festïés des
            prinches seignouris. A icheste parole s  en est Gaufrois partis.
            uenus est a le tour que fonda Hernaïs la fu le soer au conte
            blanche que flour de lis. Lors li a dit Mauuaise uenus est uous
            iuïs uous freres est chaiens d  outre mer reuertis a lui uous
            renderai uous corps sera bruïs. Iammais ne mengerai tant que uous
            corps soit uis Quant la belle l  entent li sans li est fremis de
            la hidour qu  elle ot a ieté .iiii. cris. Ahi frere dist elle
            or est mes iours falis Trop uous ai courechié helas dont ie uail
            pis car pour .i. estrainge homme degerpi mon païs Helas che fist
            Amours qui dechoit ses subgis car ch  estoit li plus biaus qui de
            mere fust uis et tous li plus plaisans et li plus agencis qui fust
            en tout le monde s  e[n] fu mes coers espris Ahi frere dist
            elle li Roys de Paradis uous doinst li conscienche et manniere et
            auis que ie ne soie morte par uous biaus dous amis et d  une
            pecheresse soit trouuee merchis Gaufrois le fait conduire par .ii.
            sers maleïs uenus est el palais Gaufroi li Antechris uoit le conte
            de Flandres par le giron l  a pris et dist Contes de Flandres
            nobles hons seignourris pour uostre uasselage et [pour] uo boins
            amis et pour l  onneur de uous qui estes de haut pris ai gardee uo
            soer .xiiii. ans acomplis c  onkes par moi ne fu le siens corps
            amenris et si me fu par lui iadis fais .i. despis ou païs de
            Hainnau fu prés mes corps murdris si uous requir uengance uoiant
            grans et petis. Quant li contes l  entent s  en a geté .i. ris. Il
            regarde sa soer qui tant ot cler le uis uoiant tout le barnage
            qui tant fu agencis ua regardant sa soer dont li coers fu maris.
            Quant elle uoit son frere qui tant estoit hardis adont s 
            agenoulla si s  escrie a haus cris Ahi frere dist elle
            nobles hons de haut pris en l  onneur de chellui qui morut par
            Iuïs qui pardonna sa mort au cheualier Longis quant en crois le
            feri de la lanche ens el pis ie te requir pardon nobles contes
            gentis quant ie te pri pardon donner me doys merchis Frere
            dist le dansele ie te requir pardon en l  oneur de Ihesu qui
            souffri pation qui pardonna sa mort a Longis le baron quant en
            crois le feri de la lanche ha bandon et puis le Magdalainne fist
            absolution qui tant fu pecheresse en se regnation elle pria merchi
            par bonne entention et li pardonna Diex d  umle condition si te
            requir merchi frans prinches de renon. S  amours m  a decheüte
            dont i  ai fait mesprison i  estoie iouenete s  amoie le barron
            pour che que plus tres bel n  auoit en nul prison plus sage que n 
            estoie bien foloier uoit on. Quant li contes l  entent n  en fist
            se rire non il acola sa soer et baisa le menton. Deuant tous le
            baisa .x. fois en .i. randon et li a dit Ma soer or n  aiés
            marrison ia ne uous mesferai le monte d  un bouton. Pour mi ne
            cangerés iamais uostre baron car il est bons et biaus et de haute
            estration
          
            ie sai bien ou il est et en quel region. Lors fu lie la dame sel
            prist par le giron son frere uoeilt baisier le piet [et] le talon
            mais i l  en redrecha par l  ermin pelichon. Et quant Gaufrois
            perchiut icheste acordison il en fu si dolans et ot tel marrison
            qu  adont ne desist mot pour tout l  or Psalemon et quant [il] pot
            parler si s  escrie a haut ton Qu  est ce contes de Flandres
            Pour le corps sain Symon n  arrai de uostre soer dont autre
            uengison Ie cuidoie ore bien que sans arrestison le deüssiés ardoir
            en .i. feu de charbon. Dist li contes de Flandres Abaissiés uo
            raison car n  i a si haut prinche en Franche le royon que s  il
            auoit mesfait uaillant .i. esporon a ma serour germaine qui clere a
            le fachon n  en prisisse le teste a tout le chaperon Cuidiés pour
            ce s  elle a amet .i. danseillon ensi qu  amours fait faire par se
            possession que le doie pour chou mettre a secution Nennil si m 
            aït Diex qui souffri pation car iamais pour amer puisquë on a
            parchon et faire les biaus ius d  amie a compaignon ne feroit on
            iustice mais on pent un larron car entreus c  on est ione des
            rains iüer doit on. Quant Gaufrois ot le conte sifaitement parler
            qui aloit sa serour baisier et acoler si dist Contes de Flandres
            moult faites a blamer qui ne faites uo soer ardoir et embraser
            elle me uoeilt iadis faire en Hainnau tuer. Dist li contes de
            Flanders Tout che laisiés ester. De mon ami ne puis bien dire ne
            parler et si n  en puis oïr nes.i. mal recorder or laissiés ma
            serour plus n  en faut sermonner. Par Dieu che dist Gaufrois
            ensi ne poet aler car puis que n  en uolés uengance demonstrer
            uengance en prenderai que le uerront li per. Dist li contes de
            Flandres Se ie uous uoi leuer pour ma serour germaine ferir ni
            adeser a cheste bonne espee irai uous chief coper Et honnit soient
            chil qui me doiuent amer qui de sanc et de char me doiuent
            conforter quant ensement uous soefrent ma serour uilonner. Adont
            se prist Gaufrois briement a aualer si a fait sa chité enuiron bien
            fremer et puis fist sa commune feruestir et armer. Ou palais les a
            fait isnelement monter dist au conte de Flandres Ie uous uieng
            arrester. Lors a dit a se gent Or le m  alés mener par dedens une
            charcre et bien enprisonner Li contes trait l  espee .i. sergant
            ua fraper Gaufroi cuida ferir le sergant ua naurer que dusques es
            espaulles li fist l  achier entrer et le tiers et le quart ua li
            quens afoler. Le .xii. per de Franche se uont trestout leuer [que
            par droit de linage le doiuent conforter. Mais Gaufrois s  escria
            si con l  oï bien cler Metés tout en prison n  en laisiés .i.
            ester Et quant li rois coisi ensi sa gent mener en une cambre
            fuit pour sa uie sauuer. Li .xii. per de France orent trop a
            porter] la endroit leur couuint moult de maus endurer mais ne
            peurent leur fais contre Gaufroi porter pris furent li baron li
            demainne et li per es portes et es tours les fist on enfremer. Et
            le soer au boin conte fist en prison mener si dist qu  il [le]
            ferra ardoir et embraser. Puis uint au roy de France si li prist a
            crier Sire de uostre gent me doi bien dolouser qui ore me
            uoloient ensi supediter et le conte de Flandre encontre moi porter
            mis les ai en prison pour tous maus escüer. Et [dist] li roys de
            France Gaufrois laissiés ester car chil qui ont mesfait leur
            ferai comparer. Dont ua auoec le roy li traïtre disner et a quis
            .i. uenin pour le roy enherber qu  il auoit pourueü si uint d 
            outre la mer en le coupe du roy li ua li glous geter. Et li rois
            but du uin qui ne s  en pot garder. Si tost qu  il ot beüt
            commencha a trambler et a dit a Gaufroi Ie ne puis plus durer ie
            ne sai qu  il me faut. Lors se prist a leuer en une chambre fuit.
            Si comme ens dut entrer cheï enmi le chambre puis ne pot releuer.
            La li fist li uenins le coer au corps creuer et Gaufrois commencha
            hautement a crier et maine laide chiere et se prist a plourer ses
            pammes a detordre ches cheueus a tirer. Li cheualier de Franche et
            li boin bacheler furent tout si dolant ne sceuent que penser la
            soer au roy de France couuint .x. fois pasmer. Et Gaufrois fist le
            corps briement enbaussmer et dessus un[e] biere il le fist aourner
            puis dist qu  a Saint Denis le ferra enterer. Li roys auoit .i. fil
            si com i  oïs conter Loÿs auoit a non ch  ai oï recorder ne fu
            pas sains Loÿs. Chius le uolt endurer il estoit en Gascongne au lés
            deuers la mer. Contre le roy englés le couuint estriuer en gerre
            maintenir et bataille liurer.
          
            Gaufrois en lui meïsmes se prist a pourpenser que s  il pooit Loÿs
            faire a mort deuïer ou rendre au roy englés ou du uenin donner li
            royames de France qui ou monde n  a per uenroit a se moullier c 
            on li fist espouser ensi aroit de France l  onneur a possesser.
            Ensi pensoit Gaufrois deables le uint tenter qui iusques en la fin
            li fist maint mal penser. Mauuais fait le sien coer a tel maistre
            donner car il faut au besong et quant uint au finer il uoeilt de
            son seruant l  ame de lui haper et par dedens enfer ou fu ardant
            geter dont Ihesu Cris nous uoeille tous et toutes haper Or oiés de
            Gaufroi comment il esploita par dedens une biere c  on li apareilla
            mist on le corps du roy car on embaussuma. Les cheualiers de France
            Gaufrois en appella Seignour che dist Gaufrois a moi entendés
            cha ie tieng les .xii. pers car on me recorda que d  enherber le
            roy chascuns sa foi iura le roi ont fait morir on le m  a dit
            pieche a si que iusques a tant que Loÿs reuenra garderai les
            barons. Chascuns s  i acorda. Et Gaufrois li traïtres a Fransoys
            presenta ioiaus or et argent et tant lor en donna que chascuns pour
            ses dons durement l  enama. Dessus une litiere le corps du roy mis
            a si dist qu  a Saint Denis enterer le fera. Hors de Nymaie issi et
            si s  achemina .iii. de ses hommes aueukes lui mena. A l  issir de
            Nimaie maisement se saina as anemis d  enfer ame et corps commanda.
            Or aproche le tamps ses maistres li faura. .I. uallés que li contes
            de Flandres i mena issi hors de Nymaie quant tels fais auisa bien
            oï le murmure et com le chose ala. Hors de Nymaye issi quant Gaufer
            s  en seura qui s  en aloit uers France mais chius le recula. A l 
            ost de .iiii. freres le uallés s  en rala Wistace de Bollongne et
            Bauduïn trouua qui ratendent le conte qui assés demoura car il fu
            en prison la ou on l  enfrema. Et li uallés s  escrie qui bien les
            salüa et dist Or entendés comment le chose ua le plus grant
            traïson on uous recordera qui onkes mais fust faite ne qui iamais
            sera li contes des Flamens quant de chi desseura les .xii. pers
            de France auoec Gaufroi trouua et le roys des Fransoys qui sa soer
            li donna si soiés bien chertains quant li contes fu la qu  il fu
            bien festïés chascuns moult l  onnera et Gaufrois li traïtres sa
            soer li amena si s  en plaindi forment et au conte pria qu  il en
            eüst uengance. Li contes l  acola et par grant amisté mille fois le
            baisa. Gaufer en ot tel doel pour poi qu  il n  esraga si k  au
            conte de Flandres la endroit se merla. Li contes fu portés car
            chascuns li aida Gaufrois les fist tous prendere et la emprisonna
            les .xii. pers de France que nul n  en deliura. S  auient en le
            propre hoere que li roys soubita on ne me scet a dire pour coi il
            deuïa car nuls n  ose nommer chellui qui l  enherba. Ie considere
            en moi que Gaufrois i ouura. Or emmainne a Paris le roy qui mors fu
            la mis est en une biere le corps enbaussuma tout droit a Saint
            Denis enseuelis sera. Quant li baron oïrent chascuns lors se
            sainna. Bauduïns de Sebourc en estant se leua ses amis et ses
            freres trestous en appella. Seigneur dist Bauduïns entendés ma
            rayson alés assir Nimaie entour et enuiron et assalés la uille n 
            i a desfention et g  irai a Paris la uille de renon. Par deuant
            tout le pople dont il i a foison appellerai Gaufroi de mortel
            traïson. Encouper le uaurrai as prinches du royon qu  il a le roy de
            France fait morir par puison et qu  il uendi mon pere au roy Rouge
            Lion et qu  il traï ma mere a le clere fachon et si l  a fait
            morir a tort et sans raison et a mauuaise cause tenut no region. Par
            ches articles .iiii. le prouuerai larron du menre a desserui qu  il
            soit a Monfaucon pendus et encrüés a gui[se] de glouton. Et li
            frere respondent clerement a haut ton Freres n  i alés mie pour
            Dieu uous em prion car Gaufrois de Nimaie i donra si grant don que
            tout li cheualier seront de sa parchon. Seigneur dist Bauduïns
            ie n  en donne .i. bouton car en mon fait uaurrai metre
            conclusion. Pour l  onneur dou royamme me tenrai campion et qu  il a
            enherbé le bon roy Phylippon et que s  on ne me liure Gaufroi sus
            le sablon tout les appellerai de mortel traïson et que plainte en
            ferai pour auoir uengison au fil le roy de France qui Loëis a non.
            La les appellerai pour demonstrer rayson n  oseront contredire
            quant orront le parchon et de la mort du roy retraire le fachon.
          
            Et ie qui en uaurrai monstrer le uengison il n  a si hardi prinche
            iusqu  en Carfarnaon qui m  ozast contredire le champ uers le felon
            car se il i metoit nulle excusation on le porroit tenir a Gaufroi
            compaignon et nuls ne prenderoit a tel fait se parchon.
            Seigneur dist Bauduïns a Nymaie en irés si uous logiés deuant
            et la uille assalés et g  irai a Paris qui est bonne chités. Quant
            ie uerrai Gaufroi en ses grans maiestés ie uenrai deuant lui ensi
            qu  oï aués et dirai uoiant tous que bien iere escoutés que par
            lui fu li roys des Franchois enherbés. Mon gage en liuerrai car ch 
            est ma uolentés. Mais ie ne dirai mie comment sui appellés iusqu  a
            tant qu  il sera ens ou champ deliurés la li dirai   Lechieres
            Bauduïns sui clamés fiex sui au roy Ernoul qui par toi fu liurés
            au roy Rouge Lyon uendus et aquatés et fait morir ma mere dont
            ch  est dielx et pités et tenue a grant tort toute nous herités  
            La li donrai tel cop que tous ert estonnés. Moy samble qu  il soit
            ia desconfis et matés n  en prenderoie mie tout l  or de .ii.
            chités. Adont est Bauduïns sus le destrier montés il a dit Ie m 
            en uois car trop tenu m  aués. Wistaces de Bollongne et li bons
            Esmerés sainnierent Bauduïn si ont les bras leués a Dieu le
            commanderent et il s  en est alés. O lui estoit Croissans li
            damoisiaus löés et li troi autre frere sont issu de leur nés uers
            Nymaie s  en uont les grans chemins ferés. Les espies s  en uont
            parmi les herités uenu sont a Nymaie s  ont dit Fremés Fremés
            uous uerrés maintenant uous anemis mortés Quant chil de Nymaie
            eurent oï dire et nonchier que li frere uenoient la chité assegier
            dont fremerent la uille et deuant et derier. Cyprïen Escochois et
            li Boullenois fier et li noble Flamenc et li bon Henuier sont uenu
            de la uille .i. assaut commenchier si grant et si orrible ch  ai
            oï tesmoingnier c  onques si grant ne uit nuls hons a mon cuidier.
            Deuant estoient mis li bon arbalestrier qui traioient quarriaus
            dont li fer sont d  achier a une maistre porte qui fu uers le
            grauier sont uenu assalir pour la uille empirier. Une auant porte i
            ot ch  ai oï tesmoingnier en sus de le grant porte l  auoit on
            fait drechier bien estoit garitee la auoit .i. pont fier. Dela
            chelle auant porte dont uous m  öés plaidier estoit le maistre
            porte c  on fist desueroullier. Ne le dangnoient claure seriant ne
            cheualier pour chiaus de l  auant porte ou il ot maint archier s 
            auoient fait geter enmi le sablonnier plenté de caudesstrepes c  on
            ne puist aprochier. Seigneur ses caudesstrepes font trop a
            ressongnier ch  est pour piés affoler et pour gens tresbuchier. Hé
            Diex qu  a l  assalir oïssiés grailloier trompes tamburs
            naquaires et maint cor menuier Espringales faisoient chil dedens
            descliquier engiens et ars a tour pour no gens domagier. Or les aït
            chius Sires qui tout a a iugier ains qu  il aient Nimaie les
            faurra traueillier. Seignour deuant Nimaie fu moult grans li
            chembiaus la p[e]üssiés ueioir bannieres a labiaus pignons dedens
            ches hanstes c  on ot fait de fraisniaus. Ches nobles cheualiers
            montés sus ches moriaus et li sergans a glaiue rechoiuent grans
            trauaus. Pour les fossés emplir tout selonc les muraus qui plain
            estoient d  iauwe grande con li Escaus faisoient li barron
            atrondeler tonniaus dont li uins estoit hors s  estoupoit on les
            traus en l  iauwe les get  on et dessus les uaissaus getoient li
            pieton et assieles et baus. La fissent .i. tel pont ains que
            tournast solaus que pour aler de front armés .xxx. uassaus iusqu 
            au mur uont courant si portoient martiaus et grans leuiers de fer
            et glaiues et coutiaus si frapoient au mur faire il uoloient
            traus de targes se couuroient pour doute de quaillaus. Et quant li
            bourgois uirent de nous gens les assaus espöentés en fu et li bas
            et li haus adont ont fait sonner et cloques et apiaus. Li bourgois
            sont essamble qui demandent consaus si fisent aporter d  encoste
            les crestiaus grant plenté de charbon mis i fu li fus chaus en che
            charbon bouterent de fer .ii. barriaus quant il fu aussi rouges c 
            on le fiert as martiaus contre ual le geterent. Auoec fu uiue
            chaus et oile et plonc boulant getoient a uaissiaus. Dessus les
            assalans les getoient entr  iaus ne lor ualut blaisons armures ne
            blïaus tout furent escaudet et brulet que pourchiaus et s  ardi
            tous li pons iusqu  en l  iauwe mortaus. Onques n  en escapa ne
            quauelus ne caus dont prisent a huer et faire cris moult haus et de
            lor chaperons frotoient les muraus e no gent ont d  aïr les frons
            trestous uermaus car chius qui uoit sa perte n  est onques liés ne
            baus.
          
            Wistaces de Bollongne ot le coer irascu si dist a ces neueus Nous
            auons tout perdu Hardiement s  estoient nostre gent embatu mais
            chil qui sont dedens ne sont mie bobu il ont eüt scïence encontre
            bon argu car se il ne [se] fuissent ensement mai[n]tenu no gent
            eüssent ia le grant mur abatu. Heslas dist Esmerés chil i ont
            trop perdu qui la sont demouré car il sont ars du fu Sire se
            dist Wistaces toudis sont le menu tout primiers a l  assaut et
            primiers confondu. A l  assalir Nimaie oïssiés grant tenson. Hé
            Diex qu  a l  auant porte dont i  ai fait mention traient
            arbalestrier et archier a foison Chil dedens se desfendent en
            traiant maint bougon mais li no ont deuant fait porter maint
            blason l  auant porte aprochierent a force et a bandon. Dessus une
            cauchie monterent de randon mais par les caudes trepes que ietet i
            ot on ne pooient aler li nob[i]le baron n  aprochier la chité a lor
            deuision car les trepes lor font a piés grant marison. N  osent
            auant aler trop doutent le talon si fisent aporter d  estrain
            maint grant buisson et du fain que mengüent li destrier arragon. Sus
            le foerre passoient a force li baron en targant sont uenu a bailles
            de renon. N  i ot c  un petit pont a le desfention le pont ont
            conquesté a force et a bandon. Quant chil de l  auan garde uirent
            cheste fachon l  auant garde laissierent li saudoier pieton a ual
            sont descendu mais nostre champion eurent passet le pont dont i  ai
            fait mantion. A chaulz de l  auain porte [commencent le tencon et
            cil de l  autre porte] ne furent pas bricon car le porte ont fremee
            a lor deuision. Mais le pont par deuant desfendent no baron ne fu
            mie leués dont chil ont marrison. A chiaus de l  auain porte dont
            il i ot foison liurerent grant bataille par delés le ponton e[n]
            l  iaue les bouterent mort furent li glouton car il sont assali ou
            uausissent ou non. Prise fu l  auain porte par force conquestee et
            monterent a mont si ont pris lor uisee a traire a cheulz dela de
            grande randonnee. De saiettes i ot plus d  une charretee de coi il
            uont traiant en le chité löee se que chil des garrites de la porte
            fremee ne getent riens a ual car nus uiuans n  i bee pour cheus de
            l  auan porte qui traientsans uisee plus [droit] uolent saiettes
            que la nois sus gelee. Maudite soit li piere qui a ual soit getee
            Et entre l  auan porte et l  autre bien quarree i auoit tant de
            gens ch  est uerités prouuee que plus n  en i pooit par nul tour
            faire entree si ont li maistre porte qui bien estoit feree
            tellement assalie et telle[ment] frapee qu  en plus de .xxx. lieus
            ont le porte fröee. Et chil de la chité menoient grant criee.
            Esmerés de Nimaie tenoit el pong l  espee et fu tous des primiers
            qui le porte a minee. La porte contre tere fu en .i. mont getee et
            li porte couliche qui de fer fu bendee fu soustenue en l  air ne
            poet faire uersee de mainte glaiue l  ont le saudoier boutee. La
            ueïssiés assaut et si forte assamblee c  onques mais a chité ne fu
            telle esgardee. Moult fu grans li assaus et fiere l  enuaïe. Chil
            dedens la chité menoient laide uie car moult se uont doutant de
            nostre baronnie qui fort uont assalant. Et Esmerés s  escrie Or
            auant mi baron et ma cheualerie Ne uous i faindés pas La chités
            est gaignie ne nous en poet greuer fors Diex le fiex Marie
            Seignour dist Esmerés or me faites aïe a rauoir ma chité qui m 
            estoit eslongie Dont ont li Cyprïen le porte ius flastrie. Chil
            dela sont encontre a bataille rengnie mais quant chil qui estoient
            a mont par establie seurent le porte ouuerte lor garde ont il
            laissie si se sont aualet droit enmi la chauchie. La ueïssiés
            bataille et moult ruiste enuaïe maint homme reuerser dont li corps
            gist sans uie crier hideusement a chascune partie. Li .i. encontre
            l  autre demonstroit felonnie. Wistaces de Bollongne et la noble
            lignie sont es bailles entret s  ont la porte choisie qui tout
            ouuerte fu car [elle] estoit briesie. Oiés de Gloriant a le chiere
            hardie il broche le chaual des esporons l  aigrie en l  auant
            porte entra droit enmi se maisnie. Au dos le uont sieuant et
            chascuns li escrie Aidons no chier seignour se ne li falons mie
            Tant ala Glorians dont ie uous senefie qu  a le porte est uenus
            de uielle anchisserie. Le chaual esporonne et son royame crie ch 
            est Cypre le maiour qu  il tint en sa baillie. Es bourgois se feri
            moult lor dist uilonnie par force et par uertu a le presse partie.
            Et chil le uont sieuant qui ne le heent mie.
          
            Esmerés fu a piet s  a le hache apongnie aprés son frere ua
            Nimaie haut escrie. La furent reculet tout parmi le cauchie li
            bourgois de la uille qui mainnent laide uie. Li no les reculerent
            prés [de] demi archie Cyprïen entrent ens s  ont la porte gaignie.
            Alixandres d  Escoche qui tant ot seignourie fait deuant lui
            porter sa baniere iolie. Or oiés d  Esmeret qui pas n  ot couardie
            en le porte monta qui bien fu bateillie une baniere porte de soie
            d  Ammarie ens ou son de la porte l  a uistement fichie. Illoec fu
            la baniere uistement desploïe la uille est conquestee chius poins
            le senefie. Esmerés de Nymaie sa baniere posa el son de le grant
            porte si c  on [l  i] regarda. Et dehors et dedens li bourgois cha
            et la qui furent as crestiaus quant on leur recorda de l  enseigne
            de soi et on lor enseigna chascuns tous desconfis de sa garde
            auala. As hosteus uont courant chascuns s  essonnïa a repondre le
            sien et l  argent qu  il ot la. Et entreus [c  on] entre ens
            Esmerés commanda c  on ne boute le fu nulle [part] cha ne la car le
            chité est siene et pour chou lor pria mais de mettre a essil point
            ne lor deuea et [de] prendre l  auoir et ce c  on i trouua. Ensi
            prist on Nymaie li assaus i fu grans. Li bourgois s  enfuïrent si
            se mettent as champs. Tel i a qui emporte tel qui riens n  est
            portans les meres enfuioient s  enportent leur enfans. Ensi est ce
            de gerre riches deuient meschans poures auentureus deuient riches
            et frans tels auoit gaïgniet assés en ses uiuans qu  a truander
            aprist au chief de .xl. as et [qui] n  auoit eü .iiii. sols en uint
            ans qui puissedi fu riches et rentes achetans. Pour che ne se doit
            nuls tenir pour trop uaillans car quant il plaist a Dieu a .i. iour
            est dolans. La gerre de princhiers fait les riches meschans.
            Conquise est la chités che nous dist li romans es portes et es
            tours qui sont hautes et grans furent li .xii. per et li contes
            poissans et Blanche le dansele dont li corps fu playsans de prison
            les geta li boins roys Glorians Esmerés de Nymaie Alixanders li
            frans Wistaces de Bollongne qui estoit moult ioians. Ahi dist
            il Nymaie com tu m  ies tout coustans pour toi a conquester ai
            laissiet les Persans On doit so[r] toutes riens aidier ses
            atenans. Or est prise Nymaie la chité de haut pris li .xii. per
            de Franche ont les cors resioïs et li contes de Flandres ua löant
            Ihesu Cris se dist a se serour qui tant ot cler le uis Belle
            soer dist li contes par Dieu de Paradis chil prinche la endroit
            qui sont fourré de gris sont frere Bauduïn qui est li uos maris. La
            dame les encline et les appelle amis tré bien fu festïie la dame de
            haut pris. Or en lairai .i. poi si serai reuertis au dansel
            Bauduïn qui s  en ua uers Paris aprés Gaufroi cheuauche qui
            estoit Antecris qui le roy fait porter tout droit a Saint Denis. As
            cheualiers de France a li glous tant promis et donné tant d  auoir
            as grans et as petis que chascuns du traïtre estoit si aueulis qu 
            il disoient entr  iaus urais Peres Ihesu Cris pour coi n  est en
            Gascongne mors et tués Loÿs si feriens que Gaufrois qui tant est
            agencis seroit roys couronnés du royamme de pris chertes il est
            bien dignes d  estre .i. empereïs Ensi dïent Fransoys qui eurent
            l  argent pris. Li hons qui poet donner est adés conioïs et li hons
            qui est nus il est adés despris. Tout droit a Saint Denis chelle
            riche albeÿe fu Gaufrois li gloutons qu  en fausseté larmie. De l 
            albet s  acointa et uers lui s  umelie et dist qu  il li donroit si
            grande seignourie que la croche de Rains aroit en sa baillie. Quant
            li albes l  entent grandement l  en merchie Gaufroi fist encliner
            de toute sa clergie et ont encontre lui pourcession furnie encontre
            Gaufroi uont chantant le lethanie. La iouuente du roy ont tost
            enseuelie et le seruice fait. Qui est mors on l  oublie. Gaufrois
            sist au disner en le sale uoltie. A Paris enuoia droit a le
            trosorrie .xu. sommiers en fist uenir a une fie as moisnes en
            donna une grande partie. Il n  i ot cheualier de se basse lignie në
            escuier aussi ne de l  autre maisnie a cui si largement de che
            trosor n  otrie que chascuns si disoit Douce uirge Marie car
            nous sauués Gaufroi qu  il ne perde la uie Li roys est trop bons
            mors c  est raysons c  on l  oublie car onques ne donna ne ne fist
            courtoisie homme nul de sa court ne mist en seignourie. Se Loÿs
            estoit mors qui les Englés gerrie roy feriens de Gaufroi car trop
            a baronnie bon serroit emper[er]es de toute Rommenie
          
            Bauduïns disne a court qui uoit le deruerie et comment toute
            honneur fu adont conuertie sus le felon Gaufroi. Or ne scet car il
            die s  il l  apelle du champ il fera grant folie et si tenra
            chascuns ses parlers a sotie car poures hons n  a uois qui onkes
            soit oïe et disoit .i. grant sens on ne le creroit mie. Gaufrois
            fu au disner seruis moult noblement chascuns l  onneure et prise et
            tienent com regent. Et li leres mengüe et beuuoit lïement et disoit
            Mere Dieu Dame du firmament que mes besongnes uienent auiourd  ui
            riquement Ensi que [ie] le pense me uient chertainement. Ie serai
            Ihesu Cris se ie uis longement et roys de tout le monde
            auironneement empereres de Rome serai prochainement roys sour tous
            roys uaurrai regner souffissamment Ensi disoit Gaufrois qui tant
            ot hardement mais tels cuide monter qui auale souuent. Gaufrois
            uoit les barons qui li sont en present mais Bauduïns li tourne et
            les eix et le dent si dist a lui meïsmes urais Roys omnipotent
            comment me maintenrai encontre che pulent Sire che dist
            Croissans atendés seulement tant qu  a Paris soiés ou plus ara de
            gent si dist a lui meïsmes urais Roys omnipotent comment me
            maintenrai encontre che pulent Sire che dist Croissans
            atendés seulement contes dux et marcis. La porrés hautement
            apeller che traïtre de traïson briement car chi sont clerc et
            prestre qui ne ualent noient il n  ont cure qu  il dïent mais qu 
            il aient argent. Quant uint aprés disner li prinche seignouri ont
            gerpi[e] la table en estant sont sali. Gaufrois ist de la sale et
            si baron o lui. Li seriant a le mache criioient a haut cri Issiés
            hors de la uoie pour no roy ués le ci Gardés pour no seignour par
            cui serons gari Quant Bauduïns les ot tous li sans li fremi si a
            dit coiement Mere Dieu qu  est ce chi Adés sont li riche homme
            honneret et serui et li poure mesquant moquiet et escarni Et s  uns
            hons auoit ore .xx. royames a lui ou otrestant d  auoir qu  il [a]
            iusqu  a Brandi se le couuient morir puis l  a on enfouï aussi
            bien comme .i. poure l  ont li uer asisti et se le paye Diex chou
            qu  il a deserui. On n  entent riens ou monde ni esté ni auri fors
            d  assambler tresor si n  est on c  un poi ci. Ne souuint du
            Seignour qui en le crois pendi et qui pour nous sauuer crüeuse mort
            souffri et qui son iugement tenra sans nes .i. si et dira au
            mauuais   Traiés en sus de mi uous aués faussement mon menbre
            reuesti  Ahi leres Gaufrois que ne penses tu chi Tu as le roy de
            France enherbé et murdri mais ie t  en ochirrai a mon [bon] branc
            fourbi mais c  on uoeille liurer a moi le corps de ti que ie
            desire plus par Dieu qui ne menti que mere son enfant ne dame son
            ami Quant uint aprés disner Gaufrois ne s  arresta il a dit au
            Fransoys que cheuauchier uaurra dessi iusqu  a Paris et l  albie
            laira. Et [quant] chil ont oï chascuns li acorda les cheuaus
            apresterent et Gaufrois i monta. Enuers Paris sus Sainne li traïtre
            s  en ua. Bauduïns de Sebourc mie ne l  eslonga auoec Croissant
            cheuauche qu  adés le conseilla. Chertes dist Bauduïns li
            traïtres morra se le puis atraper ne decha ne dela qu  il soit en
            sus des siens mes corps ferir l  ira d  un espoit ens ou corps
            dont morir le faurra Sire che dist Croissans ia ne uous
            auenrra ains atenderés tant c  on le [uous] liuerra en .i. champ de
            bataille plus grans honnours sera. Moult enuis a che fait Bauduïns
            s  acorda. Adés gaite Gaufroi pour sauoir s  il ira airier le corps
            de lui ou s  il s  eslongera mais ch[ou] est pour noient atendre
            lui faurra tant que li faus traïtres droit a Paris uenra. La ara sa
            desserte car on le paiera ensi com uous orrés qui taire se
            uaurra. Tant cheuauche Gaufrois qu  a Paris est uenus des grans et
            des petis i fu bien recheüs. Il a donné biaus dons as grans et a
            menus cheuaus et palefrois dras a fin or tissus coupes hanas
            ioiaus et aufferrans grenus si qu  il fu bien amés des contes et
            des dus. Regent l  ont fait de Franche tant que la reuenus sera
            Loÿs le Gros qui s  estoit combatus au lés deuers Gasconge et moult
            bien maintenus dessus ses anemis demonstroit ses uertus. Gaufrois
            fu ou pailais ou ses plais a tenus. A manniere de roy poissans et
            esleüs seioit el faudestoef la rendoit ses argus et faisoit
            parlemens telz c  unques ne fist nuls. D  aleuer bons usages estoit
            [bien] pourueüs pour che qu  il fust de tous amés et chier tenus
            tonniex et maletotes auoit il abatus et nuls hons n  i paioit
            uinage ne treüs.
          
            Ensement dist et uoeilt ses gens auoir tenus. On le prise et
            honneure plus c  on ne fist Ihesus quant a Iherusalem fu a Pasques
            uenus. Ou palais a Paris qui tant fu de renon seioit en parlement
            et o lui maint baron Gaufrois en lieu de roy en domination. Bien
            le uoit Bauduïns s  en fronchi le menton. Il n  oze auant aler ne
            dire sa raison ni apeller Gaufroi de mortel traïson pour chou qu  il
            le ueioit en tel regnation. Il en [a] apellet Croissant son
            compaignon Compains dist Bauduïns ueés uous le glouton
            Chertes i  ai grant desir d  ochirre le felon Pour lui me ferai
            pendere es puis sor Monfaucon Non ferés dist Croissans qui
            coer ot de lion mais ralons ent ariere en nostre region car se
            uous mesfasiés a Gaufroi .i. bouton i  en uoi chi tels .u. si ait
            m  ame pardon qui uous courroient sus com li leus le moutton.
            Atendés Loëis fil au roy Phylippon ichius entendera moult bien
            uostre raison. Car a ce que ie uoi che sont tout compaignon qui
            .i. tout soel em boute il en fiert .i. quartron. Se plus demourés
            chi ie n  i uoi si mal non. Quant Bauduïns l  entent si rougi le
            menton si a dit a Croissant uous me tenés bricon qui m  en uolés
            mener sans ferir horrion Non feroie par Dieu qui souffri pation
            s  on me deuoit trenchier le chief sor le menton Dont est salis
            auant pour dire une raison qui a Gaufroi ne fust mie uenue a bon
            mais .i. auocas uint oster son chaperon pour commenchier .i. plait a
            Gaufroi le felon pour une damoisele de moult gente fasson qui se
            plaignoit d  un conte qui li fist mesprison. Li auocas parla si a
            dit a haut ton et dist Regens de Franche prinches de grant renon
            ueschi une puchelle de haute estration qui du conte d  Ango se uient
            plaindre a ton non. Elle se plaint du conte que la uoi en fachon
            car cheste damoisele uoloit p[r]endere a baron .i. noble damoisel
            fil Hermant d  Auignon. Il ont pleui l  un l  autre par bonne
            entention mais li contes d  Ango qui blanc a le grenon la desfent
            d  espouser et fait demonstrison que chelle est serue a lui uenant
            d  estration que tout li hoir qui tienent le fief de sa parson ne
            poeent prendere femme n  ossi prendere baron fors par l  acort dou
            prinche qui tient la region de coi nous faisons chi no protectation
            de rauoir cous et frais s  il ne monstre raison et lettres saielees
            qui uiegnent du taion ou des bons anchisseurs de la dame de non. Il
            ne les monsterroit pour l  auoir d  Aualon car tout de gret le
            dist de fait sus li met on que che est pour lui mettre en
            subgitation et tenir a songnant pour acomplir son bon. Et nous
            uolons honneur et fuïr mesprison si en faites .i. droit se qu  oïr
            le puist on. Et quant Gaufrois l  entent si drecha le menton si
            dist Contes d  Ango ralés en uo maison car uous estes trop
            uielles pour faire le fasson qu  il apartient a dame de generation
            qui est belle et ionette s  a fourcelu menton. uous ne li porriés
            faire ce qu  elle aroit beson une fie le mois uous sambleroit
            foyson mais le bille a mestier de plus pesant baston car dame si
            n  a cure d  omme tant soit de non s  il ne scet bien buleter de
            son escorion. Sire contes d  Ango dist Gaufrois or entent
            laissiés le damoisele qui tant a le corps gent. uous n  en porriés
            ioïr nel seruiriés noient si comme apartenroit a son demainnement
            car uous estes trop uielles si n  a de uous talent. Dont ot li
            quens grant honte quant Gaufroi il entent. Chil commenchent a rire
            qui sont el pauement et dist li .i. a l  autre Diex que Gaufrois
            entent a bien et a rayson Fait a bon iugement Ensi que pour aler
            se leuoient la gent Bauduïns entre el parc qui a dit hautement
            Or m  entendés dist il trestout communaument cheualier duc et
            conte qui chi estes present Ie liure le mien gage on le uoit
            clerement car ie uoeil prendre .i. champ. Mais au commenchement
            uoeil sauoir s  on apelle en France nullement et c  on fait de
            chellui qui son champ ne desfent si ques i  en uoil auoir pour mi
            .i. iugement enchois que ie uous monstre le traïtour pullent a cui
            ie me uaurrai combatre temprement. Dont uont li prinche ensamble
            s  ont dit par sentement qu  il conuient par rayson et que drois s 
            i assent et que ch  est li coustume de France proprement puis c  on
            apelle .i. homme en lieu deüement il liure .i. champion s  il ne
            se met present ou il se met ou fait si le pent on au uent.
            Chertes che dist Gaufrois drois et raisons l  aprent cheste
            coustume chi n  abaterai noient. Gaufrois dist Bauduïns or t 
            arme uistement ie t  apelle de murdre uoiant toute ta gent Et si
            di uoiant tous qu  enchois l  auesprement
          
            ie te ferai gehir c  on l  orra clerement que tu as enherbé le roy
            ou France apent sans .xx. paire de murdres dont i  ai sor toi le
            dent. Ch  est pour l  onneur de France qu  a toi mes corps se prent
            Et uous qui m  escoutés auironneement s  on [ne] me laist le champ
            outrer parfaitement par deuant Loëis en demant iugement. Or t 
            auise Gaufrois sus chest argü[e]ment fai honte l  Anemi et a Dieu
            te reprent Le Dëable d  enfer as serui longement si qu  il te faut
            auoir ton darrain pai[e]ment Gaufrois ot Bauduïn qui tels parlers
            li rent adont a fait li glous .i. ris moult faussement et dist a
            Bauduïn Frere chertainnement uous aués trop beüt a che
            desiunement uenés a moi parler uous arés de l  argent. Li autre en
            ont eüt s  aués le coer dolent que uostre part n  aués s  en arés
            largement. Hé glous dist Bauduïns tels esquigne du dent si
            m  aït Diex qui n  a de rire nul talent Bauduïns de Sebourc fu
            droit en son estage si a dit si tres haut c  on ot bien son
            langage Or entendés dist il et li fol et li sage ie liure chi
            endroit contre Gaufroi mon gage a fin se ne li fais iehir sans
            tesmongnage qu  il enherba le roy qui tant ot uassellage si me
            fachiés morir a doel et a hontage car ie li prouuerai uoiant tout
            le barnage qu  il enherba le roy qui tant a haut parage sans
            murdres qu  il a fait dont pas n  a le coer sage s  en doit estre
            pendus com[me] leres sauuage Tout estes aueulé par uostre fol
            corage et pour che qu  il uous a donné de l  auantage. Bailliés le
            moi en champ Il a el corps le rage enherbet a le roy s  en auera
            domage Dist li contes d  Ango qui ot cler le uisaege Gaufrois
            querés du pain car ueschi du potage Quant Gaufrois entendi les
            dis du bacheler en estant se leua se uolt a li rimer. ua glous
            dist Bauduïns n  est chi tamps de parler encore anuit uaurrai a
            uos cheueus tirer Et li baron ont dit sans point de l  arester
            Sire Gaufrois font il or pöés escouter che cheualier qui
            uoeilt uostre corps encouper et a dit qu  il uaurra corps a corps
            per a per combatre contre uous che dist il pour prouuer que le bon
            roy de France fesistes enherber. De che fait chi endroit ne uous
            poons parler car se Loïs nous sires en sauoit ia parler sachiés
            qu  il nous feroit trestous desheriter. Seigneur che dist
            Gaufrois uoeilliés chestui mener en lieu ou son beuurage puist
            anuit reposer et se demain disoit deuant le desiuner le rayson c 
            on li a chi oï proposer ie me desfenderoie contre lui au iouster.
            Mais quant le gent sont iure hastieu sont de parler si le metés en
            lieu ou on le puist trouuer. Et moi aussi uoeilliés tenir et
            emfremer et s  il uoelt le matin tel coze recorder ie m  en
            desfenderai coy qu  il doiue couster. Dont parla Bauduïns si c  on
            l  oï bien cler Or m  entendés dist il le demainne et li per
            ueschi le tierche fois que ie doi demander bataille corps a corps
            si [me] doi auiser Encor uechi mon gage Lors le prist a ieter
            enmi le parlement et dist sans arrester Ie uoeil auoir bataille a
            Gaufroi d  outre mer a fin se ne li fai ains le uespre conter qu 
            il fist le roi morir par mal uenin donner si me fachiés tantost a
            Monfaucon mener comme fel traïtour et pendre et traï[e]ner. Et se
            uous ne me faites se glouton deliurer ensement car on doit campion
            amener deuant Loÿs de France uous uoeil tous apeller et dirai c  on
            l  a fait encontre mi porter car pour l  onneur de France me uoeil
            auenturer n  est pas pour marcheans qu  il a fait desrober ains
            est pour le bon roy qu  il a fait soubiter de coi ie li uaurrai sa
            desserte donner. Ie me doubte forment ne l  en laissiés raler. Dist
            li contes d  Ango Il ne puet eschaper car ie uois de la sale
            trestous les huis fremer. Par le conte d  Ango qui est en piés
            salis fu li leres Gaufrois des cheualiers haïs car li contes parla
            si qu  il fu bien oïs et dist Seigneur baron entendés a mes dis
            ueschi grande merueille par le corps Ihesu Cris car chius
            cheualiers monstre et par fais et par dis que par Gaufroi de Frise
            fu no sires murdris et qu  il [l  ]a enherbé dont trop uauriemes
            pis Se Gaufrois par .i. champ ne s  estoit escondis si nous en
            blasmeroit no drois sires Loïs et [si] feroit aumosne s  il nous
            pendoit tous uis quant pour le roy son pere qui tant fu agencis
            ariemes fait si poi d  onneur a ses amis que li champs de bataille
            en seroit arieris pour sauoir se li rois fu ensi a fin mis. Car se
            li roys auoit ensi estet traïs Gaufrois deuerroit estre dedans .i.
            feu bruïs et se li cheualiers qu  a lui s  est aastis
          
            l  a encoupoet a tort si en doit ualoir pis et estre traienés a
            kewes de ronchis. Dont ch  est mes iugemens n  en uoeil estre
            repris et c  on ne die mie quant i  en serai partis que li contes
            d  Ango escusast en ses dis Gaufroi ne sa fachon et par lui fu
            garis assés tost diroit on que i  en aroie pris ioiaus or et
            argent et hanas d  or massis pour deporter le champ. Ne plaise a
            Ihesu Cris que i  en soie blasmés de grans ne des petis pour che qu 
            en lieu deüt m  en uoeil estre escondis Ie di trestout en haut que
            chë est mes otris et mes drois iugemens et mes fais et mes dis que
            li champs en soit fais dessus ches prés floris par coi se li roys
            fu du roy Gaufroi murdris qu  ou royame de France soit de che fait
            pugnis et s  il n  i auoit coupes qu  il en fust rafranquis
            iamais ne sera hoere du mot ne uaille pis. Dïent li cheualier
            Frans contes posteïs uous aués bien parlet si uous sieuons amis
            si uolons qui soiés des champions saisis. Et quant Gaufrois l 
            entent li sans li est fuïs onques mais en sa uie ne fu si esbaïs
            [nonpourquant si leua forment mautelentis et dist Par moi sera
            li gages requellis bien m  en desfenderai pas n  en sui esbahis]
            Aussi m  aït li Sires qui en le crois fu mis c  onques li roy de
            France ne fu par moi murdris Amen dist Bauduïns Diex ne t  en
            doinst nient pis Prise fu la bataille et briement acordee a l 
            endemain matin fu mise la iournee. Bauduïns fu menés sans nulle
            demouree tout droit en Chastelet une prison fremee. Li gent de
            Paris uont faire grant assamblee aprés Bauduïn keurent chascuns le
            uoit et bee et prioient de coer a le uirge honnoree que la uictoire
            en soit sus le droit contournee. Gaufrois fu ou palais o sa gent
            redoubtee ses parens assambla et cheus de sa contree Seigneur
            che dist Gaufrois or oiés me pensee quant uous uerrés demain
            commenchier la mellee ie uous pri que chascuns ait le iouente armee
            et se i  ai le pïour par male destinee si me uenés secourre a
            banniere leuee s  ochïés le glouton qui ma mort a iuree. A Nymaie
            en irons qui tant [est] bien fremee se i  estoie a Nymaie en ma
            chité löee ne donroie de France une pomme pellee tost raroie ma
            pais par monnoie doree. Et chil ont respondu sans nulle demouree
            Sire Gaufrois font il nous ferons uo pensee Dont li dist .i.
            siens niés basset a recelee Oncles dist li uarlés qui la chiere
            ot senee se croire me uoiliés ains demain l  aiournee [a]uerriés
            a .i. prestre uo uie recordee et l  absolution et prise et demandee
            en serés plus hardis demain en le iournee. Tais toi che dist
            Gaufrois fiex de putain prouuee Ne me confesserai des mois ne de
            l  anee onques prestres ne sot de mes pechiés denree Oncles
            dist li dansiaus creés mon parlement si parlés a .i. prestre
            pour Dieu secretement car qui est confessés il moert plus lïement
            et si li est meri au iour du Iugement. Tais toi che dist
            Gaufrois le corps Dieu te crauent Se confessés m  estoie par le
            mien serement n  aroie pas fïanche de uiure longement quant li
            hons doyt morir le confession prent. Oncles dist li dansiaus
            uous saués bien comment uous estes maintenus moult desguiseement
            enuers les enfans Rose la roÿne au corps gent le gerre et le debat
            et le defiement le mortoire qui est dessus le bonne gent uenue tout
            par uous du droit commencement. Pechiés encombre l  omme che dist
            on bien souuent. Tais toi che dist Gaufrois le corps Dieu te
            crauent Adont hauche le pong si le fiert tellement que tout
            esceruelé a le terre l  estent. Outre che dist Gaufrois. Que ia
            Diex ne t  ament quant tu m  as tant blasmé et si uillainement Fax
            est et outrageus qu  autrui blasme reprent qui d  autrui uoeilt
            mesdire sel die coiement car che que eix ne uoit coers ne doelt
            ne ne scent. Or a Gaufrois tuet le sien prochain cousin se le fist
            enfouïr par dedens .i. gardin. La nuit dormi moult poi ains tint le
            chief enclin et disoit coiement uechi grant larrechin que par che
            cheualier m  auient en ce termin et si ne le connois ne lui ne le
            sien lin fors que cho[u] qu  il se fait apeller Bauduïn. Ie li
            demanderai demain tout son couuin et si n  espargnerai në argent ne
            flourin que ie n  aie a lui pais car ie sai trop d  engin. Ie ne
            sai qui li a recordé mon destin mais il dist aussi [uoir] que Dieus
            fist d  iauwe uin. Or me rens au dëable Lucifer et Kaÿn Ebron et
            Belgebus et au fel Noradin tout adés m  ont aidiet a faire mon
            couuin encor m  aideront il car che sont mi cousin. Ensi
            trestoute nuit Gaufrois se deuisa.
          
            Quant che uint l  endemain que li solaus leua Gaufrois se fist
            armer tout primiers endossa .i. moult boin uolequin qui maint
            denir cousta aprés le iaserant qu  a maint estour porta unes
            plates d  achier par desseure lacha et puis cauches de fer en ches
            iambes chaussa coutel misericorde espoy n  i oublia gorgerette
            pisainne et coife on li bailla et .ii. esporons d  or qu  en ses
            .ii. piés frema. .I. moult riche destrier on li apareilla sans
            demander estrier Gaufrois dessus monta. .I. moult riche hïamme en
            chon chief on posa et s  ot riche blason grosse lanche porta. Et
            li bers Bauduïns moult bien s  apareilla de riches armeüres qu 
            auoec lui [...] porta. Croissans le sien compains ce iour li bien
            aida. Et quant il fu armés li damoisiaus pria c  on li chantast le
            messe et li prestres uint la qui deuant Bauduïn le corps Ihesu
            sacra et li bers Bauduïns lors s  acumenia et a dit Dous Ihesus
            qui li monde estora enuoie moi uictoire au glouton par dela qui men
            pere uendi et as paiens liura s  a mis ma mere a fin qui .ix. mois
            me porta. Ie sai bien ses .ii. choses mais ie ne sai s  il a
            enherbé roy Phylippe qui France gouuerna mais ie li ai mis sus pour
            ce c  on l  en fera uenir par deuant moi dont uenus ne fust ia pour
            nul autre mesfait trop de bons amis a. Et chius noe bien aise on
            le m  a dit piece a cui on tient le menton chius qui boins amis a
            est souuens soustenus ch  est a dire che la. Bauduïns de Sebourc
            ne s  i ua arrestant de Chastelet issi et o lui maint sergant et
            [le] prouos meïsmes l  aloit aconduisant. Sa grosse lance fait
            porter du ber Croissant. Hors de Paris issirent ou de gens auoit
            tant. Que [...] ne uous diroit nuls clers qui uoist lisant N  i ot
            mais si grant poeple che dïent li rommant ains puis qu  Otiniaus
            fist le champ contre Rollant. Tout en furent raset et li pré et li
            champ li cordis estoit fait. La ua on conduisant Bauduïn de
            Sebourc qui aloit apellant mist on primiers dedens car ch  estoit
            aferant. Les sains o[n]t aporté de Dieu le tout poissant du baron
            saint Denis i estoient li dant et des oissiaus saint Iorge et du
            corps saint uinchant et s  i ot de la crois au Roy de Bethleant ou
            il morut pour nous faire d  e[n]fer garant car Charles l 
            empere[re]s qui a priser fist tant en raporta le crois ce
            trouuons nous lisant droit de Constentinoble une chité plaisant
            nobles sont les reliques dont ie uous uois parlant. Bauduïns de
            Sebourc en est salis auant il est uenus au sains si ua sa main
            leuant et dist Par chellui Dieu qui dedens Bethleant nasqui pour
            deliurer le poeple mendïant et par le sainte uierge qui est ou
            chiel luisant par les saintes reliques dont li corps en uiuant
            souffrirent griés martyre en l  onneur Dieu le grant ie prouuerai
            Gaufroi traïtour soudoiant digne de mort auoir pis qu  en .i. fu
            bruiant car qui l  escourcheroit tous les iours en salant n  aroit
            pas se desserte ne le sien paiemant n  a plus felon traïtre en ce
            siecle uiuant se li aprouuerai ains le soleil couchant. Dont a
            baisiés le sains si les ua enclinant et puis est remontés par
            dessus l  aufferant. Et Gaufrois ua les sains uistement aprochant et
            dist Par ches reliques qui sont en or luisant et par toutes les
            autres ou tout bon sont creant ains ne fist traïson d  un dennir
            ualissant a homme de che monde a petit ne a grant. Les sains cuida
            baisier mais il ua canchelant .xxx. piés recula par itel couuenant
            les iambes li falirent a terre ua uersant. Bauduïns de Sebourc li
            ua haut escriant Gaufer tu as menti [... ... ... ... ... ...].
            [... ... ...] moult grant honte de ce qu  il chansela au plus tost
            c  onkes pot ou cheual remonta. Li ordeneur du champ qui tout
            estoient la ont degerpi le champ. Et Gaufrois demoura dolans et
            courechiés car le champ redoubta mais en son grant linage li leres
            se fïa car il scet bien de ffi se le pïour en a que maugré les
            Fransois rescous il en sera ensi l  ot ordinet quant ens ou champ
            entra. Bauduïns de Sebourc point ne s  i arresta quant il perchiut
            Gaufroi c  ou champ on li liura Dieu et sa douche Mere douchement
            aoura le cheual esporonne et le lance abaissa. Gaufrois uint contre
            lui point ne le refusa car hardis fu et fors nul homme ne doubta.
            Li .i. ua ferir l  autre au mieudre sens qu  il a des lanches se
            ferirent. Bauduïns assena en l  escut mist le fer tout outre li
            percha de chou ua bien Gaufrois que li escus tourna car li fers de
            la lance outre les ais passa plus d  une aune et demie. Le corps pas
            ne trouua car droit au lés senestre li lance s  esquipa
          
            s  ou corps l  eüst ataint il n  en rescapast ia. Il ressache sa
            lanche car li Gaufroi brisa au rassachier qu  il fist le bon
            cheual brocha. Le blaison tire a lui du dos li esracha sus l 
            archon par deuant li leres souuina. Bauduïns uint a lui et le branc
            entesa ains que chius fust leués .i. tel cop li donna qu  en le
            senestre cuisse li branc li embarra que petit s  en fali le iambe ne
            copa. L  autre cop cuida rendre. Li cheuaus s  esfrea dessi iusqu 
            au cordis le traïtre porta. Gaufrois reuint a lui qui moult s 
            espöenta au tour fransoys reuint a Bauduïn cria Encor ne sui pas
            mors On le uous rendera Chertes che poise moi que morir uous
            faurra car bons cheualiers estes hardi homme en uous a si m 
            anoie forment de cho qu  il auenrra car uous serés pendus quant li
            mien corps uaurra. Mi parent sont armet plus de mil en i a s  ai
            promis tant d  auoir a cheus que ueés la se uous auiés bien droit
            n  i garririés uous ia car argens fait le ieu chius qui point d 
            argent n  a treuue moult poy d  amis on le scet de pieche a li
            auoirs que ie donne uoir morir uous fera. Mais prendés bon auis
            on uous conseillera laissiés uo corps mater quant li poins en sera
            et [...] i  ai une soer qui .xxiiii. ans a elle gouuerne Frise mes
            corps le uous donra et si arés Nymaie quant li mien corps morra
            car uous estes si prex qu  a uous apartenra la terre et li païs
            nuls fors uous ne l  ara car ains tel cheualier li miens corps ne
            trouua en ioustes n  en tournois decha mer ne dela se ne fu .i.
            bastars qu  a Sebourc demoura qui deuant le chastel contre moi
            behourda. Ie le fis cheualier le deables m  en aida car du fer de
            sa lanche tellement me iousta que le corps tout parmi de son fer me
            passa. Chius fu li plus hardis c  onkes Diex estora maudite soit li
            pute qu  en ses flans le porta et li leres aussi qui le fel
            engenra Et Bauduïns li dist qui point ne s  atarga Par Dieu
            [... ...] felons ia il ne m  auenra que ië acorde a uous ce que
            uous corps dit a. [...] trop mal me connoist chius c  onques m 
            auisa Ne me connoissiés mie on uous aprendera qui ie sui ne quelz
            fielz si uous en pesera. Laissiés coi le Bastart mal ait qui en
            dira nulle riens fors que bien car on le me donna i  en rigolai la
            mere qui loyaument m  ama mais pour itant par Dieu quë il ne
            uous tua iammais piet de ma terre le siens corps ne tenra.
            Gaufrois dist Bauduïns ne me connoissiés mie bien me
            connisterés ains l  eure de complie. Ne uous souuient il pas
            traïtres plains d  enuie dou petit Bauduïn fil Rose l  agencie
            que tenistes iadis par grande druerie et il prist en uo chief uo
            couronne iolie a terre le geta que toute fu brisie Ie sui chius
            Bauduïns dont ie uous senefie. Par uous ai moult lonctamps eslongie
            ma lignie or sui ie reuenus en le moie partie si c  on m  a
            racordé le uostre felonnie et comment uous uendistes a le gent
            paienie mon pere roy Hernoul qui tant [ot] seignourie s  aués eüt
            Nymaie a tort en uo baillie et si aués ma mere decheüte et traïe
            enherbee l  aués si qu  il ne me plaist mie. La mort de mon chier
            pere sera sour uous uengie et la mort de ma mere si que ie uous
            desfie car li coers me dist bien que uous torrai la uie. Tresdont
            que i  abati uo couronne iolie fu ce senefiance mes coers le
            senefie que uostre honnour serroit de par moi abaissie. Or uous
            gardés de moi et ore et autre fie De uous ne prenderoie tout l  or
            de Rommenie ou moi ou uous morra ains l  eure de complie car ia ne
            plaise a Dieu ne la uierge Marie que ie perde de uous ueüe në oïe
            Quant Gaufrois entendi Bauduïn le gerrier adont fu si dolans qu  en
            lui n  ot qu  emaier. Bien scet qu  il auoit tort mais bien le scet
            noier lors dist a Bauduïn Ie ne t  ai mie chier ie te desfi de
            Dieu le Pere droiturier. Lors entoise le branc a .ii. mains sans
            targier Bauduïn cuida bien ferier ou hanepier mais li cos auala
            sus l  escut de quartier demi piet largement i embarra l  achier.
            Et Bauduïns li ua de son espoi lanchier en l  oint uers le boudine
            le cuida estequier mais les plates ne pot par la adamagier. Delés
            les heus couuint le bon espoy brisier quant Bauduïns le uoit l 
            espee ua sachier a Gaufroi rent estal pour lui a mort traitier. Et
            Gaufrois se desfent pour sa uie allongier. En Gaufroi i auoit .i.
            hardi losengier s  il ne fust fax traïtres i  ose bien afichier c 
            on ne trouuast el mont plus hardi cheualier. N  o plus bel champion
            assis sus .i. destrier mais che le honnissoit et estet et iuier
          
            que tout adés uoloit iouer de son mestier. La dehors de Paris celle
            noble chité furent li champion richement adoubé. D  ochirre li .i.
            l  autre auoient uolenté si se fierent grans cos. Moult sont
            desmesuré li .i. ne monstre a l  autre amour ni amisté. Bauduïns de
            Sebourc a forment desiré de uengier le sien pere au gent corps
            naturé et sa mere ensement qui tant ot de bonté. A Gaufroi le
            traïtre a il maint cop geté et Gaufrois se gardoit mais le coer ot
            iré qu  il n  ot point de blaison au senestre costé si frapoit a
            .ii. mains de telle aduersité que s  il eüst a plain Bauduïn
            assené ie croi qu  il li eüst le haterel copé. A .i. cop qu  il
            geta Bauduïn le membré assena le cheual .i. cop desmesuré deuant en
            le testiere l  a si bien auisé l  arm[e]üre li trenche le cuir a
            entamé le branc li mist en char demi pié mesuré. Li cheuaus s 
            esfrea le dos li [a] tourné et Gaufrois i feri par si grande
            fierté l[a] cuisse li trencha a son branc afilé. Li cheuaus est
            cheüs le corps ot afolé et Bauduïns cheï lés .i. perron quarré. A
            tel mescief cheï prés n  a le coer creué li brans li saut du pong
            en ou champ ordené. Quant Gaufrois uit l  espee si en a Dieu löé
            du cheual descendi lors a le branc combré. Bauduïns i akeurt comme
            lions cresté mais ains qu  il i uenist l  auoit Gaufrois hapé le
            branc leua en l  air et puis si l  a geté pour metre hors du champ
            tout a sa uolenté par coi ses anemis ne l  en fesist grieté adés
            sont traïtour de lor fait auisé. Quant Gaufrois tint l  espee tout
            en air le leua pour geter hors du champ tellement l  enuoia que
            tout par mi les gens li leres le ieta. La ot .i. sergant d  armes
            garde ne s  en donna ou li cos doit chaïr trestout adés cherra li
            brans cheï sour lui li deables l  i porta car le bras et l 
            espaulle li achiers li trencha. Et quant li sergant uit le domage
            qu  il a il fu si effraés c  un tel cri en geta que iusques en
            Paris le uois de lui ala. Il a prise l  espee ens ou champ le rüa
            pour afoler Gaufroi mais point ne l  assena. Bauduïns uit l  espee
            adonkes le hapa. Ioians fu a son coer que le branc d  achier ra
            uaincus cuida bien estre quant Gaufrois li osta. Gaufrois fu moult
            dolans Ihesu en maugrea mais il fut si soutiex que tantost s 
            auisa que che n  est mie drois de che car on li a s  espee regetee.
            Adont se pourpensa qu  a gouuerneurs du champ .i. droit demandera
            pour oïr iugement car uolentiers plaida ch  est manniere de faus
            qui onques droit n  ama. Gaufrois quant il perchiut qu  ensi auoit
            s  espee li gentis Bauduïns mie ne li agree as gardes s  escria a
            moult haute allenee Seigneur faites me droit sans nulle demouree
            ie di que chius uassaus a cui on a getee l  espee que i  auoie de
            mon droit conquestee mise hors du cordis et par force boutee ne li
            doit iammais iour estre plus deliuree aidier il ne s  en doit par
            nulle destinee si uous pri que droiture m  en soit par uous donnee
            Se ie demande droit uo lois n  en soit faussee. Dïent li ordeneur
            Ne faites assamblee tenés uous en che point iusqu  a no
            retournee. uoire dist Bauduïns a le chiere menbree mais sus
            moi en poet estre li perte contournee. Qui apelle de champ ch  est
            bien coze prouuee et coustume notoire de piece a alleuee que li
            apellans doit estre ains nonne sonnee ou champ a sen pareil et
            commenchier mellee et s  entre .ii. solaus au point de l  auespree
            ne rent son compaignon recreant la iournee n  i poet uenir a tamps
            mais en toute l  annee trouués est en son tort s  a le char
            traienee et puis se le pent on s  a le uie finee. Et uous alés
            ensamble dont mie ne m  agree adés s  en ua li tamps une hoere
            est tost passee mais ch  est au grief de mi par le uierge
            honneree. Ch  est drois que [...] uous monstre icheste desseuree
            [ains] ca solaus abaisse qui est clers sans nuee. Entreus que uous
            arés uostre oeure deuisee li deueroie bien le teste auoir coupee s 
            est drois que ma raisons i soit aussi gardee. Et chil ont respondu
            a moult haute allenee S  anuit ne l  aués mort ch  est le nostre
            pensee si le tués demain quant li aube est creuee. Li ordeneur du
            champ qui garder le deuoient alerent a conseil et puis se deuisoient
            comment a chestui fait maintenir se poroient. Le sergant afolet
            moult tres fort plaindre doiuent le bras auoit trenchiet dont
            moult [se] courechoient s  ont dit a Bauduïn s  espee li torroient
            plus ne s  en aidera pour riens ne li lairoient mais pour iustiche
            faire a cui commis estoient
          
            a Gaufer le felon une main trencheroient ens ou lieu du seriant
            ensi l  afoleroient. Ensi a chi conseil ensemble s  acordoient as
            champions s  en uinrent c  ou champ les atendoient. Gaufrois quant
            il perchiut qu  ensi ua le traitin [... ... ... ... ... ... ... ...
            ... ... ... ...] Li ordeneur du champ uinrent a Bauduïn hors des
            poins li hosterent son bon branc acherin. Quant Bauduïns le uoit si
            tint le chief enclin le Seigneur reclama qui de l  iauwe fist uin.
            Dont se resuertüa chiere fist de mastin et puis a dit a gardes
            Franc noble palasin wiediés hors de che champ seigneur pour
            saint Martin si me lachiés ochirre che traïtour frarin Et se ie n 
            ai espee ie n  en donne .i. frelin ie preng en men aïde le saint
            pooir deuin. Se Diex me uoeilt aidier poi pris le sien engin.
            Chertes ie li ferrai iehir son larrechin et qu  il a fait le roy
            enherber par uenin lauer ne l  en porroit toute l  iauwe du Rin.
            uassaus dïent les gardes enchois uerrés uo fin et uostre
            iugement sans nul mauuais traitin pour loiaument iugier [...]
            sommes tous aclin. Les gardes apellerent Gaufer le losengier Sire
            Gaufrois font il li per uoillent iugier que l  espee est perdue
            ne uous poet empirier. Mais a geter orains auint grant encombrier
            car le pong du sergant qui estoit sus l  erbier tranchastes
            tellement n  i remest que taillier si c  un menbre otrestel uous en
            couuint laissier. Ch  est costume de France iugement de princhier
            car qui tue d  espee morir doit par achier qui tolt autrui .i.
            menbre le sien i faut laisier ou faire a le partie tant qu  il
            puist apaisier. Adont s  en ua Gaufrois uers le sergant prier que
            tant prisist du sien tout a son desirier que iammais en sa uie n 
            eüst d  autrui mestier. Mais li sergans en iure le Pere droiturier
            n  en prenderoit tout l  or qui est a Monpelier onques prendre n 
            en uolt ne maille ne dennier. Li sergans fu dolans ne se uolt
            acorder pour conte ne pour duc ne pour prince ne pour per. Bauduïns
            de Sebourc l  em prist a apeller uassaus dist Bauduïns
            uoilliés moi escouter iammais n  arrai honneur en terre ni en mer
            s  une coze ne faites dont ie uaurrai parler. Amis dist li
            sergans sor sains uous puis iurer ie ferrai trestout ce que
            uaurrés deuiser mais que uoie Gaufroi morir ou afoler Oïl dist
            Bauduïns il ne poet contrester ie uous pri qu  a Gaufroi
            uoeilliés sa main prester dessi iusques au nuit. Se ie le puis
            mater ensi le uerré uous et pendere et encrüer et se Diex li
            uoloit la uictoire donner adont [li] feriés uous de son pong
            desmenbrer car ie ne uoeil que nulz uiuans me puist rether qu  a
            .i. homme afolet uoise ia assambler nulle honnour n  auerroie d  un
            tel homme tuer. Ch  est grant cose d  onneur si c  on le doit
            amer. uassaus dist Bauduïns le cheualier hardis ie uous pri
            qu  a Gaufer soit donnés li respis iusqu  a tant que li .i. de nous
            sera ochis. Se Gaufrois est uaincus il sera a fin mis pendus comme
            larrons ou escourchiés tous uis et s  il me poet mater au uoloir
            Ihesu Cris s  en fait faire iustice des iuges de Paris. Sire
            dist li uassaus uous estes bien apris et ie le uous otroie
            chertes mais ch  est enuis car s  il fust afolés ce fust miex
            uous pourfis. Se ie deuoie faire le champ qu  aués empris bien
            uaurroie qu  eüst andeus les piés rostis et creués les .ii. iex et
            encore assés pis. uassaus dist Bauduïns par Dieu de Paradis
            il uenra bien a tamps d  estre mors et ochis uous orrés de ses fais
            ains que iours soit falis. Diex dïent li Franchois com chius
            hons est gentis Il ne fesist ia chou s  il ne fust trop hardis Et
            Bauduïns s  escrie comme hons amaneuis Or cha leres Gaufrois qui
            mon pere uendis et s  enherbast Phylippe le roy de Saint Denis
            Iehir le te ferai s  il plaist a Ihesu Cris et de ma mere aussi
            diras que t  en fesis Gaufrois hauche l  espee de ferir aatis
            Bauduïn s  en ua com hons d  aïr espris. Bauduïns fist .i. saut si
            ch  est uers lui guenchis si l  ahert a .ii. bras qu  il ot gros
            et furnis si l  estraint tellement qu  il se ioint a son pis. La li
            donna du tour dont il ot bon auis a terre le geta si que tous
            estourdis et puis est uistement dessus son corps salis. De ses
            broches de fer qu  il ot a gans massis li donna horions [plus] de
            .lxui. Entour le haterel estoit si bien trellis de gorgiere
            pisainne s  auoit par dessous mis .i. grant coler d  achier comme
            plates de pris com plus fiert Bauduïns tant est plus resforcis
            ses broches n  i ualurent .i. tout soel paresis. Gaufrois faisoit
            samblant qu  il fust mors et ochis. Bauduïns s  est leués si a son
            coutel pris qu  il li uoloit lanchier droitement ens el pis
          
            mais Gaufrois li traïtres est sus ses piés salis puis a prise s 
            espee si s  escrie a haus cris Par me foy Bauduïns pas ne sui
            desconfis Se i  ai fait mal les uostres encor lor ferai pis
            Dolans fu Bauduïns quant il ch  est perchïus que Gaufrois fu leués.
            Soere li est courus Gaufroi fiert de l  espee dont li brans fu
            molus. Entour lui estorie li leres durfeüs et d  estoc et de taille
            s  est si bien desfendus que Bauduïns ne poet estre a son corps
            uenus. Et quant il uoit Gaufer qu  ensi ch  est pourueüs de coer
            reclaimme Dieu qui pour nous fu uendus. Gaufrois laisse taner li
            cheualiers menbrus. N  auoit c  un soel coutel Bauduïns li eslus et
            chius auoit espee dont il fu retenus ou qu  il [l  ]ataint le ber
            a les adous fendus. De sa targe se coeure Bauduïns li cremus et
            Gaufer i frapoit ains ne fu mais escus qui tant fust despanés
            trenchiés ne desrompus. Par dessous le blaison estoit li coutiaus
            nus dont Bauduïns le gaite qu  a point en soit ferus mais Gaufrois
            s  en gardoit ch  estoit tout ses argus. Grande fu la bataille qui
            dura toute iour. Gaufer fiert a .ii. mains a force et a uigour et
            Bauduïns li gete son escut paint a flour quant uoit le cop uenir
            il en fait couertour. De uengier le sien pere auoit si grant ardour
            qu  il ne li souuenoit de mort ne de paour. Gaufrois li gete .i. cop
            qui fu de grande hisdour a .ii. mains le desquierke par si tres
            grant fierour qu  il i mist coer et corps uolenté a che iour.
            Bauduïns fist .i. saut qui uit le cop greignour. L  espee chiet a
            terre par dessus la uerdour en le terre coula et entra a che iour
            plus de piet et demi che dïent li pluisour. Et Bauduïns se haste a
            le freche coulour si com Gaufrois tiroit son espee a droit tour le
            feri Bauduïns qui pas n  auoit cremour en l  espaule senestere
            consieut le traïtour. Tout outre li a mis le sien coutel meillour
            au ressachier en saut li sans dou boiseour. Et Bauduïns li crie
            Chius cos est sans amour uous estes mes parastres mais li
            anchïenour dïent qui a parastre qui est de fole esrour que li enfes
            ne poet sans painne issir du iour Moult fu dolans Gaufrois s  ot
            au coer grant pesance quant il se uit naurés dont fu plains de
            doutance il entoise le branc uers Bauduïn s  auance. Et Bauduïns
            se coeure qui tant ot de poissance Ihesu ua reclamant qui de la
            sainte lance fu ferus par Longis pour nostre deliurance car il
            ueioit Gaufroi en telle contenanche ne fust nulz si hardis qui n  en
            eüst doutanche. Bauduïns prist a terre le tronchon d  une lanche
            contre Gaufroi s  en keurt par si grande poissanche si fort le
            behourda par si fiere acointance qu  a terre l  abati. Et puis sor
            lui s  auanche et tenoit son coutel ou il ot grant fïance par si
            tres grant randon le bouta en sa pance que son coutel li mist tout
            ens iusqu  a le manche. Bauduïns fu hardis et plains de uasselage
            Gaufroi tint dessous lui se le mist en seruage et la le fiert et
            frape car bien en sot l  usaege .xu. plaies li fist qu  ens ou
            corps c  ou uisage. Et Gaufrois s  escria moult haut en son langage
            Bauduïns lai ester Fai uenir la barnage car ie me rens uaincu
            De mort sent le grant rage si ne uoeil plus cheler ce qu  ai fait
            par outrage reconnoistre le uoeil et puis sans arrestage me uaurrai
            confesser. I  ai fait fax mariage encore uit ta mere qui tant est
            bonne et sage en .i. chastel l  ai mise par dedens .i. bosquage.
            Deuant tous les barrons uaurrai dire grant rage. Se de grans
            traïsons uoelz aprendre l  ouurage il t  i ne conuerra auoir autre
            message ie ne fis onques bien es iours de mon eage. Bauduïns qui
            [de] chou uoelt auoir tesmongnage se leua contre mont de noient ne
            s  atarge. A gardes s  escria Faites decha passage si uenés de
            Gaufroi entendre le uïage bien le doiuent oïr et li fol et li
            sage A ches mos ens ou champ es uous le grant linage de Gaufroi le
            felon chascuns au col le targe par le maistre cordis c  on fist
            par bon ouurage sont entré li felon qui furent du parage Gaufroi
            ont remonté sus .i. bai de Cartage. Bauduïn asselirent qui tant ot
            fier uisage et il se desfendoit comme hons de fier corage plusours
            traïtours porta le iour domage. Chil n  auoient loisir d  estre en
            chel heritage a tout Gaufroi s  en uont tout contre ual l  erbage.
            Au lés uers Mont Laon .i. chemin grant et large s  en uont li
            traïtour qui ne sont mie sage si emmainnent Gaufroi qui ou corps
            ot le rage. [S  ]en uont li traïtour a coite d  esporon si
            emmainnent Gaufroi le traïtour larron qui moult auoit nauret le
            corps et le fachon. Bauduïns de Sebourc ua criant a haut ton Or
            tost aprés Gaufroi seignour noble baron Prendés a lui uengance du
            bon roy Phyllippon
          
            qu  il a fait enherber et morir par puison Dont brochent le
            cheuaus Fransoys et Bourgueignon Bauduïn ont bailliet .i. destrier
            arragon aprés Gaufroi cheuauchent a force et a bandon mas la nuis
            est uenue et li cuiuers felon cheuauchent toute nuit sans nulle
            arrestison et Fransoys uont aprés li uaillant compaignon. Li bons
            contes d  Ango qui blant ot le grenon fu au coer moult dolans en
            sa condition que Gaufrois fu rescous souuent crie a haut ton
            Seignour car cheuauchons pour Dieu uous en prion Ains n  auint
            tels meschiés ou royame Karlon se Gaufrois nous escape qui coer a
            de glouton Dont fu grans li encaus contre ual le royon. Et li
            parent Gaufroi cheuauchent uers Laon pour aler uers Terasse ont
            grant deuotion mais deuers Montagu si com lisant trouu  on eurent
            mauuais encontre a ichelle saison ensi com uous orrés en le bonne
            chanson. Seignour droit en Terraisse ou de bois a gramment eurent
            mauuais encontre li traïtour pullent. Li .xii. per de Franche de
            noble chasement uenoient cheuauchant parmi le tenement Wistace de
            Bollongne i estoit ensement et li conte de Flandres qui tant ot
            hardement et Glorians de Cypre au fier contenement Alixandre d 
            Escoche et des autres gramment. Nimaie auoient prise qui sus le mer
            s  estent s  auoient deliuret se l  istoire ne ment les .xii.
            pers de France et le conte flamenc ensi qu  aués oï retraire
            iustement. Droit a Paris uenoient li barron de iouuent pour auoir de
            Gaufroi a lor gret uengement ensi qu  il cheuauchoient encontrerent
            sa gent. Gaufrois fu en litiere aportés noblement de coer gratïoit
            Dieu a cui li mons apent de che car on l  auoit rescous
            sifaitement. Baron che dist Gaufer uous estes mi parent car i 
            ai a che iour d  ui par uous tous sauuement mais s  a Nimaie uieng
            ie uous ai en couuent que chascuns en ara .i. loial paiement. Chil
            cheuauchent a ioie ne se doubtent noient mais pis uault li
            encontres que li agais souuent. Or cheuauche Gaufrois qui fu mis en
            litiere ses plaies li faisoient grant mal et grant hasquiere mais
            Gaufrois en iura le uierge tresoriere que s  a Nimaie uint dont li
            mur sont de pierre que tout li .xii. per en seront mis en biere.
            Ensi qu  il cheuauchoit parmi le sablonniere dedens une ualee
            regarde sus costiere Gaufrois a percheüt uenir mainte baniere lors
            a dit a se gent Bia seignour par saint Piere ie n  irai plus
            auant se ne sai la maniere de cheus que ie uoi chi uenir a lie
            chiere. Et [les] Fransois uenoient con gent arbalestriere trouet
            ont .i. garchon enmi .i. chariere a cui ont demandé briement a uois
            legiere qui estoit chelle gent qui mal sambloit bregiere. Chius lor
            ua recordant le fait et le manniere et que [ch  ]estoit Gaufrois et
            sa maisnie fiere. Dïent li .xii. per Hé uierge tresoriere bien
            uienent a lor tour chelle gent losengiere Liet furent li baron li
            demaine et li per qu  il porroient Gaufer deuant eulz encontrer.
            Chascuns point le chaual sans point de l  arrester les lanches
            aualerent dont li fer furent cler as traïtours escrient Ne pöés
            escaper Chascuns abat le sien as lanches aualer. Li traïtour
            quant uirent cheulz ensi assambler il ont laissiet Gaufroi ne l 
            en peurent mener a le fuite sont mis pour leur uies sauuer.
            Wistaces de Bollongne et Gloriant le ber sont uenu a Gaufroi si ont
            pris a crier Gaufrois bien ueigniés uous par Dieu c  on doit
            löer lonc tamps uous auons quis ne uous poiens trouuer. Moult de
            maus aués fait no linage endurer Tant ua le quane a l  iawe qu  i
            le conuient fröer. Moult fu Gaufrois dolans si fist chiere
            abaubie. Atant es uous Fransoys baniere desploïe. Bauduïns de
            Sebourc fu deuant une archie quant il uit la litiere et cheus de sa
            lignie adont leur escria Seignour ie uous em prie aués ueüt
            Gaufroi en icheste partie Cousins se dist Wistace il est en
            ma baillie. Quant Bauduïns l  entent qui le chiere ot hardie du
            cheual descendi enmi la praierie et puis s  agenoulla en menant
            chiere lie et dist Dous Ihesu Cris ie te loe et gratie quant ie
            rai le glouton qui m  a fait tel hasquie uenus est a Gaufroi
            hautement li escrie Glous che dist Bauduïns or ne me chelés
            mie dites moi qu  aués fait de ma mere agentie auant hier me
            disistes qu  encore estoit en uie. Ch  est uoirs che dist
            Gaufrois se Diex me beneïe dedens une forest en Frise le garnie
            en une riche tour qui bien est bateillie la est Rose la dame et
            s  a bonne maisnie qui i donnent assés pain et char uin sor lie.
            Or tost dist Bauduïns or ne [me] chelés mie fait uous ai
            recreant a l  espee fourbie
          
            or dites se i  ai droit ou se ie ne l  ai mie. Faites a Dieu honneur
            et a sainte Marie et au dëable honte qui uous tient compaingnie.
            Helas che dist Gaufrois. Fortune me crauente Ia soloie tenir
            terres et mainte rente mais fole conuoitise m  a fait tout mettre a
            uente. Ie ne puis escaper si m  en doit bien faire ente. Hé
            dëables d  enfer par toi ai cheste atente bien uoi nuls ne te sert
            qu  en fin ne s  en repente On ne se poet warder de sa fausse
            iouuente et tels en cuide issir qui bien souuent i rente qui le
            sert .i. soel iour il en sert plus de .xxx. Qui au Dëable entent
            trestout adés le tente. Or l  ai ie tant serui pas n  est que m  en
            repente car che seroit a tort. M  ame ie li presente piecha l  a
            desseruie si en ara l  atente. Et Bauduïns s  escrie Gaufrois
            que ne m  entens te Que uolés dist Gaufrois. Ia ne sarés m 
            entente tant qu[  a] Paris uenrai la noble chité gente en generael
            dirai une oaire si pullente n  i ara si hardi qui ne s  en
            espöente. Seigneur ce dist Gaufrois ie sui en uo commant
            chertes che poise moi i  en ai mon coer dolant. Aiés de moi pitié
            franc cheualier poissant ie uous lairai ma terre et quanques i  ai
            uaillant et le païs de Frise et deriere et deuant si deuenrai
            hermites en .i. bos uerdoiant si prierai a Dieu le Pere royamant
            qu  il ait de moi pitié car trop uois redoutant le caudiere d 
            enfer la ou uont li mesquant. Hé Diex dist Bauduïns qui tant
            ot fier samblant con ueschi bon hermite et bien en Dieu creant S 
            il estoit escapés sus son destrier courant et il fust enfremés en
            Nimaie le grant il ne fist onques mal qu  il n  en fisist otant.
            Gaufrois dist Bauduïns foy que doy saint uinchant ie uous ferai
            hermite es bois de Baulïant Li .xii. per de Franche et li autre
            princhier fisent .i. grant bahut briement apareillier et puis uont
            par desseure le fel Gaufer loier et puis l  ont acouplet a kewes de
            destrier et si uont traienant Gaufroi le lesengier dessi iusqu  a
            Paris pour lui a blanstengier onques autre litiere ne font
            apareillier. Hé Diex che dist Gaufrois qu  il me doit anoier
            Ie soloie iadis grant terre iustichier et s  auoie le soer roy
            Phylippe a moullier ie ne peüsse chose en che mont soushaidier que
            n  eüse tantost tout a mon desirier. Or m  ont si atrapet li dëable
            [d  enfer] qu  il me conuient [... ... ... ... ... ... ... ...]
            mais se pooie [(...) ... ... ... ... ... ... ...] dont peüsse [(...)
            ... ... ... ... ... ... ... ...] m  en iroie outre mer Ihesu Crist
            renoier et s  amenroie chi le poeple losengier pour uenir decha mer
            Crestïens essillier n  i lairoie en estant crucefis ne monstier
            Ensi disoit Gaufrois que Diex doinst encombrier A Paris sont uenu
            li noble messagier. Bauduïns de Sebourc ne s  i uolt ataergier il a
            fait ou palais Gaufroi apareillier en une kieute pointe font le
            glouton couchier les piés li fist estendre et les .ii. bras loier
            le corps li a fait tendre comme arc d  arbalestrier et puis dessus
            le uentre pour lui plus courechier li mist on une pierre pesans
            plus d  un mortier. La commencha Gaufrois moult haut a preechier
            car deuant lui estoient li per et li gerrier Seignour se dist
            Gaufer bien me doit anoier qu  ensement uoi mon corps ens el
            uostre dangier S  a Nimaie peüsse uenir et herbergier li .xii. per
            de France eüssent mal loier car i  eüsse a chascun fait le teste
            trenchier. Ie ne puis escaper ie uoeil tout descliquier tel coze
            uous uaurrai et dire et retraitier c  onques ie ne uauls dire a
            prestre de monstier. Seigneur che dist Gaufrois ie ne uoeil
            riens celer ie fis le roy Hernoul as paiens deliurer ie uendi le
            sien corps as paiens d  outre mer et la roÿne Rose ai fait
            emprisonner en la terre de Frise bien le porrés trouuer en le
            forest d  Argonne droit au chastel Uter. La soer au roy de France
            alai dont espouser puis fis le roy Phillippe par uenin enherber. Se
            i  eüsse uesscut i  eüsse fait tuer Loëis le sien fil et puis par
            dons donner m  eüsse fait a Rains noblement couronner car il n  est
            rien qu  auoirs si ne face aueuler. Et i  ai fait par argent mainte
            ame condampner. En uolés uous oïr plus dire ne conter ie cuideroie
            .i. clerc cheste annee embrieuer a escrire les maus que i  a[i]
            uolut penser les grandes faussetés dont bien me sai merler murdres
            et traïsons pucelles uïoler autrui mal conseillier autrui
            desheriter ie croi c  on ne porroit en .i. an recorder les maus ne
            le meschiés dont i  ai uolut user as deables d  enfer doi m  ame
            commander. [... ... ...] li baron et tout li .xii. per [... ... ...
            ... ... ...] car l  en laissons aler
          
            [... ... ... ... ... ... ...] sa uie amender. Chertes dist
            Bauduïns il li faut amaser ie li ferai pour nient se maison
            carpenter. E glous che dist Gaufrois laissiés ton rigoler Tu
            me fesies iadis ma couronne uerser et le ietas en l  aire que le
            uirent mi per tresdont me dist li coers que i  aroie a porter par
            toi et par ton fait ne m  en pos deliurer car ta mere te fist en
            sus de moi aler. Le dëable te fisent a Sebourc amaser car li
            Bastars me fist du tout supediter les prisons me toli qu  auoie a
            gouuerner et se ie les peüsse a Nimaie mener ië en eüse fait le
            place deliurer mais par che fel Bastard que tu uos engenrer ai
            trestout che mesquief ch  est legier a prouuer. Hé Diex dist
            Bauduïns laissies me tant regner qu  encor uoie mon fil qui tant
            fait a doubter le plus noble bastard dont on puist point parler
            Dont ua dessus Gaufroi une pierre geter qui .c. liures pesoit si
            com i  oïs conter dont commencha Gaufrois laidement a urler. Et li
            baron de France uont deuant li danser caroler et tresquier et lui
            auironner si ont dit a Gaufroi ou il n  ot qu  aïrer Puisque
            nous carolons il uous conuient chanter. Les tables furent mises
            par le palais de pris deuant le fel Gaufroi sont au mengier assis.
            Li menestrel uïellent disant gales et ris. Li keus de le cuisine en
            est auant salis d  une torque d  oignons uoiant tous les marcis a
            couronné Gaufroi puis s  est a genous mis dist Roys de tout le
            monde ie sui .i. uos amis s  est drois qu  a che disner soiés de
            moi seruis. Lors prist du caut brüet se li geta ou uis. Et
            Gaufrois s  escria Leres tu me honnis Ensi fu toute iour en
            celle kieute pointe Gaufrois qui iadis ot le char de lui moult
            cointe. Li keus de le cuisine l  a de se brouet ointe si le uont
            petillant de maint coutel a pointe et des piés et des mains li
            hostent mainte iointe. Quant uint a le uespree que li caure cheï li
            prinche et li baron n  i ont fait nul detri atelet ont Gaufroi a
            .i. courrant ronchi a Monfaucon s  en uinrent la ou on le pendi.
            Par deuant tout le poeple sa fausseté iehi. Li .xii. per de France
            qui bien furent nourri porterent moult d  onneur Bauduïn le hardi
            biau don li presenterent mais li bers les rendi. Puis reuint a
            Nimaie et o lui si ami et Blanche sa moullier ala enconte lui.
            Bauduïns le baisa et puis li dist ensi Belle or uous a mes corps
            uengiet de l  anemi qui uous tint en prison .xiiii. ans et demi che
            fu li fax Gaufrois qui mon pere uendi. Seigneur dist Bauduïns
            ie uous prie merchi. Alons querre ma mere qui söef me nourri. N 
            i remest c  une nuit li uassaus dont ie di auoec Blanche sa femme
            l  endemain s  em parti. Esmerés de Nymaie ala auoekes lui
            Glorians Alixandres Wistace au corps ioli. Et li contes de
            Flandres espousa puissedi le soer au roy de France que chius
            Gaufrois murdri. Quant uint a l  endemain droit a l  aube creuee li
            enfant s  en sont mis en haute mer salee uers Frise uont nagant
            chelle riche contree. Et ont tant esploitié la forest ont trouuee
            la ou le tour estoit ens ou moilon fondee ou la roÿne Rose fu mise
            chele annee. Ne sai que la chanson uous en fust demenee tant uont
            par le forest la tour ont auisee. Quant uirent le chastel si
            uinrent a l  entree il sont entré [de]dens que nuls ne lor deuee.
            Dedens une sale ont la roÿne auisee qui estoit a son coer dolante
            et tourmentee car n  en po[o]it issir trop prés estoit gardee
            mais on leur a le sale ouuerte et deffremee. Glorians Esmerés et la
            lignie amee ont la roÿne Rose baisie et acolee et la dame cheï
            dauant ses fiex pasmee li gentil damoisel l  ont moult tost
            releuee. Bauduïns s  escria Douche mere senee uous ne me
            connissiés ch  est uerités prouuee mais uous estes ma mere de uo
            droit apellee car ie sui Bauduïns qu  a Nimaie la lee abati a
            Gaufroi sa couronne doree de coi uous m  enuoiastes hors de uostre
            contree mais tout droit a Sebourc fu ma char aleuee et la fis du
            Bastart l  eüreuse engenree par cui uo uie fu et uo mors respitee
            Quant la dame l  oï lors fist une escriee Ahi fiex Bauduïns
            hons de grant renommee on parole de ti iusques en Galilee Biaus
            fielx car me baisiés n  en puis estre assasee De ioie et de
            dolour fu si fort apressee qu  en baisant son enfant est cheüe
            pasmee. Moult fu grande la ioie de Rose la roÿne quant Bauduïn le
            bel tint la en se saisine si qu  a son chier enfant li fist d 
            amour maint signe. Lors issirent de la et chascuns s  achemine
          
            tant naga par le mer la compaignie digne qu  a Nimaie arriuerent ce
            fu en briés termine. La estoit le plus belle de tré bonne doctrine
            qui fust en tout le mont iusqu  en tere iupine. Ensi a honner furent
            chil qui girent du Chisne car quant .i. fais est pris sus mauuaise
            rachine che n  est mie merueille s  encore pis define Gaufrois
            commencha mal s  empirerent si signe. Or est drois et raisons c  ui
            mais ie uous destine le materre roiaus de la geste diuine. De
            Bauduïn aués oï l  istoire fine O primes uint le fleur qui miex
            uault de farine car retraire porrés oïr ains lonc termine comment
            de ses bastars il soit puis la couuine et comment Bauduïns ou toute
            honnour acline aida a gerroier sus le gent sarrasine Bauduïn son
            cousin roy de la terre digne qui conquist maint [païs] a l  espee
            acherine et prist Miekes le grant et la tour marberine la ou il
            engenra en une Sarasine le Bastart de Bullon qui fu de france
            orine le plus hardi princhier en terre beduïne qui onkes i regnast.
            Il fu estrais du Chisne par cui li Sarrasin eurent mauuaise
            estrine dont pluisour iongleour uos ont dit le rachine s  en dirai
            le parfait ains que mes liures fine et de Salehadin qu  a nous
            monstra haïne qu  au tournoi a Chambrai enama le roïne qu  en
            Arragonne fu arse en .i. fu d  espine par le bon Chauueigni en sot
            on le couuine dont uous orés retraire mainte parole fine tout ensi
            que l  aproeue Escriptur[e] deuine. Seigneur or entendés franc
            nobile bourgois que Dame Dieu de gloire qui fu mis en la crois
            nous deffende d  enfer car la ne maint nus drois si entendés
            matere faite de mos courtois delitable a oïr qui bien le met en
            uois. Che fu el tamps de may que söés est le mois qu  aubespine et
            tous arbres reuienent en leur plois et que li lourseignos chante
            haut ens ou bois si amoureusement qu  il n  est coers si destrois
            qui ne s  en resioïsse s  ameit a une fois. Mais li rude ignorant
            ou amours n  a ses drois ne sont digne en nul tamps fors que de
            humer pois caus lis grande escüele ch  est tous leur esbanois de
            chiaus ne uint ers biens ne fruis beneois. Mais a urais amoreus ou
            maint sens et sauoies ne doit estre nuls biens repus ni enfouois
            car aprendre poet on a oïr mos coutois a amer par amours [... ...]
            c  est une lois qu  assés se renouuelle auoec che ioli mois.
            Seignour a ichel tamps che tesmogne le uois estoit dedens Nimaie
            ou palais maginois Bauduïns de Sebourc qui puissedi fu rois de la
            sainte chité ou Diex fu mis en crois. La endroit li souuient comment
            iadis sa fois fu iuree et pleuie ens ou païs turcois au bon roy
            Bauduïn qui est ses cousins drois qu  il riroit outre mer quant
            mors seroit Gaufrois pour maintenir le gerre au paiens maliois et
            pour lu[i] a aidier au bon branc uïenois a conquerre les uilles les
            tours et les berfrois iusqu  a Miekes le grant et les Babilonois.
            Lors dist qu  il ne lairoit pour Rains ne pour Artois ne uoist son
            cousin uir en che païs grigois si dist a sa moullier Belle soer
            ie m  en uois uengier le mort de Dieu. Tant que ie serai drois n 
            aront paien duree ore ni autre fois. Sire che dist la dame
            foy que doi saint Fransoys ne passerés sans mi .iiii. piés non
            pas trois g  irai auoeques uous si com fis autrefois ou i  eus pour
            uostre amours moult de maus et d  anois si eustes uous pour moi
            ensi l  apor[te] drois. Or irai auoec uous sus les Turs maleois
            car chertes compaignie ne uault mie une nois se bonne amours n  i
            est on l  a dit mainte fois. Bauduïns de Sebourc n  i a fait
            arrestee a noble compaignie et autres belle armee entra li
            cheualiers dedens la mer salee. Congiet prist a sa mere la roÿne
            senee a ses freres aussi mainte larme ont plouree. Dist la roÿne
            Rose Sainte uierge löee onkes mes fiex n  i ot .i. soel iour
            arrestee qu  adés ne fust en gerre et en grande mellee No lignie
            morra dela le mer Bethee tout sieuent Godefroi qui tant ot
            renommee. Tant ala Bauduïns a le chiere membree que droit au bras
            Saint Iorge est sa nés arriuee. De ueioir ses enfans auoit song et
            pensee forment les desiroit pour ueoir leur posnee mais par tamps
            les uerra ch  est uerités prouuee car li gentil bastart dont i 
            ai fait deuisee estoient arriuet dela le mer salee droit en une
            chité qui est Rohais clamee. uers Andioche siet enmi une ualee
            quant li roys Godefrois cui ame soit sauuee ot conquis Anthioche
            et toute la contree a son frere donna Rohais le bien fremee.
            Bauduïns em porta le nom mainte iournee et quant Godefrois ot l 
            ame du corps seuree
          
            et Bauduïns fu rois de la terre honneree la ou le char Dieu fu et
            plaïe et nauree et de la mort aussi au tier iour suscitee il otroia
            Rohais chele chité löee Thieri de Hasebaing a le brache quarree.
            Chius Thieris li auoit bien aidiet a l  espee en .xuii. batailles et
            grant amour monstree pour che li en donna li bons roys sa saudee
            de boin maistre seruir a on bonne iournee. Thieris de Hazebaing fu
            contes de Rohais une noble chité ou i a biau palais Bauduïns de
            Buillon qui des bons fu estrais li donna le chité che fu pour ses
            biensfais de bon maistre seruir amende li uarlais toudis fait bon
            bien faire ch  est .i. bons entremais. Or dirai de Thierri qui a
            Roihais fu trais contes fu dou païs s  en tenoit les bienfais s 
            auoit une moullier dont li corps fu estrais dou linage des Turs
            mais ses coers ert retrais du tout a nostre loy en creance parfais.
            Orïande ot a non ch  estoit .i. drois souhais a ueoir chele dame
            car [...] uis fu pourtrais au samblant d  une ymage nus ne uerra
            iamais plus belle de son corps qui plaisans fu et gais. Mais
            Thieris amoit miex gesir o ses uarlés qu  auoekes cheste dame n  i
            abitast iamais ains haiot le contese. Mains parlés li dist lais ou
            elle n  auoit coupes. Moult estoit ses coers urais moult auoit
            bonne grace et de clers et de lais car grace porte moult aussi
            fait li biensfais. Orïandes fu femme au conte Thieri le conte de
            Rohais seignour dont ie uous di chou estoit la plus belle qu 
            ains de mere nasqui. N  auoit si bonne dame iusqu  au port de
            Brandi mais li quens n  amoit mie tant eüst corps poli ains amoit
            sa maisnie s  auoit moult enhaï le corps de la contesse la dame au
            corps ioli se li auoit blasmé le defaute de li et dist c  on le
            saroit pour lui auoir pugni. Dont li quens s  auisa par l  enort
            d  anemi par quel tour porroit faire le dame sans nul si le grief
            mort recheuoir sans prendere nul detri se li mist sus de fait si
            que chascuns l  oï qu  Orïande ot trouuee auoekes son ami et gisant
            bras a bras nut a nut endormi dont la dame geta et maint plour et
            maint cri. Et li quens pour che fait a se gent s  en plaindi et par
            faus tesmongnages en prouua che fait chi et qu  elle ot marchandé de
            lui auoir murdri dont on iuga la dame au gent corps seignouri [a]
            ardoir en un fu sans faire nul detri dont chil de la chité furent
            tout esbahi il amoient la dame le seignour on haï. Et pour sa fole
            esrour dont uous aués oï tout chil de la chité si le haïrent si
            que tout uaussissent bien pour uoir le uous afi c  on l  eüst
            affolet ou tuet ou murdri. Pour le dame plouroient tout chil qui ont
            oï parler du iugement qui estoit fais sour lui bourgoises et
            bourgois et damoisel ioli crioient hautement en disant Dieu
            merchi Mourra le meillour dame k  ains de mere nasqui Tout parmi
            la chité la noise s  espandi. Et li .xxx. bastart au iour dont ie
            uous di estoient en Rohais a l  ostel Amaurri .i. mout riche
            borgoys s  ont bien ce fait oï d  Orïande le belle que chascuns le
            plaindi si furent pour che fait dolant et esmari. Li .xxx. bastart
            furent courechié et dolant quant de la dame oïrent le chertain
            conuenant et chascuns [...] aloit le conte blastengant et
            uaussissent tres bien li petit et li grant que li quens fust ochis
            d  une espee trenchant. Li Bastars de Sebourc qui ot coer de
            soudant uint deuant le palais ou li fus ua ardant et perchieut
            Orïande et le sien dous samblant tant le uit belle et douche
            parfaite et auenant qu  ossitost qu  il le uit l  en prist pitié
            si grant et de l  amour la dame se ua si embrasant qu  il en iura
            Ihesu li Pere royamant ne [la] lairoit ardoir pour d  or fin son
            pesant. A ses freres reuint si lor ua escriant Se uous estes mi
            frere si le m  alés monstrant car foi que doi a Dieu le Pere tout
            poissant ie rescourrai la dame au gent corps auenant s  ochirrai a
            dolour le felon soudoiant qui a tort uoelt ardoir la dame
            maintenant dont chil de cheste uille sont durement dolant personne
            ne ui hui qui n  en uoist larmïant il n  a en cheste uille homme
            femme ni enfant qui ne uoist pour le dame moult tenrement plourant.
            Se mort auiens le conte ie n  en donroie .i. gant car a che que
            ie uoi nous arons bon garant li communs de la uille en ua moult
            murmurant. Et chil ont respondu Or alés dont deuant Pour morir
            et pour uiure ne uous faurons noiant Tout li .xxx. bastart uont
            uistement montant les lanches ens es poins dont li fer sont
            trenchant les escus a leur cos qui d  or furent luisant a une
            crois d  asur ens ou moilon seant
          
            che fu la connoissanche qu  il aloient portant. Chascuns ot une
            crois che ua senefiant qu  il aloient uengier outre le mer bruiant
            le mort de Ihesu Crist ou li bien sont creant. Li Bastars de
            Sebourc ua le destrier hurtant et ua ferir Thieri le conte
            souffisant le lance a tout le fer li ua ou corps boutant li coer
            li pourfendi mort le ua trebuchant. Li contes cheï mors. Lors se ua
            escriant Li amit a le dame uenés trestout auant Li Bastars de
            Sebourc a le quen Thieri mort. Si frere sont a lui uenu pour faire
            fort. Li Bastars s  escria Trestout chil aront tort qui uers
            chelle contesse uauront estre a descort Lors uint a Orïande qui
            uers lui se ramort se li dist Douche dame ie uous ferrai
            ressort. Adont leua la dame dessus son cheual sort. Chil enuiron
            che taisent tout aussi coi c  on dort. Li quens ot .i. filloeil c 
            on clamoit Capanort baillus fu de la uille si fu moult de gran
            port .i. bastart ua ferir. Et chius pas ne se tort enchois le
            referri de son pignon d  estort par dessus le cauchie l  abati söef
            mort. Dont li .xxx. bastart ont le dame menee lassus ens ou palais
            et si l  ont enfremee une tour i auoit ou li dame est entree. La
            commune perchoit qui estoit effraee si ne sceuent que faire pour
            euls mettre a l  espee. La dame de Rohais s  est en haut escriee
            Ahi ma bonne gent courtoise et bien senee ie uous prie pour Dieu
            qui fist chiel et rousee que la mort mon seignour aiés hui pardonnee
            a cheulz qui l  ont ochis Il ne ualoit riens nee il m  auoit sans
            raison et sans cause encoupee et m  eüst maintenant et arse et
            embrasee se Ihesu Crist ne fust et la uierge honneree et [...] franc
            cheualier d  une estrainge contree. uous saués de Thieri l  oeure et
            le destinee et comment il auoit sa uie demenee mais faites une
            chose s  il uous plaist et agree dont uous serés prisiet tant qu 
            auerés duree faites ou feu geter la maisnie priuee ou mes sires
            auoit la soie amour donnee i  en sai .xu. saiens de male renommee
            or les boutés ou feu sans nulle demouree Et chil ont respondu a
            moult haute alenee Dame uous dites bien par le uierge löee.
            Dont fut le mort au conte la endroit pardonnee chascuns iura sa foi
            et li a creantee qu  a cheus qui l  ont ochis ne mesfera riens nee.
            Li bourgois de Rohais celle uille garnie pardonnerent le mort
            trestout a une fie du conte de Rohais qui fu plains d  erisie. A
            .xxx. damoisiaus ont leur foi fïanchie que ia .i. trestous seus n  i
            ara uillonnie. Li Bastars de Sebourc qui tant ot seignourie est
            uenus a le dame hautement li escrie Dame dist li Bastars car
            me sauués la uie car pour uous a sauuer de [...] grande hasquie m 
            embati si endroit auoekes ma maisnie. Et pour ce que i  oï uostre
            cheualerie bourgoisë et bourgois qui tout a une fie disoient tout
            ensamble que uous estes traïe et que li quens estoit tous plains de
            bougresie et de uices plenté autres que ie ne die l  ai ie mort et
            tuet dont ie fis grant folie che fu pour uostre amour douche dame
            iolie car ia couars amans n  auera belle amie. Quant le contesse
            oï le damoisel parler adont le commencha moult bien a regarder si
            perchiut le Bastard si tres bel bacheler que plus [bel] de son corps
            ne peüst on trouuer. Tant l  a ueüt plaisant et bel a remirer qu 
            elle li dist uassaus ie uous doi bien amer car fait aués mon
            corps de le mort eschaper si que mon corps uous doi tres bien
            abandonner et ie m  otrie a uous sans point de l  arrester car uous
            ualés tres bien d  un païs gouuerner et ie ueu a chellui qui se
            laissa pener que iamais ne uaurrai nul autre homme espouser. A mari
            uous uaurrai sel uolés creanter. Dame dist li Bastars ne uous
            doi refuser enchois se ie uous ai i  en doi bien Dieu löer car
            pour le uostre amour me uins auenturer. Moult fu liés li Bastars
            quant le contesse entent dont le prist a espeuse par l  acort de sa
            gent. Thieris qui mors estoit auoit .i. sien parent qui de Rohais
            issi a .i. aiournement. Deuers Iherusalem cheuauche fierement
            iusques a Saint Sepulcre ne fist arrestement ou Diex ressussita
            pour nostre sauuement. La trouua le bon roy a cui Surie apent qui
            auoit assamblé tout son efforcement pour aler assir Miekes ou li
            pons est d  argent. Li rois s  ert marïés en chel an proprement s 
            auoit pris Murgalie qui de biauté resplent le dame estoit
            enchainte assés nouuellement. Atant es le message qui au perron
            descent deuant le roy s  en uint se li dist hautement Roys
            Bauduïns dist il il te ua malement
          
            En la chit de Rohais i a trop grant tourment Thieris de Hasebaing
            est ochis uraiement par .i. uassal de France plain de grant
            hardement le dame a espousee qui est de biau iouuent et si uous
            di pour uoir que trestoute la gent le tienent a seignour de tout le
            casement se li ont fait hommage et iuré serement qu  encontre tous
            seignour l  aideront loiamment. Quant li roys Bauduïns chelle
            parole entent il en ot moult son coer courechié et dolent. Hé
            Diex se dist li roys Peres du firmament qui est ore li hons qu 
            ensi a moi mesprent A icheste parolle que li rois se desment atant
            es uous uenu enmi le pauement Bauduïn de Sebourc au fier
            contenement et sa moullier aussi et trestoute sa gent le roy uint
            salüer bel et courtoisement. Et li roys Bauduïns le rechieut
            lïement douchement l  acola et li dist hautement Cousins bien
            uiengiés uous en chestui tenement Ie ne fuisse aussi liés pour
            mille mars d  argent. Or irons moi et uous sus la paiene gent
            uengier le mort Ihesu qui morut a tourment. Maint royamme auons
            pris puis nostre passement et la terre aquitee auironneement Damas
            et Tabarie et Acre proprement Escalonne et Siglaie qui forte est
            durement et mainte autre chité ce uous ai ie couuent maint roy et
            maint soudant demis subgitement mais encore en sai .u. tout d  un
            engenrement que s  il ne sont conquis et mis a finement Crestïens
            meteront a declin temprement car chil sont roy poissant et plain de
            hardement honnerable et poissant estrais de haute gent mais a
            nous sont rebelle le corps Dieu les crauent si nous ont fait maint
            mal et maint destourbement. Sire dist Bauduïns a cui Sebourc
            apent comment les appell  on Ne les chelés noient Dist li roys
            de Surie au fier contenement Li .i. tient Rochebrune qui uers
            moi le desfent Saudoines est clamés s  a coer fier que serpent.
            Ectors de Salorie qui uers Orbrie apent freres est a Saudoine si
            l  aimme loiamment encore i a .iii. freres qui tienent uraiement
            Miekes la noble chit et le grant pont d  argent. Chil troi frere
            sont fier et plain de grant renon il i est Esclamars Taillefers et
            Marbrun qui la chité de Miekes gouuernent sans parchon. Piecha lor
            ai mandé qu  il uosissent Mahon renoier uistement sans nulle
            arrestison mais il ne le feroient pour tout l  or d  Auignon si
            les ai deffiés n  a pas longue saison. Iammais ne serai liés en ma
            condition si les auerai mis en ma subiection. Sire dist
            Bauduïns i  en ai deuotion ie uous prie pour Dieu qui souffri
            pation que me uoeilliés mener sans nulle arrestison ou me puisse
            combatre a le geste Noiron. Et li frans cheualiers c  on appeloit
            Othon qui de Rohais auoit commenchiet sa raison dist au roy de
            Surie si c  on l  ot enuiron Sire que ferés uous du traïtour
            glouton qui a Rohais saisie sans uo commandison et ochis uostre ami
            qui Thieris ot a non Dist li roys de Surie Chius a le coer felon
            qui tel outrage a fait par dedens mon royon mais chier l  amendera
            a bien courte saison. Bauduïn de Sebourc le nob[i]le roion
            appella le bons roys se li dist a cler son Bauduïns biaus
            cousins ie uous donne en droit don le chité de Rohais et le terre
            enuiron. Bien deués amender de moy et de mon non quant pour l  amour
            de moi aués mer a dromon passee o uo moullier a le clere fachon si
            en arés Rohais en le uostre parchon. Bauduïns l  em merchie qui
            coer ot de lion. Et li roys li a dit Il a ens .i. garchon qui a
            mise le uille en grant discention il a mort le mien homme qui
            Thieris ot a non et prise sa moullier qu  Orïande ot a non. Tout li
            ont fait hommage li prince d  enuiron. Or uous i faut aler et o uous
            mi baron. Sire dist Bauduïns uous me donnés biau don .i.
            chastel en Espaigne tant qu  en comparison conquerre le m  estoit
            au fer et au baston. Dist li roys de Surie Biaus cousins
            entendés uous irés a Rohais et auoec uous menrés Corborant d 
            Oliferne qui tant est redoubtés et Richart le gentil qui a
            Cammont fut nés et s  ira auoec uous Buiemons et Tangrés Hues de
            Tabarie qui uous ichi uaés li dus Harpins de Bourges qui tant est
            naturés li uesques du Matran qui est hardis assés et dans Iehans
            d  Alis qui tant est naturés Bauduïns Cauderons .i. cheualiers
            löés et Pieres li hermites qui est hardis assés .xxx. Crestïens
            auoec uous conduirés. Et entreus biaus cousins qu  a Rohais en
            irés assamblerai mes os par toutes mes chités se appresterai
            bescuis et boins bacons salés
          
            et ferrai apprester et paueillons et trés et lanches et escus et
            boins haubers safrés et cofres et sommiers et hÿames gelmés par coi
            irons a Miekes si tost que reuenrés. Et Bauduïns respont Si com
            uous commandés. O le roy Corborant et les autres chasés s  est de
            Iherusalem partis et desseurés pour aler a Rohais ou ses fiex est
            chasés et li .xxx. bastard qu  il auoit engenrés. Lors de
            Iherusalem la chité honneree issirent Crestïen a banniere leuee.
            Tangrés et Buiemons ont le uoie monstree l  auan garde menerent de
            chelle gent löee. Tant se ua esploitant la compaigne senee qu  il
            ont chelle chité ueüe et regardee ou li Bastars estoit qui le
            chiere ot membree. Par dedens le chité est la nouuelle alee que
            Crestïen uenoient pour gaster la contree. Li Bastars de Sebourc a le
            cloke sonnee le commune assambla et quant fu aünee droit a une
            fenestre a se face amonstree adont les appella sans nulle demouree
            Seigneur dist li Bastars or oiés ma pensee il est bien uerités
            uo dame ai espousee et le conte Thieri mis a mort par espee pour che
            que fausement auoit sa uie usee et qu  il uoloit a tort ch  est
            bien chose aueree essillier sa moullier qui est blanche que fee.
            Or a chascun de uous a mi sa foy iuree que uous ne me faurrés tant
            qu  auerés duree ie ne uous connois pas mais s  il [...] uous
            agree de uous me partirai sans nulle demouree et si uous gerpirai o
            ma moullier löee. Bien et paisiblement s  ert uo pais confremee au
            boin roy Bauduïn a le brache quarree si n  arés chi a ual ne gerre
            ne mellee. Se ie demeure chi gerre arés cheste annee et pour tant
            le uous di se m  ame soit sauuee que se de moi aidier n  aués
            bonne pensee de uous me partirai sans point de l  arrestee et s 
            aidier me uolés au trenchant de l  espee ie demourai o uous et soir
            et a uespree. Et chil sont escriet tout a une uolee Sire uous
            demourrés en le nostre contree et nous uous aiderons tant qu 
            auerons duree Chascuns lieue sa main alïanche ont iuree. Li
            Bastard de Sebourc forment se resioï quant de chiaus de Rohais le
            parolle entendi se iura Dame Dieu qui pour nous mort souffri que
            iamais n  auerra le païs degerpi si auerra au roy monstré le coer de
            li ne ia ne li dira qu  il le tient a ami deuant qu  il ara fait sur
            lui fait si hardi qu  il sera tous ioians quant li ara iehi son
            estre et son estaet et [son] affaire aussi car se le roys l  auoit
            en bataille saisi et il sceüst le non de son pere genti tost
            aueroit de lui et manaide et merchi sus se point s  afïoit li
            Bastars dont ie di. Li Bastars de Sebourc fist forment a prisier
            quant uit l  ost crestïenne uenir et aprochier enchois qu  il i
            laissast tré ne tente fichier issi hors de Rohais o lui maint
            cheualier et maint noble bourgois qui moult l  auoient chier. Hors
            de Rohais issirent bien sont .xu. millier enuers les Crestïens s 
            en uont tout le sentier. Tangrés et Buiemons chil uenoient primier
            quant uirent les bourgois uenir et aprochier en conroi se sont mis
            li noble Berruier chascuns le lanche ou pong et l  escut de
            quartier s  ont fait maint riche cor sonner et grailloier. Assés
            prés de Rohais .ii. trais d  arbalestrier s  alerent encontrer
            pour estour commenchier a chascune partie s  alerent apointier.
            Chascuns du bien ferir auoit le corps lanier. La peüssiés ueioir .i.
            estour si tres fier l  un mort deseure l  autre uerser et
            trebuchier cherueles espautrer fendre maint hanepier et ochirre et
            abatre maint auferrant coursier dont li maistre gisoient ochis ou
            sablonnier. Tout li .xxx. bastard dont uous m  öés plaidier se
            tenoient en renc pour l  un l  autre prisier. Chascuns ot .i. blason
            dont li chams fu d  or mier a une crois d  asur qui moult fist a
            prisier. Ensamble sont adés pour l  un l  autre auanchier si aidoit
            li .i. l  autre quant en auoit mestier. Li .i. ne uolt de l  autre
            partir ne eslongier ains brochent tout ensamble a loi de bon
            gerrier tout partout ou il uont font les rens despechier. Buiemont
            abatirent Tangré font trebuchier s  il ne fuissent rescous a l 
            espee d  achier malement lor alast car le bon bastard fier
            assalirent Tangré le nob[i]le princhier et il se desfendoit a
            guise de gerrier. Mais li bastard l  ont fait en .iiii. liex plaier
            poi faut qu  il ne l  ont mort dedens l  estour plenier. Mais on
            dist .i. parler souuent en reprouuier que li hons qui doit pendre ne
            doit mie noier. Cheste rayson ichi ie le di pour Tangré que li
            bastard auoient malement atourné
          
            pas ne deuoit morir point n  estoit destiné ne deuoit pas morir au
            riche branc letré quant par dedens Bollongne l  amirable freté fu
            mis a male fin car on l  ot encrüé la endroit fu pendus a doel et
            a uieuté pour le mort Godefroit c  on auoit enherbé dont le
            contesse Ydain en ot telle uieuté que le conte fist pendre ou tant
            ot de bonté pröeche et hardement plains de grant uolenté car li
            estoire dist dont li uer sont rimé qu  il n  auoit plus hardi en
            le Crestïenté. A Boullongne morut ensi com i  ai conté mais onques
            pïeur mort n  auient en nul regné car par le mort du conte dont ie
            uous ai parlé furent dedens Surie c  on auoit conquesté esmeüt l 
            un sor l  autre par telle auersité que tout s  entrenïerent li
            Crestïen löé. Bauduïns de Sebourc dont ie uous ai conté ot
            grandement a faire pour le mort de Tangré dou linage le Chisne le
            noble parenté ne remest plus que lui en chelle roiauté que tout ne
            fuissent mort a doel et a uieuté. Corborans en morut et maint autre
            chasé et par chest encombrier par le desloiauté uint rois
            Salehadins en sa grant maiesté car il trouua no poeple forment
            aualüé dont il reconquesta mainte noble chité ensi com ie dirai
            qui m  ara escouté. Or dirai des bastars comment se sont mellé il
            ont maint Crestïen ochis et afiné Tangré ont moult blechié mais on
            l  a remonté. Ia fuissent no baron desconfis et maté quant Corbarans
            i uint qui son coer a sonné. Bauduïns de Sebourc estoit a son
            costé chil uenoient derrier a .xx. adoubé en l  estour se
            ferirent richement ordené. La ueïssiés estour et fier et aduré
            maint noble cheualier a le terre uersé ches arainnes bondissent et
            chil cor ont sonné que tout en retentissent et li champ et li pré.
            Hé Diex que li bastard s  i sont bien esprouué Tout ensamble se
            tienent rengiet et bien serré se li .i. en cheioit li autre l  ont
            leué. Moult estoient l  un l  autre amistable et secré si doiuent
            estre chil de bon sanc engenré. Grande fu l  enuaïe parmi le
            praierie tout li .xxx. bastard i fierent par maistrie. Tout partout
            ou il uont ont le place widie nulz ne les ose atendre trop ont
            chiere hardie. Bauduïns de Sebourc quant uit le compaignie
            Corborant apella qui tant ot seignourrie Sire dist Bauduïns
            or ne me chelés mie qui sont chil cheualier qui portent enseignie
            leur targes par deuant d  or fin qui reflanbie a une crois d  asur
            Quel chose senefie Sire dist Corbarans se Diex me beneïe se
            sont li traïtour che m  a dit une espie qui maintienent la gerre
            au bon roy de Surie. La chité de Rohais ont [si] desconseillie c  on
            n  i fait pour no roy une foeille d  ortie. Mais par chellui
            Seignour qui de mort uint a uie si mar ont li glouton le chose
            entoueillie ni au roy Bauduïn le gerre commenchie trop chier l 
            aquateront le mort ont desseruie. Lors broche le chaual des
            esporons l  aigrie uers les .xxx. bastars a se uoie aqueillie. Li
            Bastars de Sebourc a se uoie aqueillie uers le roy Corborant
            cheuauche par maistrie. Hé Dieus que l  aprochier li donna grant
            haignie Tellement l  assena de la lanche aguisie que sa targe li a
            desroute et deshartie la lanche fu si rode qu  elle n  est pas
            ploïe et il l  a si boutee et par tel fellonnie que le roy
            Corborant qu  Oliferne maistrie assena tellement si com l 
            istoire crie que lui et le cheual qui estoit de Hongrie abati ens
            ou champ uoiant sa baronnie. Lors i uint Bauduïns qui les bastars
            escrie Fil a putain dist il li corps Dieu uous maudie
            Trestous uous ochirai a m  espee fourbie Li Bastars de Sebourc
            quant le uois a oïe en apella ses freres quë il ne haï mie.
            Seigneur dist li Bastars saués que ie uous prie Chius
            cheualiers nous a dit moult grant uillonnie or l  alons assalir
            trestout a une fie et qui s  i faindera le corps Dieu le maudie
            Dont i uont li bastard chascuns lance abaissie a lor pere assalir
            qu  il ne connoissent mie ont mis tout leur pooir nus ne s  en
            faindi mie. La peüssiés ueoir une iouste esforcie. Leur pere ont
            abatu delés une cauchie ains ne fu si dolans a nul iour de sa uie.
            Bauduïns de Sebourc ot moult le coer dolent quant se uit abatu a
            terre si uieument. Il est salis em piés et tres bien se desfent
            mais ia fust pris par force se l  istoire ne ment quant Richars de
            Chammont i uint apertement Bauduïns Cauderons qui moult ot
            hardement le dux Harpins de Bourges et maint autre ensemen. La fu
            grans le bataille et fier li caplement.
          
            Li Bastars de Sebourc ua criant hautement Seigneur desfendons
            nous pour Dieu omnipotent par coi nostre anemi ne se uantent
            noient qu  il nous aient maté a che commenchement Qui ueïst les
            bastars ferir moult uassamment coper testes et bras maint en ont
            fait sanglent Bauduïns de Sebourc i fiert hardiement et li roys
            Corborans ou Oliferne apent Tangrés et Buiemons qui estoient
            parent et Pieres li Hermites qui moult ot d  essïent li dux
            Harpins de Bourges et li autre ensement les bastars reculerent par
            uif efforcement uers Rohais la chité ont fait repairement. A
            bailles de la uille ot grant tournoiement la en i ot des mors et
            des ochis gramment Bauduïns de Sebourc s  i prouua richement .i.
            sien fil abati a bailles droitement. Et li autre bastard i uienent
            fierement au rescourre leur frere i ot moult grant content
            chascuns amoit l  un l  autre car raysons s  i assent. A bailles de
            Rohais fu grans li paletis. Bauduïns de Sebours s  escria a haus
            cris Os tu mauuais lechieres et traïtres falis qui au roy de
            Surie as tellement mespris que tu li ueus tolir sa terre et son
            païs che n  est mie raysons s  est pités que tu uis Li roys le m 
            a donnee de moy en ert seruis. Ie te desfi de Dieu le Roy de
            Paradis uien t  ent a moi combatre uoire par tel deuis que se ie
            sui par toy matés et recrandis ie te larai Rohais si en seras
            seruis et ferai acorder le roy et ses subgis que Rohais la chité
            sera tiene toudis que ia n  en perderas .i. tout soel paresis et se
            ie te conquers si t  en soies fuïs et eslonges Rohas que n  i soies
            coisis. Quant li Bastars l  entent si fu tous residis son pere ne
            prisa .i. tout soel paresis lors li dist hautement Cheualiers
            posteïs ie ferai le bataille ensi comme tu dis uous m  auerés
            demain par Dieu de Paradis mais qu  acordet me soient li parler
            qu  ai oïs. Bauduïns li acorde. Li Bastars s  est partis en le
            chité rentra maugré ses anemis. La porte ont refremee et li grans
            pons leuis fu releués a mont et fremés a deuis. Bauduïns de Sebourc
            li cheualiers nouris fist retraite corner puis a fait les marchis
            logier deuant Rohais dessus les prés flouris. La chité ont assise
            puis ont .i. conseil pris comment aront le uille et les bourgois
            ochis qui se sont releuet de coi il ualent pis dont parla Bauduïns
            de Sebourc li gentis. Bauduïns de Sebourc appella Corbarant Huon de
            Tabarie .i. damoisel plaisant Tangré et Buiemont et le uesque
            uaillant et le riche barnage dont il i auoit tant Seigneur dist
            Bauduïns or oiés mon samblant i  ai empris .i. estour a ce uassal
            poissant qui ensi a mespris au bon roy conquerant. Le bataille ai
            enpris par itel couuenant se ie le puis auoir matet et recreant de
            Rohais istera et o lui si sergant iamais n  i enterra es iours de
            son uiuant et me lara le uille si n  en tenra .i. gant. Et s  il
            me poet conquerre a l  espee trenchant nous li arons trestout de no
            foi couuenant la uille li lairons et l  irons acordant au bon roy
            de Surie Bauduïn l  auenant. Adont uont a conseil li prinche
            combatant et Bauduïns leur ua douchement deprïant que che conseil
            acordent. Chil s  i uont otroiant. Ensement demoura iusqu  a l  aube
            creuant que par l  ost se leuerent li petit et li grant. Bauduïns de
            Sebourc ne s  i ua arrestant il uesti l  auqueton qui fu de
            bougerant et puis aprés uesti le hauberc iaserant unes plates
            lacha et puis chaindi le branc s  auoit cauches de fer de tres bon
            iaserant. Et quant il fu armés de tout a son commant erroment est
            montés sus le destrier courant et puis mist ens ou chief le hïamme
            luisant et a pris le blason et le lanche trenchant. Es uous .i.
            cheualier qui li ua escrïant Bauduïns biau dous sire par Dieu le
            Royamant uos champions est ia sus le pré uerdoiant armés de toutes
            armes montés sus l  auferrant Par .iii. fois a criet c  on li
            uoist enuoiant chellui qui contre lui emprist ersoir le champ et
            dist que s  il ne uient enchois nonne sonnant que de sa foy mentie
            il l  ira encoupant Hé Dieux dist Bauduïns comme il se ua
            hastant Ch  est contre son domage et son [en]combrier grant. Lors
            a dit a ches hommes A Ihesu uous commant Hors de son paueillon
            ua Bauduïns issant ne per ne compaignon ne ua o lui menant. Le
            cheualier regarde le Bastard son enfant qui fierement l  atent sus
            le lance apoiant si dist ués la uassal d  un corage uaillant
            bien samble prex as armes qui le ua regardant
          
            Ensement Bauduïns aloit son fil prisant qui moult ot conuoitiet a
            ueoir son samblant. Li Bastars de Sebourc fu ens ou champ armés sa
            lance fu a terre sel tint par l  autre lés sus l  arestoel s 
            apoie comme uassaus membrés. Et Bauduïns brocha si est uers lui
            alés a haute uois li crie Cheualiers uous m  arés Mais assés
            miex uenist par Dieu qui fu penés qu  encore ne fuissiés de uostre
            lit leués ch  est encontre uo mal que si fort uous hastés Et li
            Bastard respont Par Dieu uous ne saués che ne dirés uous mie
            ains que uous m  eschapés Or me dites comment nous champ est
            acordés. uassaus dist Bauduïns aparmain le sarés a uous me
            combaterai a fin que uous iurés que se par moy uous estes recreans
            et matés la chité de Rohais cuite uous me larés ne iamais les
            bourgois uous ne conforterés et se ie sui uaincus cheste chité
            arés a uo commandement et a pais le tenrés. uoire dist li
            Bastars merueilles me contés Estes uous si grans maistres en
            cestui herités que li baron feront toutes uos uolentés Pas ne uous
            en crerai es iours de mes aés se che ne uous acorde Buiemons et
            Tangrés Corbarans d  Oliferne li bons rois couronnés Huon de
            Tabarie. Mais se cheus m  amenés a fin que chil me iurent ce que dit
            uous aués ie m  i tenrai moult bien. Et ie a l  autre lés pour che
            que ie uaurai que tres bien me creés ie uous donrai en pleges se
            prendre le uolés Orïande ma femme ou grans est li biautés.
            uassaus dist Bauduïns tel pleges me donrés ie ne uous i creroie
            .ii. deniers monaés. Il en a par le monde si m  aït Diex assés s 
            il auoient perdut as tables et as dés et femmes et enfans n  en
            donroient d  assés le monte d  un denier. Autres pleges lairés.
            Sire dist li uassaus che est bien uerités. Faites uenir les
            prinches que ie hai demandés et ie uous liuerai pleges a uostres
            ssés. Bauduïns retourna galopant uers les trés. .I. cheualier
            apelle si li dist Cha uenés Alés a Corbarant et se li recordés
            qu  a moy uiegne parler que n  i soit arrestés. Huon de Tabarie o
            lui me ramenés Buiemont de Sezille et ses cousins Tangrés. Et
            chius a respondut Se com uous commandés. Ne sai que uous en fust
            nus soursplais deuisés chil uinrent as barons ensi qu  oï aués.
            Bauduïns de Sebourc les a araisonnés. Seigneur dist Bauduïns qu 
            a Sebourc fu nouris ues ci .i. cheualier ou i  ai che champ
            enpris il uoelt que uous iurés les sains de Paradis que se ie sui
            par lui en ce champ desconfis que le siege lairés et ce noble païs
            ne que iamais nul iour tant que uous soiés uis uous ne consentirés
            ne par fais ne par dis que du roy de Surie ne des siens soit assis
            et il m  ara couent sus le corps Ihesu Cris que se ie le conquier
            dessus ches prés floris qu  il me laira Rohais et le noble
            pourpris. Et chil ont acordé mais che fu moult enuis mais pour ce
            qu  il se fïent ens ou noble marcis ont le chose acordee
            uolentiers non enuis. Or tost dist Bauduïns qui fu prex et
            hardis uassaus liures me pleges d  aucuns de uous amis Li
            Bastars a mandé ses freres iusqu  a .x. chil issen de Rohais dessus
            les cheuaus gris entreci qu  au Bastard n  ont arrestance pris. De
            Rohais se partirent li bastard erroment au Bastard sont uenu qui
            ou champ les atent se li ont dit en haut sans nul arrestement
            Frere nous sommes chi a uo commandement. Seignour dist li
            Bastars or oiés mon talent alés uous ent en pleges pour moy
            isnelement car sachiés seignour frere que [i  ai] en couuenent
            que se ie sui uaincus et se Diex s  i assent que la uille lairai
            et tout ce quasement. Et chil ont respondu A uo commandement.
            Comment dist Bauduïns au fier contenement. Estes uous trestout
            frere ensamble proprement Oïl font li bastard par Dieu
            omnipotent et s  en a en Rohais plus d  otant uraiement. Par
            foi dist Bauduïns ie croi chartainement que uous estes bastars
            quer li coers le m  aprent. Et chil ont respondu Pendus soit qui
            en ment Il ont dit a lor frere Car prendés uengement de chel qui
            nous apelle bastars sifaitement Enuers les trés en uont li .x.
            apertement. Li Bastars de Sebourc n  i fist arrestement il dist a
            Bauduïn a se uois clerement uassaus ie uous desfi de Dieu
            primierement et puis du corps de moy Lors hurta uistement le boin
            courant destrier qui ne coert mie lent. Bauduïns de Sebourc li
            reuient ensement. Les lanches abaissierent pour iouster radement
            des lanches se ferirent par si fier mautalent les lanches ont
            fröees ne durerent noient. Il s  em passerent outre. Chascuns s 
            espee prent
          
            au retour qu  il ont fait s  en fierent fermement. Dou pere uers le
            fil i ot grant caplement li un ne connoist l  autre par nes.i.
            conuenent pour ochirre l  un l  autre auoient grant talent. Es prés
            deuant Rohais i ot bataille fiere dou fil contre le pere qui
            monstroient maniere d  ochirre li .i. l  autre chascuns fait bonne
            chiere. Li Bastars de Sebourc ne se traist pas deriere il entoise
            le branc si ua si qu  en costiere le sien pere ferir sus sa targe
            pleniere. Le pointe se fiqua par dessous le gorgiere le fer i
            entama et percha comme osiere si que le sanc en fist couler sus le
            chariere. Quant Bauduïns le uoit si reclama saint Piere et a dit
            Mere Dieu roÿne tresoriere se chius m  assenne ensi i  arai
            mestier de biere Bauduïns de Sebourc qui tant de bonté a quant
            uit son sanc a terre forment li em pesa si dist que iamais iour il
            ne se prisera s  il ne se poet uengier. Li Bastars li cria Par me
            foi cheualiers malement uous ira uous porrés [...] moult bien
            ains que partés de cha que che fu le dëables qui chi uous aporta
            Bauduïns l  entent bien mays poi i aconta bien se pense a uengier.
            Lors le branc entesa uers le Bastard s  en uint et le cop li esma.
            Chius lieue son blason qui le cop redoubta. Et Bauduïns i fiert
            qui le coer dolant a de forche et de uertu tellement i frapa qu  el
            fort escut deuers son espee embarra demi piet largement li espee i
            entra. Li Bastars sent le cop Dame Dieu aoura de che que li espee
            son blason encontra. Et Bauduïns li crie Li autres miex ira Se ne
            fust li blason uengiés me fuisse ia Li Bastars uint uers lui s 
            espee li monstra. Pour ferir sus l  espaulle le signe fait li a
            mais il fist .i. rabat dessus se rauala. Bauduïns tint le frain et
            a mont li tira le cheuaus ou il sist le teste haut drecha. Li
            Bastars de l  espee en ioustant li liura le teste du cheual li
            espee encontra parmi les armeüres ou wit qu  il i trouua entra li
            brans d  achier que li Bastars bouta dessi iusques as heus ou corps
            li embarra. Le cheuaus cheï mors et Bauduïns uersa. Si tost qu  il
            uint a terre en estant se leua onques plus dolans hons ne but ne
            ne menga Hé Diex dist Bauduïns qu  est ce que m  auenra I 
            ai fait mainte bataille dela mer et decha onques ne trouuai homme
            puis qu  a moy s  assambla dont ie fuisse greués mais chius me
            honnira. Maudite soit li hoere que mes corps le trouua Et li
            Bastars s  escrie Cheualiers qu  est ce la Chertes ce pose moy
            que uous cheuaus gist la assener uous cuidai aillours n  en
            doubtés ia. Bauduïns fu a piet plains fu de grant esmai. Son
            cheual cheï mort moult regreta le bai. Il a dit au Bastard uous
            cheual ochirrai se uous ne descendés le piet li trencherai. Mais
            descendés a piet nul mal ne uous ferai de ci qu  a ichelle heure
            qu  a terre uous uerrai. Et li Bastars s  escrie Ia ne m  i
            fïerai Mais gardés uous de moy car ie uous honnirai Par dedens ma
            chité bien tost uous emmerrai. Or uous rendés a moy et ie uous
            pardonrai che que mesfait aués grant honnour uous ferai. Se uous ne
            uous rendés briement uous tuerai chertes au primier cop qu 
            auiourd  ui uous ferai soiés fis et chartains c  un tel cop uous
            donrai que uous chief et uo teste a .i. cop trencherai a tout le
            miex uenir .i. bras uo coperai et puis dedens Rohais en prison uous
            menrai. uassaus dist Bauduïns saués que ie ferai Ie pense
            moult tré bien qu  a uous pas ne durrai. Or alés querre .i. sac et
            ie m  i mucherai. Bauduïns tint l  espee au poing d  or reluisant.
            uers le Bastard s  en ua moult uistement courant au cheual le
            Bastard ua se bien assenant c  un piet li a copet de s  espee
            trenchant. Li cheuaus est cheüs li Bastars ua uersant mais il se
            releua moult tost en sen estant. uers Bauduïn en ua se li ua
            escriant Encor ne m  aués mie maté et recreant Or uous gardés de
            moy d  ore mais en auant Lors acole l  escut le branc ua
            entesant. Li .i. ua ferir l  autre ne se uont espargnant par
            dessus les hïammes se uont maint cop donnant. Les blasons qu  il
            portoient uont en maint lieu copant. Li Bastars de Sebourc auoit
            coer de soudant et ses peres auoit le corps d  un amirant li .i.
            requeroit l  autre par merueillous samblant. Onques hons ne uit mais
            .i. estour si pesant de .ii. hommes sans plus en bataille n  en
            champ. Grande fu la bataille par dessus le praiel. Li peres et li
            fielx faisoient grant maisel tout estoient desrout li escut en
            cantel. Andoy furent a piet li noble damoisel. Bauduïns de Sebourc
            ua ferir le dansel de l  espee d  achier qui ot trenchant coutel
          
            le feri tellement qu  il trencha le clauel. En le char li donna a
            che cop tel merel que li sans en raia free en sont li quaillel.
            Bauduïns li escrie si dist .i. mot nouuel uassaus dist
            Bauduïns foy que doy saint Marcel ie croy que uous aués tués
            uostre pourchel car uous finerés bien de tripes plain platel Li
            Bastars de Sebourc quant uit son sanc raier son escu gete a terre
            et sa lance d  achier uenus est a son pere le nob[i]le princhier
            parmi le corps l  ahert si le prist a luitier. Et Bauduïns l 
            ahert qui bien sot le mestier par si grant mautalent ua son fil
            espongnier a .i. tour de sa gambe le ua si toueillier contre terre
            l  estent. La le fist trebuchier prés que le coer du uentre ne li a
            fait froissier nonpourquant l  abati a si grant encombrier que li
            coers li fali ne se pooit aidier. Quant il reuint a lui si
            commenche a huchier A Bauduïns biaus pere Diex uous uoeille
            auanchier Auiourd  ui perderés le Bastard droiturier qui de uous a
            ueoir auoit grant desirier iamais ne uous uerrai ne uous franche
            moullier Li Bastars sent l  engoisse dont il fu apressés car
            petit s  en fali ses coers ne fu creués. Lors a dit li Bastars
            .iiii. mos bien entés A Bauduïns biaus peres iamais ne me
            uerrés Quant Bauduïns l  entent en estant ch  est leués il a dit
            au Bastard Amis or uous leués si me dites amis pour Dieu ne
            me celés qui est chius Bauduïns que uous chi regretés uassaus
            dist li Bastars aparmain le sarés chertes che est li peres dont
            ie fu engenrés li plus hardis du monde et li plus redoubtés li
            plus auentureus et li plus redoubtés li plus sages du monde li
            miex emparentés. S  il sauoit que par uous fuisse ensement tués ne
            uous garantiroit royames ne chités ne uilles ne chastiaus ou
            fuissiés enfremés Mais sauoir ne le poit tant sui ie plus irés.
            Hé dame de Sebourc iammais ne me uerrés Quant Bauduïns l 
            entent li sans li est müés il oste son hïamme si le geta es prés
            il a dit au Bastard uostre hÿamme ostés Bauduïn de Sebourc sui
            par non appellés. uous estes de Sebourc puisque uous em parlés
            .xxx. fielx i laissai quant ie m  en sui seurés. Quant li Bastars
            l  entent a genous ch  est getés son hïamme rosta puis si s  est
            escriés Ahi peres dist il et c  or me pardonnés che que
            mesfait uous ai Ains n  auint tel pités que ie me sui a uous
            sifaitement mellés Ie sui li .i. des .xxx. bastars que uous aués
            ie deliurai uo freres ne sai se le saués. Oïl dist Bauduïns
            bien le dist Esmerés Glorians Alixandres s  est de uous moult
            löés et aussi est Wistaces li conte honnerés. Peres dist li
            Bastars par moi estes naurés dont ie sui coreceiés dolans et
            aïrés. Ie uous prie pour Dieu le teste me copés ie l  ai bien
            desserui si uoir que Diex fu nés Biaus fiex dist Bauduïns
            pour noient em parlés Chertes ie sui moult liés que si bien t  es
            prouués. Lors le baise et acole. .I. poi ch  est reposés sus l 
            erbe sont assis chascuns estoit lassés. Adont i acourut Buiemons et
            Tangrés Hues de Tabarie qui tant fu redoubtés Corbarans d 
            Oliferne li bons rois couronnés s  ont dit a Bauduïn Estes uous
            rassotés Qu  est ce a dire biau sire que che glout ne tués
            Sire font li baron que ne tolés la uie chellui par cui Rohais a
            esté mal baillie Seigneur dist Bauduïns ie ne l  ochirrai
            mie car chou est mes amis pour uoir le uous affie. Sachiés que ch 
            est mes fielx se Diex me beneïe chou est li bons Bastars de
            Sebourc la garnie qui tant a fait d  onne[u]r a chiaus de sa
            lignie. Sa force ai esprouuee a l  espee fourbie ains plus hardis
            de lui n  ot armure uestie. I  ai esté .xxx. fois en bataille
            renghie i  ai fait .ii. champs mortés li .i. fu en Orbrie li
            autres a Paris la chité seignourie mais onques ne trouuai en
            nesune partie homme qui me fesist tant de maus la moitie comme a
            fait li miens fiex dont ie l  en regratie. Liés sui que i  ai
            trouué sa char si tres hardie. Iamais ne li faurrai Adont la
            compaignie honneurent le Bastard chascuns si le festie et se li ont
            promis moult tres grant courtoisie. Li autre .x. bastard cui Ihesus
            beneïe ont leur pere acolet et baisiet mainte fie. Enuers Rohais s 
            en uont la chité agencie. Quant li bourgois en ont ueüt le
            mancolie des garites lassus de la tour bateillie demandent au
            Bastard quel choze senefie et il lor recorda et lor achertifie qu 
            il n  i a traïson ne mal ne tricherie. Li Bastars de Sebourc au
            bourgois recorda comment en le bataille le sien pere trouua. Orïande
            fu lie quant le choze escouta
          
            le porte fist ouurir et a Bauduïn ua pour l  amour son seigneur
            douchement l  acola Bauduïns de Sebourc grant honnour li fist la.
            Les autres .xxx. bastars par deuant lui manda quant Bauduïns les
            uit adont baisier les ua Enfant dist Bauduïns Diex chi uous
            enuoia Liés sui que ie uous uoi ou païs par decha. Droit a
            Iherusalem li miens corps uous menra cheualiers uous ferai et mes
            corps uous donra terres et richetés tant qu  il uous souffira. Li
            Bastars de Sebourc adont li escria I  ai esté cheualiers biau
            sire lonc tamps a le me fesist Gaufer qui puis le compara. Li
            disners fu cornés chascuns seoir [al]a. Bien eurent a disner assés
            on lor donna et pain et char et uin assés on aporta. Quant uint
            aprés disner chascuns iouer s  en ua li .i. ioue as esquiés li
            autres behourda et quant che uint au nuit chascuns couchier s  en
            ua. L  endemain au matin Bauduïns se leua tous ses .xxx. bastars
            auoec lui emmena de Rohais sont issut que nuls n  i arresta. Enuers
            Iherusalem ou Diex ressucita s  en uont li Crestïen li os se
            desloga. Orïande la belle o son seignour ala. Corbarans d  Oliferne
            ses os en remena. Hues de Tabarie qui no loy essaucha [... ... ...
            ... ... ... ... ... ... ... ... ...] De Rohais ch  est li os seuree
            et departie Corbarans d  Oliferne Hues de Tabarie et Richars de
            Cammont ou Corbarans se fie plus l  amoit Corbarans c  omme qui
            fust en uie et puissedi l  ochist a l  espee fourbie mais quant il
            le tua ne le conoissoit mie car Richars de Cammont dont ie uous
            senefie ot d  armes de paiens sa iouuente uestie ensi que uous
            orrés se ma uois est oïe. Tant se ua esploitant la noble baronnie
            qu  en Iherusalem uinrent chelle chité iolie ou Diex ressucita et
            uint de mort a uie. La endroit ont trouué le bon roy de Surie dedens
            le tour Dauid auoekes Margalie. Toute Iherusalem fu de gens
            raëmplie de nobles saudoiers et de cheualerie qui deuoient aler
            dessus le gent haïe. Li rois les ot mandés s  ot le chose apointie
            car il uoloit aler a Miekes la garnie et droit a Rochebrune et puis
            conquerre Orbrie. Atant es uous uenus Huon de Tabarie Bauduïn de
            Sebourc et l  autre baronnie au roy ont recordé com la chose est
            taillie et des .xxx. bastars ont recordé la uie. Et quant li rois l 
            oï Ihesu Crist en gracie puis a dit au barons Biau seignour ie
            uous prie que me uenés aidier sus le gent paienie. Encore i a .u.
            rois en terre de Surie par cui Crestïenté porroit estre essillie
            iamais ioie n  arai s  aront eüt hasquie se Godefrois uescust ne
            fuissent pas en uie Il i est rois Saudoines Rochebrune maistrie
            rois Esclamars de Miekes Ector de Salorie Taillifers et Marbruns.
            Chil .u. ie uous affie il sont frere germain si sont de grant
            lignie et si ont une soer s  elle estoit baptisie digne seroit d 
            auoir homme de seignourie. Se de ches roys estoit la plache
            degerpie iusques en Babilone le grant chité garnie n  i aroit roy
            ne duc qui riens me contredie. Diex dïent li baron dame sainte
            Marie con chius roys est poissans et de grant seignourie Dont se
            sont escriet trestout a une fie Ne uous esmaiés ia nobles roys de
            Surie nous uous aiderons tout tant que serons en uie Alons ou il
            uous plaist car chascuns uous em prie.
