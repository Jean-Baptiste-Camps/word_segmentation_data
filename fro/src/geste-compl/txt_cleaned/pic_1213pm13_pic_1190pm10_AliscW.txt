A icel ior ke la dolor fu grans
Et la bataille orible eu Aliscans
Li quens Guillaumes i soufri grans ahans.
Bien i feri li Palasins Bertrans
Gaudins li Bruns et Guichars li aidaus
Et Guiëlins et li preus Guiuemans
Girars de Blaiues Gautiers li Tolosans
Hunaus de Saiutes et Huës de Melans.
Sor tos les autres s i aida uiuians
Eu .xxx. leus fu rous ses iaserans
Son escu fret et ses heaumes luisans
Eucontre terre li fu a ual pendaus.
.uii. plaies ot par mi andeus les fiaus
De la menor fust mors uns amirans.
Molt a ochis de Turs et de Persans
Mes ne li monte le pris de .ii. besans
Car tant en ist des nes et des challans
Et des dromous et des escois corans
Ainc taut n en uit nus hom ki soit uiuans.
D escus et d armes est couers li Archans.
Graus fu la noise des cuuers soduians
Li caples fiers et li estors pesans
Desor la terre coroit a rui li sans.

Li quens Guillaumes uait poiguaut par l estor
Ses brans est tains de sanc et de suour.
En mi sa uoie encontre uu aumachour
Tel li douna par mi son elme a fiour
De ci el pis mist le branc de color.
Aprés rocist Pinel le fil Cadour.
Li quens i fiert a force et a uigor
Mais tant i ot de la geut paieuor
Sous ciel n a home ki u en eüst paour.
A tant e uos Desramé leur signour
Sor la brahague ki cort de grant uigor.
Cil sont o lui d 1nde Superior
Et de Palerne et li Estraneor
C est une geut ki uers dieu n a amor
Un espiel portent par molt ruiste fieror.
Le ior ont mort maint geutil uauasor
Et a Guillaume le fil de sa seror.
Eu la graut presse a fet souent son tor
A uois s escrie Tout morrés a dolour
Eucui perdra Guillaumes sa ualor.
Ia de ses homes n istra .i. de cest ior.
Li quens l oï molt eu ot grant tenror.
Il uoit molt bien k il eu a le pior.
Souent reclaime Ihesu le creator.

Li quens Guillaumes uoit ses homes morir
Forment li poise quant nes pot garandir.
uiuiën kiert mais ue le puet ueïr
Quant il uel trueue le sens quide marir.
Par mautalent ua un paien ferir
Iusqu es espaules li fist le brant sentir.
Adont commencent Sarrasin a uenir
Tout Aliscans eu ueïsçiés courir
Tel noise mainent la terre font fremir.
Hardiëment uont les nos enuaïr.
La ueïsiés fier estor esbaudir
Tant hanste fraindre et tant escu crossir
Et tant hauberc derompre et dessartir
Tant pié tant poing tante teste tolir
L un mort sor l autre trebucier et chaïr.
Plus de .xx.m. eu ueïsiés gesir.
Le cri puet ou de .ii. lieues oïr.
Et uiuiëns se conbat par pïr
Deuers l Archant mais pres est de morir
Par mi ses plaies uoit ses boiaus issir.

uiuiëns est en milieu de l Archant
Et sa boele li uait del cors issaut
A ses .ii. mains le uait ens rebotaut.
Il prist l ensegne de sou espil trencant
Par mi les fiaus s eu uait bien estraignant
Puis se rafice deseur son auferrant
Entre paiens se uait ademetant
Au branc d acier les uait molt damagaut
Li plus hardis ua deuant lui fuiant
Droit uers la mer les en maine ferant.
D un ual li sort la maisnie Gorhant
C est une gent de molt diuers samblant
Tot sout coruu et derire et deuaut
Chascuns portoit une mache pesant
Tote de plonc et de fer el tenant
De tes plonmees uont leur bestes cachaut.
.x.m. sont li cuuert mescreant.
Si durement uont entr aus glatisant
Ke la marine en ua toute touuaut.
Quant uiuiëus uoit la gent Teruagaut
De tel fachon et de si lait samblant
Et ot la noise ke il uout demenaut
S il s en esmaie ne m en uois meruillant
Arire torne le cief de l auferrant.
N ot pas fuï une lance tenant
Quant deuant lui uit une aige corant
Dont sot il bien passé ot conuenant.
Li gentix quens s arestut maintenant
uers damedieu uait sa colpe clamant
Dist uiuiëns Pensés de uous garir
ues de paiens tote terre courir
S a chascuu cop en faisiés .c. morir
Ainéois uerriés un mois tot acomplir.
Qu il fussent mort dex les puist maleïr
Las ke ue uoi mon chier oncle uenir
La Fiere Brace que diex puist beneïr
Ke Sarrasin ne peurent onc chirir.
Se il est mors tos nos conuient morir
Car n est nus hom ki uos puist garandir
Fors damediex ki tout a a baillir.
Bertrans l entent si geta uu souspir
De pitié pleure ne se pot atenir.

uiuiëns sire ce dist li quens Bertrans
Se ie uous lais et ie m en uois fuiaus
Honte en aurai et reprouier tos tans.
Nou aurés sire dist uiuiëns li frans.
Querés mon oncle la ins en Aliscans
El grant estor u il est combatans
Por dieu li dites k il me soit secorans.
Non ferai sire ch a dit li quens Bertrans.
Ne uos faudrai tant con soic uiuans.
Tant com ge soie encore si feraus
Et ke me puist el poing durer li brans
uos serai iou se deu plest bons garans.
Lors uont ferir andoi es mescreaus
Il leur detrencent les costes et les flans
Testes et bras font uoler par ces chans
Paieus uel uoit ne soit espeontans.
E uos .u. contes a esperons brocans
Leur cousin furent de la terre des Frans.
L uns fu Guichars li preus et li uail1ans
Et Guiëlins qui les cheueus ot blans
Gaudins li Bruns et Huës de Melans
Li quens Gerars de Coumarchis li frans
Bieu se connurent as ensengnes crians.
Lors renouele li estours molt pesans.
Maiut gentil home perdi iluec son tans
Ki puis ue uit ue fame ue eufans.

Grans fu l estors par uerté le uos di.
Preu sont li coute et parent et ami
Ne se fauront taut com il soient uif.
Mais uiuiën ting iou au plus hardi
Ains k une fois por paiens ne foï.
Deuant les autres a ueü l aupatri
Ki le ior l ot nauré et mal bailli
Par mi le cors de son espil forbi
Ce fu la plaie ki le plus li nuisi.
Mais uiuiëus ue l a pas meschosi
Tel li douna del branc d acier forbi
Par mi son elme k il ot a or bruni
Dusq es espaules l a fendu et parti
Mort le trebuce dou destrier Arabi.
Diëut li conte Diex qel uasal a chi
Garis le sire par la toie merchi
A icest cop s escriënt Arabi
Dist l uns a l autre Mal sommes escarni
Li uis diable ont cestui reuesqui
Quant il fu mors tres ier a miëdi.
Maint mal ont fait li enfant Aimeri
Guillaumes a le roi Tiebaut houni
Quant dame Orable sa feme li toli
Et de sa terre la del tot dessaisi.
Se cist glouton nos escapent ensi
Molt deuons estre de Mahonmet honi.
Trop leur auons leur orguel consenti
Mais ains le uespre ke il soit aseri
Se tenra bieu Guillaumes a honi
Et por mauais et recreant failli.
uoir dist Bertrans uos i aués menti
Lors se requierent li mortel anemi.
Dont ueïssiés fier estor esbaudir
Tant fort escu estroer et croissir
Taut elme fraindre tant hauberc desartir.-
Tel noise maiuent et tel hu et tel cri
De .ii. grans lieues les a on bien oï.
Cele bataille out li nos desconfi
Mais dusq a poi seront grain et mari
Se dex n en pense por la soe merci.
Grans fu la noise li cris et la huëe.
Icele esciele fu bieu desbaretee
Quaut Aerofles leur sort d une ualee
O tout .x.m. de la gent desfaee.
La gens fuiaus est o lui retornee
Ia i aura dolereuse mellee.
Ainc u acointierent li nos piëur ioruee
Car a tes gens auront poi de duree.
Sor les .uii. contes est leur force tornee
Laucent leur lances et fausars a uolee
N i a celui n ait sa targe fausee
L auberc rompu la char ensauglentee
En .xu. lieus perciee et entamee.
Cil se desfendent comme gent aïree
Cascuns tenoit el poig destre l espee
As paieus caupent maint poing mainte coree
A maint en font chaïr la boelee.
De chou ke chaut Ia u i aront duree
Car de paiens est trop grans l aüuee
Maiute saiete leur out traite et bersee.
Es Aerofie poignant de randonee
Tient une hace ki bieu fu aceree
uient a Guicart tele li a dounee
Ke par derire a sa targe caupee
Et le ceual tres par mi l eskinee.
De chi qu a terre est la hace colee
Plus de .ii. piés mien esciaut entree.
Guichars chaï euuers en mi la pree
Et ses cheuaus les lui geule baee.
Quaut Aerofles uit la sele uersee
Grans fu et fors s ot la brace quarree
N ot si fort homme dusq en la Mer Betee
Fors Rainouart fiel sa seror l aisnee
Et Haucebir des puis de Grimolee
La fu la force del tiuel esprouee.

Quant Aerofles ot Guicart abatu
Fors fu et fiers et de graude uertu
Guicart saisist a l auberc c ot uestu
Ausi le lieue com .i. raiu de seü
Deseur le col de l auferrant gernu.
Par droite force li a sou branc tolu.
Cil escria Bertran sire ou es tu
Oncles Guillaumes or m aués uos perdu
Bertrans l entent diex si dolant en fu
Tout li .ui. conte i sont poignant uenu
Li .iii. en fierent le paien sor l escu
Mal soit de cel ki leu ait remeü.
Souent le fiert cascuns del branc molu.
Par mi son elme mais n enpire un festu.
Li autre .iii. ont fier estor rendu
Ochis i furent .l. mescreü.
De chou ke chaut quant ne sont secoru
Car de paiens sont tot li canp uestu
Molt grant damages leur i est auenus
Car tot ensamble sont pris et retenu
Fors uiuiën k il out a mort feru
De .xu. espiex el cors par mi le bu
Mais ne chiet mie k il ne plaist a Ihesu.
Aius k il i muire sera molt chier uendu.
Diex quel damage l Si hardis hom ne fu.

En Alischans ot meruilleus hustin.
Bertran ont pris paien et Sarasin
Guichart l enfant Gerart et Guiëliu
Huon le preu et l alosé Gaudin
Gautier de Termes out loié d uu saïn.
Dist uiuiëns  Bertrans sire cousin
Or uous en maiuent li glouton de put lin
Gerart le preu e Guichart le meschiu
Las hui perdra Guillaumes tot son lin.
Diex por quoi uif quant ne me prent la fiu
Tex .xu. plaies ai el cors sous l ermin
De la meneur morust un barbariu
Mais par l apostle que quierent perelin
Puis que ie uoi que deu ai a uoisin
Ne l en menront li cuiuert de put lin
Ains sentiront mou bon branc acheriu.
N ot point d escu fors l auberc doublentiu
Et sou uert elme au bon cercle d or fin.
Mes tot li eurent desquassé li mastin.
Il reclama le baron saint Martin
Et saint Audrieu saint Pol et saint Fermin
Et saint Herhert ki siet deseur le Rin
Et le cors saint beneoit Florentin
Et le haut angle qu en claime Seraphin
K il le maintigne uers la gent Apollin
Et dant Guillaume le comte palasin
Le meillor home qui onc beüst de uin.

Qnant uiuiëns ot finé s orison
Dont fu plus fiers que lupart ne lion
L espee traite fiert paiens a bandon
Fiert un neueu Aerofle le blon
Elmes n escus ne li fist garison
Tot le porfent deschi qu ens el menton
Gambes leuees l abat mort el sablon.
Aprés rochist sou frere Clarion
Et Agolafre et le fier Glorion
Et Fauseberc Murgant et Rubion.
Turs ne Persans n a uers lui garison
Plus le redoutent que tigre ne lion.
Tant en ocist n est se merueille non.
De chou ke chaut trop i a d aus fuison.
Es Haucebier d outre Cafarnaon
En tot le mont n ot paien si felon.
Niés fu Tiebaut et oncle Sinagon
Cil ot Guillaume maint ior en sa prison.
Ciex Haucebiers fu de si haut renon
Qu en paienime par tout en parloit on.
Plus ot de force ke .xiiii. Esclauon.
Plaist uos oïr un poi de sa fachon
Demie lance ot de lonc el caon
Et une toise par les flans enuiron.
Espaules lees ne samble pas garchon
Les bras ot gros les poins carrés en son.
Demi pié ot entre les iex dou frout
La teste grosse et de cheueus fuison
Lex iex ot rouges espris comme carbon.
Une caree porteroit bien de plon
Fors Renouart ainc ne fu si fors hom
Ki puist l ocist si com dist la canchon.
Dist Haucebiers Car laisiés cel glouton 
Ia soie force ne uaut pas un bouton
Se n en auoie reproce de Mahon
Ia l aueroie tué a uu baston.
En sa maiu tint d uue lance uu tronchon
Par tel aïr eu ieta le baron
Tot li desront son hauberc fremillon
Et trespercha par mi son auketon
Si ke par mi son uermeil ciglaton
Li enbati el cors iusqu au poumon.
uiuiëns chiet ou il uausist ou non.
Dist Hauchebiers De cestui pais auon.
En Aleschant Guillaume querre allon
Et a nos nes en prison le meton
Son anemi Tiebaut le presenton
A son plasir en prenge uengison
Lors s en tornerent brochant a esperon
uiuiën laisent gisant sor le sablon.
Li ber se drece quant uient de pamison
Deuant lui garde uit un destrier Gascon
Il le saisi sans nule arestoison
A molt grant paine est montés en l archon
uint en l Archant sous un arbre roont
Sous un estanc uit d aige a fuison.
La descendi si a dit s orison
Ke diex li face de ses pechiés pardon.

uiuiëns est desous l arbre en l Archant
Ioste la mer par dalés un estant
A la fontaine dont li rui sont corant.
Li oil li torblent la colour ua muant
Li sans i fiote ki del cors li descent
Tout ot le cors et le hauberc sanglent.
uers damedieu uet sa coupe batant
Et doucement de urai cuer reclamant.
Diex dist iI sire urais peres raiemant
Par toi est toute creature uiuant
E poez fere de tot a uos commant.
Si uoirement com uous eu Belleent
De la pucele uirge fustes nessant
Et bautestire preïs el flun Iordant
Si com cest uoirs et ie i sui creant
Aiez merci de cest chetif dolant
Biax sire dex par itel conuenant
Ainz que mes cors se uoise definant
uoie Guillaume et a moi soit parlant
Se ie puis muir m ame en ira chantant.
A icest mot uet sa colpe batant
Encontre terre sestendi eu croisant
Et la ceruele li chiet as elz deuant.
Et le saint angle le uet reconfortant
Qui li a dit Guillaumes uient poignant
Mais nel uerras saura dolor molt grant
Quar enclos l ont .xu.m. Perssant.
Ne li dist plus ainz sen torna a tant.
Et uiuiëns remest iluec gisant.
Droit uers la mer uont paien cheuauchant
Qui en menoient le Palazin Bertrant
Et Guiëlin et Guchart le uaillant
Gaudin le brun Girart le combatant
A leur nes uienent qui sont desor lArchant
Emprisoné les ont en un chalant
Non pas ensemble ainz furent desseurant
Chascuns par soi ot au coI un charchant.
De granz corgiees les uont souent batant
Chascun gardoient .xiiii. Nubiant.
Dex les maudiel molt les uont laideniant.
De cels lerai des ici en auaut.
Ihesu de gloire lor puisse estre garant
Il n eu istront ia mes en lor uiuant
Se Renoarz nes en giete au perchant.
De Fierebrace est droiz que ie uos chant
Que euclos out li glotou mescreant
Entre deus tertres deuers uu desrubaut.
De toz ses homes ne sont uis eschapant
Que sol .xiiii. qui n orent mes garaut
  Ne soient mort- e li cors tuit sanglant.
Li cop Guillaume ne sanblent pas d enfant
Quar onc paien ne feri de sou brant
Qu il u oceïst ou lui ou l auferrant
Contre son cop n a nule arme garant
La soie force ne ua mie faillant
Mais quant plus fiert et plus li ua croissant.
Tant i auoit de la gent Teruagant
  Ne tant ne quant ne uont amenuisant
Ainz li est uis ke tos iors uont croisaut.
S il ot paor ne m en uois merueillant
Dieu et tos sains uait souent reclamant.

En Aliscans fu molt grans la dolor.
Li queus Guillaumes tint le branc de color
Tant ot feru sor la gent paienor
Le cors ot taint de sanc et de suour.
De .xx.m. bomes k il mena en lestor
N ot que .xiiii. cil n ont point de uigor
Car nauré sont a mort tout li plusor.
Li quens Guillaumes leur a dit par amor
Por dieu signeur le maigne creator
Tsnt com uiuons maintenons bien l estor.
Li euers me dist ia n istrons de cest ior
Car tout sont mort mi eheualier millor
  Ne puis ueoir mais ni grant ni menor.
N oi mais criër nostre ensengne Francor.
Mors est Bertrans dont ai au cuer dolor
De mon lignage ai hui perdu la fior.
Or uoi ie bien qu en aurai le piour
De la bataille mais par saint sauueor
Tant com ie uiue n aront paien seior
Ia n en auront honte mi ancisor
N en chanteront en mal cil gogleor
Ke en ma uie perde tem-e plain dor.

Li quens Guillaumes ot molt la char hardie
Et damediex li cstoit en aïe.
De .xx.m. homes quil auoit en baillie
Qui trestot furent de grant cheualeric
N ot ke .xiiii. mes en sa conpaignie
Cil sont nauré molt est courte leur uie
Mais tant se tindrent en leur connestablie
C une bataille de Turs ont desconfie.
Adout quidierent aler a garandie.
Droit uers Orenge ont leur uoie aqueillie
Quant deuers destre leur sort la gens haïe
  Ki dont a primes issent de leur nauie.
.x.m. estoient de bataille rengie
Rois Baufumés les conduist et les guie.
  Mainte baniere mainte enseigne i balie
Et maint uert elme reluit et reflambie
 De l or qui luist est la terre esclarcie.
Tant i sonerent grailles a la bondie
Cors et boisines meinent tel taborie
La noise ot on d une liue et demie..
Diex dist Guillaumes dame sainte Marie
Or uoi iou bien molt est corte ma uie
 Dame Guiborc dous euer et douce amie
La nostre amor sera hui departie
 A tos iors mes nostre ioie fenie
Mes ains ke muire ferai une enuaïe
Ke ia iugleres s il en chante ne die
 Ke i aie feite traïson ne boidie
Ia en ehançon ki de moi soit oïe
N aura retret se dieu plet uilenie.
A icest mot a sa targe saisie
Par les enarmes l a pres de lui sachie
Tint une lance ou l enseigne balie
  A un paien l ot des poings errachie.
Dist a ses homes Chi na point couardie
ues des paiens nostre uoie iongie
N i passerons s il na lance croissie
Escus pereiés et broigne desartie
 Et des ceuaus mainte sele uuidie.
Se ceste gent auiëns resortie
Et par dela cele marche saisie
Ia mais des nos naueroient baillie.
  Tous nos commant au fils sainte Mariel
Ie i ferrai ki k en plort ne ki rie.
A icest mot a l ensengne baisie
Le ceual broehe s a le regne laissie.
Et li .xiiii. cascuns Monioiel eserie.
La ot d espees molt grant carpenterie
Del sanc des cors est la terre rougie
  Mes des paiens est la terre uestie
Trop en i a le cors dieu les maudie
Li quens Guillames son espil i enplie
En un paien qui tenoit Urgarie
  Escus n auberc ne li uaut une alie
Dame et de cors fist seuree et partie.
- Si soef muert qu il ne bret ne ne erie
Puis traist l espee ki d or est enheudie
Cho est Ioiiouse ou durement se fie
Tout eu fendi un Ture iusqu en l oïe
Puis a ochis Caem de ualermie
 Et Claradut et Turbaut d Ureouie.
Bien fiert li quens car mautalens laigrie 
Au brane d acier laidemeut les chastie.
Paiens nel uoit ki a l autre ne die
Cist uis deables laidement nos mauie
Ki Iatendra ia n aura garantie
K a cele espee maintenant ne l ocie.
En fuie tornent s ont la place guerpie
Tous li plus eointes uosist estre en Roussie.
Gui1lame outrerent plus d une grant archie
Mes tuit si home furent mort a haehie
Tot piece a piece fu leur char detranchie.
Or na Guillames mes secors ne aïe
  Fors damledeu le fil sainte Marie.

Si con Guillaumes ot Sarrasins outrez
Droit uers Orenge a son chemin tornez.
Bien s eu cuida aler a sauuetez
Quant par deuant li sailli Iosuez
Cil de Mautiste li fils Matusalez.
Auec els fu Corsus et Buherez
Li fils Tiebaut d Odierne Esmerez.
.xm estoient as uerz hiaumes iemez
As hantes roides as gonfanons fermez
  As noues targes as destriers abriuez.
Tot maiutenant ierent issu des nez.
Dex dist Guillaumes qui en eroiz fus penez
Quex uis deables en ont tant assemblez
Ie euit de Turs est li monz effondrez
Ne uoi nul tertre ne ual n en soit rasez
Pleins ne riuiere qui n en soit arestez.
Mal des putains tant en ont chaelez
Pis des glotons qui les ont engendrez
Biau sire dex de ma uie pensezl
Dame Guibors ia mes ne me uerrezl
Cheual dist il molt par estes lassez
Se uos fussiez .iiii. iorz seiornez
Ia me refusse as Sarrasins mellez
Si m en uengasse quar a tort sui naurez
Mes or uoi bien aidier ne me poez.
Si m aïst dex n en dois estre blamez
Quar tote ior molt bien serui m auez.
Petit fu ore ne fussiez galopez
Et coreüz poinz et esperonez
De uo seruice uos rent merciz et grez.
S estre peüsses a Orenge menez
N i montast sele deuant .iii. mois passez
N i mengissiez d orge ne fust purez
.ii. fois ou .iii. o le baein colez
Et li fourages fust ientil fein de prez
Tot esleüz et eu seson fenez
Ne beuriëz s a uessel non dorez
Le ior fussiez .iiii. foiz conreez
Et de chier poile trestoz enuelopez.
Se en Espaigne es des paiens menez
Si m aïst dex molt en serai irez.
Baucent l oï si a fronci le nes
Ausi lentent com sil fust hom senez.
La teste crolle si a des piez hoez
Reprent s aleine tost est reuigorez 
Cuer li reuint si est tot recourez
Ausi henist eome sil fust gitez
Fors de l estable et de nouel ferrez.
Quant uit Guillames quil est resuertuëz
Ne fust si liez por .xiiii. citez.

Li quens Guillaumes senti fres son cheual
Droit uers Orenge est guenchi tot un ual
  Au dos l enchaucent li paien desleal.
Par deuers destre li sailli Brodual
O lui .xm. de la gent criminal.
N i a celui qui nait lance poignal
A riehe enseigne de poile et de eendal.
Guillaume tolent et le pui et le ual
Deuers Orenge n a point de son estal.
Quant uoit li quens que il ne puet fere al
uers l Archant torne par un petit bochal
Paien l enchaucent et font grant batestal.
Dex dist Guillaumes biau pere esperital
Qui en la uirge preïstes uostre ostal
De li nasquistes au saint ior del noal
Et puis soufristes por nos peine mortal
Dou lait infer brisastes le portal
Ciaus eu gestastes ki ains puis n eurent mal
Or sont en ioie en gloire permanal
Si com c est uoirs aidiés uostre uasal
K encor reuoie Guiborc au euer loial
Et Loeïs l enpereor roial
Et Aimmeri mon ehier pere carnal
Et Ermengart ma mere natural
Et mes chiers freres ki sont enperial.
Ainc tel bataille n orent eu Raineeual.
Se diex me saue et get de cest iornal
Com ie ferai ains le natiuital
Sor eele gent eui diex otroit grant mal

Li quens Guillaumes torna uers la montaigne.
Au dos l encauchent .x.m. paien dEspaigne
N i a celui u ait pingnon ou ensegne
Tot le manacent a ferir en l entraigne.
Diex dist li quens saint Mallou de Bertaigne
En Aliscans ai fet male bargaigne
Ia mais n ert iors ke mcs cuers ne se plaigne.
Ichi m encaucent tel .m. paien grifaigne.
De moi ocirre n i a cel ki se faingne.
D aus uoi couert et les puis et le plaigne
S entr aus m enbat fait ai male gaaigne
Car n i uaurroit ma force unc castaigne
Trop en y a li cors dieu les soufraigne
Se ie de la puis auoir la campaigne 
Et cis eeuaus desous moi ne mehaigne
Bien m en iroie par mi un ual soutaigne
Car ie sai bien k il sont de Buriaingne.
  Diexl ia n ai ie de eeualiers eompaigne
Ne ie ne sai qel part mon ceual maingne
Car en la mer n ai prest calant ne haigne
Et se i i entre ie criem trop ne m i baigne.
Mais par saint Pere k en requiert en Romaignel
Miex uueil morir entre paiens d Espaigne
Ke en la mer naiasse par engaigne.
Li quens Guillaumes est retornés arire
Tot contreual dalés une ionciere.
Rous ot les las de l elme de Baiuiere
Sa targe fraite n en ot plain pié d entiere
Sa broigne route dont la maille est dobliere.
Li quens Guillaumes a leuee la eiere
Et uoit paiens et deuant et derriere
Plus de .x.m. n i a eel n ait baniere
Ou gonfanon ou pingnon ou crupire.
Li quens GuilIaumes a dit parole fiere
Foi que ie doi Guiborc qui molt ai chiere
Miex uuel morir ke une fois n i fiere.
Deuant les autres par mi une ioneiere
uient Telamons poingnant sor Marcepiere
Guillaumes crie n i garirés treciere 
Aneui morrés a ma lance pleniere
Diexl dist li quens ehi na mestier proiere .
Il li trestorue par mi une ioneiere.
Li paiens faut car li solaus li crieue
Et li marehis le fiert de tel maniere
Ke li haubers ne uaut une espaniere
  Ne li eseus le rein d une fleehiere.
Ausi le fent com un rain d oliuiere.
Li paiens chiet si guerpi l estriuiere.
Li quens Guillaumes a saisi Mareepiere 
Mais tant l aproehent eele gent auersiere
K il li tolirent en mi une bruiere.
  Le conte enchaueent par mi la sabloniere
En la campaigne font leuer tel pourire
Guillaume perdent tant fu grans la fumiere.
Li quens s en torne une estroite quarire
D une montaigne apoie la costiere
Molt i eüst a faire une leurire.
Quant li quens ot puïe la rochiere
uit de paiens mainte eompaigue fiere
Deu reelama et le baron saint Piere
Ke le deffende de la gent pautonniere.

Li quens Guillaumes fu de molt grant aïr
Molt par fu sages car bien sauoit fuïr
Et ou besoig trestorner et guencir.
C est grans proece ce dist de lui garir
Mauais tornois fait maint home morir.
Puis ke il uoit k il ne puet auancir
Et ke sa force ne li puet esforcir
S il plus demeure por fol se puet tenir
Quant por uu eop en ueut .c. requellir.
Bien uos puis dire por uoir et sans mentir
K ainz tel fes d armes nus homs ne puet soffrir
Com fist Guillaumes qui diex puist beneïr.
Molt se pena tos tans de dieu seruir
Et de sa loi ensaucier et tenir
Aine n ot nu ior uers paiens de losir.
Quant les tenoit nes faisoit pas langir
Nes faisoit mie en sa prison iesir
Aine n en fist un a raenchou uenir
Mais a droiture l ame dou cors issir
Por chou nel porent ainc Sarrasin chirir.
Mais nostre sires le ueut si maintenir
Ke ses sains angles li tramist au morir.
Por ce est bone la chançon a oïr
Que il est sainz dex l a fet beneïr
 Et en sa gloire et poser et seïr
 Auec les angles aorer et seruir.
Le suen barnsges ne fet mie a tesir
Ainz le doit on molt uolentiers oïr
Et entre genz et amer et eherir
 Molt bon essample i puet l en retenir.
 Bien en deuroit auoir a son pleisir
 Henax et robes et blia%uz a uestir
 Qui de Guillaume set chanter et seruir.
Or fu Guillaumes eus el tertre montés 
uoit des paiens tos les uals encombrés
Et les grans pleins et les puis arestés
Tos li paiis en estoit si peuplés
K il n i auoit ne passage ne gués
Ou il n eüst .m. Sarrasins armés
Tot por Guillaume k il ne soit escapés.
Or li aït li rois de maïstésl
Mar iert baillis s il puet estre atrapés.
Diex dist li quens ki en crois fu penés
Aine por un homme n eu ui tant amassés.
Sainte Marie et car me secourés
  Biau sire diex prenge uos en pités
Lors descendi Guillaumes au cort nes 
Son ceual Crote les fians et les eostés
Aprés l apele par molt grsnt amisté
Et dist Guillaumcs Bauchant qel la ferés
Molt uoi uos flans tos .ii. ensanglentés
N est pas meruelle se uous estes lassés
Car trop par estes trauelliés et penés
Forment me poise quant si estes naurés.
Se tu recrois a ma fin sui alés.
Bauchant l oï si l entendi assés
Drece l oreille si a fronci del nes
Escout la teste si est resuigorés.
 Isnelement est es archons montés
Li queus Guillaumes fu sages et menbrés
Tot un uaucel est uers l Arehant tornés
  Tot belement n est mie desreés.
Bauchans ne fu ne poins ne galopés.
Encontre ual pent ses elmes gemés
Li las sont rout si les a ranoués.
Ses eseus est en .xxx. lieus traués
De toutes pars frais et esquartelés
Ses blans haubers derous et depanés.
En .xu. lieus fu ens el eors naurés
Desous l aubere li est li sans betés
En son chief est ses helmes enbarrés
Ses brans d acier soillés et maillentés
Tos ot les bras et les poins sanglentés
Bien pert a lui de bataille est tornés.
Une bruïne et uns uens est leués
De la pourire est li tans oscurés
Li quens Guillaumes n ot pas ses uolentés
En l Archant uient corechiés et irés.
De paiens mors est li cans arotés
L escu choisist uiuiën l alosés
Bien le connut forment s est dementés.
Par deuers destre s est li quens regardés
uiuiën uoit gesir desor un gués
Desous un arbre k est foillus et ramés.
Par mi le cors ot .xu. plaies tes
De la menor morust uns amirés
Tos ot les bras et les flans decopés.
Li quens le uoit molt en est esfraés
De grant dolor est li quens tressués
Le cheual broce com home forsenés
 Par mi les mors est eele part alés
 Deuant l enfant est li quens arrestés
 Ne pot mot dire tant par fu adolés

Li quens Guillaumes ot molt le euer dolant
Molt fu iriés et plains de mautalent.
uiuiën uit gesir sor un estanc
 Desos un arbre foillu et uerdoiant
A la fontaine dont li dois sont corant.
 Li quens Guillaumes uint cele part poignant
 Par grant dolor a regardé l enfant
La ou il gist desor l erbe en l Archant
Ses blances mains sor son pis en croisant.
Tot ot le cors et le hauberc sanglaut
Et le uiaire sos l elme flanboiant
Et la ceruele li chiet as iex deuant.
Encoste lui auoit couchié son brant
Son ehief auoit torné uers oriant
D eures en autres ua sa coupe rendant
Et en son cuer damedieu reclamant
De bon corage uers lui humeliant.
A sa main destre aloit son pis batant
En son corage uait damedieu proiant
Ke si mesfait li soient pardonant
 Et merci ait de lui par son comant.
La mort l angoisse molt le uait destraignant
 C est grant merueille ke il a duré tant
  N auoit sor lui d entir ne tant ne quant.
Diex dist Guillaumes com ai mon euer dolant.
 Reeeü ai hui damage si graut
Dont me daurai eu trestot mon uiuaut.
Niés uiuiën de uostre hardement
Ne fu nus hom puis ke diex fist Adan.
Or uos ont mort Sarrasin et Persant.
Terre ear ouure si me ua engloutant
Dame Guibore mar m irés atendant
Ia en Orenge n ere mais repairaut.
Li quens Guillaumes uait tendrement plorant
Et ses .ii. poins uait si fort detorgant
Ke sor les iointes en uait li cuirs rompaut
E li clers sans des ongles degoutant.
uiuiën uait doucement regretant
Souentes fois se claimme las dolant.
De sa dolor mar ira nus parlant
Car trop le maine et orible et pesant.
Au duel k i maiue si chaï de Bauchant
Encontre terre se uet souaut pasmant.

Li quens Guillaumes fu iriés et dolans
uiuiën uoit ki gisoit tos sanglans.
Plus souef flaire ke baumes ne encens
Sor sa poitrine tenoit ses mains croisans
Li sans li ist par ambedeus les flans
Par mi le cors ot .xu. plaies grans
De la menor morust uns amirans.
Niés uiuiën dist Guillaumes li frans
Mar fu uos eors ke taut par ert uaillans
uostre proece et uostre hardemens
E uo biauté ke si ert auenans.
Niés ainc lions ne fu si combatans
uos u estiés mie estos ne mal querans
Ne sus uos pers orgueilleus ne proisans
N onques ne fustes de proece uantans
Anchois estiés dous et humelians
Et sor paiens hardis et eonquerans.
Aine ne doutastes ne roi ue amirans.
Plus aués mort Sarrasins et Persans
C onques nus hom n en fist en uostre tans
Niés ehe t a mort c onqes ue fus fuians
Ne por paiens un seul pié reculans.
Onques el siecle ne fu homs si uaillans.
Or uos uoi mort par dalés ees estans.
Lasl ke n i uing taut com il fu uiuans
Del pain ke i ai fust acumunians
Dou urai cor dieu fust par ce eouuisaus
A tos iors mais en fuisse plus ioians.
Diex reçoif s ame par tes dingnes commans
K en ton seruice est mors en Aliscans

Li quens Guillaumes son grant duel renouele
Tenrement pleure sa main a sa maisele
Niés uiuiën mar fu iouente bele
Ta grant proece ki tos tans ert nouele
Si hardis hom ne monta aine sor sele.
Haï Guibor contesse damoisele
Quant uos saurés ceste lasse nouele
Molt serés quite de quisant estineele.
Se ne uos part li cuers sos la mamele
Garans uos ert cele uirge pucele
Sainte Marie qui maint pecchiere apele.
Li quens Guillaumes por la dolor caneele
Si se hurta ens el front d une astele
 Par desos l elme ki fu fait a gemele
 Del nes li uole del sanc pleinc escuële.
L enfant enbrace soef desos l aissele
uiuiën sire parlés a moi chaele 
Plorant li baise tot sanglant la maisele
Sa tenre bouce k est douce com canele
Et ses .ii. mains kil ot sor sa foreele
La uie sent qui el cors li sautele.

Niés uiuiën che dist li quens Guillelmes
Quant t adoubai en mon palais a Termes
Por toie amor en donai a .c. elmes
Et .e. espees et .c. targes noueles
Et d escarlates et mantiaus et gouneles
A leur uoloir eurent armes et seles.
El Guiborc dame chi a froides noueles 
Ceste dolor porrés tenir a certes.
uiuië-n niés pailés a moi  men pers-
Li quens l enbrace par desous ses aseles
Totes sanglentes li baise les maisseles.

Guillames pleure ki le cuer ot iré
Par mi les flans tient l enfant acolé
Molt doucement l a pIaint et regreté
Haï Biaus niés de uostre grant bonté 
Ta grant proesce que diex t auoit doné
Ton uasselage et ta nobilité
Ne porroit estre par nul home contë.
Ie uos nouri par molt grant chiereté
 Et ma moillier au gent cors henoré
 Biaus sire niés tant uos auoit amé
.uiii. aus tos pleins geüs a son costé.
Quant iou a Termes uos oi armes doné
Por uostre amor i furent adoubé
.c. eeualier tout d aimes conraé.
Or uos ont mort Sarrasin et Escler
Et uostre cors est plaié et nauré
En trente leus pereié et entamé.
Ciex diex ki a par tout sa poesté
Ait de uostre ame et merchi et pité
Et de ces autres ki por uos sont finé
Ki par ces chans gisent mort sanglenté.
Biaus sire niés molt ai mon cuer irél
En conuenant eüs a damedé
Ke ne fuiroies en bataille eampel
Por Sarrasins plaine lanee d esté.
 Mien esciënt bien l aués aueré
 uos serement ne sont mie faussé.
Biaus sire niés petit m aués duré
Or seront mais Sarrasin reposé
N aront mais garde en trestot mon aé.
François abessent mais il sont amonté.
He douce France com ehaiés en uilté
Biaus niés or ierent paien desmesuré
Quant de moi sont et de uos deliuré
Et de Bertran mon neueu l alosé
Et de Guichart que tant auoie amé
Et dou barnage ke i auoie amené.
Encor raront Orenge ma cité
Ia mais par homme ne seront tresét orné.
 Par tote France feront leur uolenté
N i aura messe ne matines chanté
 Si destruiront sainte crestiënté.
 Ahi Guiborc car muir trop as duré
Car de mon lin ai perdu la clarté
 De tote France la fior et la bonté.
 Ia deu ne place le roi de maiesté
 Que ie tant uiue que il soit auespré
 S aie le cuer en mon uentre ereué
Li quens se pasme tant a son duel mené.
Quant se redrece s a l enfant regardé
Ki un petit auoit son eief leué
Bien ot son oncIe oï et escouté.
Par la pité de lui a souspiré.
Diex dist Guillaumes or ai ma uolenté 
L enfant enbrace si li a demandé
Biaus uiés uis tu por sainte earité
Oïl uoir oncle mais poi ai de santé 
N est pas meruelles car le cuer ai ereué.
Niés dist Guillaumes di moi la uerité
Se tu auoies pain beneoit usé
Au diëmence ke prestre eüst sacré.
Dist uiuiëns Ie n en ai pas gosté
Quant ie i uing si l auoit on doné.
Mes se deu plet le roi de maiesté
Ia por ce n iere perdu ne encombré
Car damledeu est plains de piëté.
 Bien uoit de l ome et euer et uolenté
 Qui a a lui son eorage torné
 Il se recort de bone uolenté.
 Niés fet Guillaumes uos dites uerité.
 Mes i ai del pain auec moi aporté
 En m aumoniere .xu. iorz a passé.
 Mengue en niés el non de charité
 Si le rec%oif par non d umilité
 En l enor deu et sainte trinité.
Dist uiuiëns  Forment lai desirré
Or sai ie bien que dex m a uisité.
A icest mot a sa colpe clamé.
uoit le Guillaumes s en a dex aoré
 Et de bon cuer dameldeu mercië.

A s amosniere mist Guillaumes sa main
Si en traist fors de son beneoit pain
Ki fu sainés sor l autel saint Germain.
Niés dist Gnillaumes or te fai bien certain
De tes pecchiés urai confés aparmain.
Ie sui tes oncles ni as or plus prochain
Fors damedieu le uerai souerain 
En lieu de dieu serai ton eapelain
A cest bautesme uuel estre ton parrain
Dist uiuiëns Sire molt ai grant fain
Ke uos mon eief metés en uostre sain.
En l onor dieu me donés de cest pain.
Puis me morrai or endroit aparmain
Hastés uos oncles car molt ai le cuer uain.
Las  dist Guillaumes com dolereus reclaim
De mon lignage ai perdu tot le grain
Or n i a mes ke le paille et l estraim.
Ahi Orenge or estes uos en uain
Ia mes n aurés secors de chastelain.
Guiborc reïne dex uos ait en sa main
Ne fu tel dame des Adan et Euain.

Guillaumes pleure ne se puet saouler.
uiuiën fist en son giron cliner
Molt doucement le prist a acoler.
Sor sa poitrine mist son chief reposer
Molt belement li prist a regreter.
Dont se commenee l enfes a confesser
Tot li gehi n i laissa ke conter
De ehe k il pot sauoir ue ramenbrer.
Dist uiuiëns Molt sui or trespeusés
Au ior que primes deuc mes armes porter
A dieu uouai ke l oïrent mi per
Ke ne fuiroie por Ture ne por Escler
Lonc une lanee a tant le puis esmer
Ne de bataille ne me uerroit torner
Ke mort u uif m i porroit on trouer.
Mais une gent me fist hui retorner
Ne sai eom lonc car ne le puis esmer
Ie criem mon ueu ne m sient fait fauser.
Niés  dist Guillaumes ne uous estuet douter.
A icest mot li fait le pain user
En l onor dieu et le col aualer.
Puis bat sa coupe si laissa le parler
Mais ke Guiborc li roua saluër.
Li oil li torblent si commence a meller.
Le gentil conte a pris a regarder
K il le uoloit soauet encliner.
L ame s en uait n i puet plus demorer
Eu psradis le fist diex hosteler
Aueuc ses angles et metre et aloer.
uoit le Guillaumes si commence a plorer.
Or set il bien n i a nul recourer.
L enfant coucha en son eseu boueler
Quar il uoit bien ne l en porra porter
D un autre escu le uet acoueter
Si com il dut sor son cheual monter
Li cuers li faut si le couint pasmer
Quant se redresce molt se urist a blasmer.
Par dieu Guillaume on uos soloit loer
Et par la terre Fierebrace apeler
Mais or me tain por recreant proué
A coardie le me puet attorner
Quant celui lais k en deüsse porter
Si le fesise eu Orenge enterrer
A mon pooir le deüsse honorer
Molt me deüsse anchois laissir greuer
Et le mien eors et plaier et naurer.
Lors queurt l enfant fors des eseus oster
Isnelement uait el Bauchant monter.
L enfant saisi au pau de l aubcrc cler
Ains k il peüst de deuant lui poser
De droit angoisse le couint a suër.
A tant s en torne ne uolt plus demorer
Mes ainz qu il uoie le soleil esconser
D autre Martin li conuendra canter.

Li quens Guillaumes mouta sans demorer
uiuiën leue au col de son destrier
Droit a Orenge s en cuida repairier
Mais ains aura un mortel encombrier
Car il n i trueue ne uoie ne sentier
Ne soit couerte de la gent l auersier.
Qusnt il perçurent le marchis au uis fier
Ioste l Archant u deuoit repairier
Seure li keurent plus de .xu. millier.
Diex dist Guillaumes ki tot as a baillier
Or n i ai blasme sel me conuient lessier.
Paiens li criënt et prenent a huchier
Ius le metrez par Mahon pautonier
Dex dist Guillaumes com or puis enragier
Le cheual broche des esperons d or mier
De desoz l arbre le ret alez couchier
A son col pent un autre d or uregier
Qu il ui gesir en l Arcant estraier.
Lors commença a fere un duel plenier.
Biau niés dist il molt uos auoie chier
Se ie uos les nus nen doit merueillier
N en doi auoir honte ne reprouier
Car n est nus hom qui t osast manoier.
A tant s en torne soi eommence a seignier
E Tur li uienent et deuant et derrier.
Dex dist Guillaumes or ai de uos mestier
Secorez sire le uostre cheualier 
Lors esperone par delez un rochier.
Paien li criënt N en irez pautonier 
Ia uostre deu ne uos aura mestier
Ne uos porra secorre ne aidier.
Li quens se taist n a cure de plaidier
De foïr pense et cil de l enehaucier.
Li soleuz besse si prist a anuitier
Et la uespree commence a espoissier.
Et Sarrasin font le chemin gaitier
Et les destroiz et le païs plenier
N i passera li marchis au uis fier
S il ne se uelt fere tot detranehier.
A uiuiën est retornez arier
La nuit le guete de ci a l esclairier.

Li quens Guillaumes soz l arbre retorna
Tote la nuit o son neueu ueilla
Si bons cheuaus ne but ne ne menia.
Li quens remonte quant li aube creua
A damedeu son neueu commanda
Desor Baucent .iiii. foiz se pasma.
Sachiez de uoir a enuiz le lessa
Au departir molt tendrement plora
Souente foiz ariere regarda.
La nuit fu coie et la lune leua
Soef cheuauche  car forment se dota.
Li aube crieue et li iorz esclaira
Et Sarrasin Guillaume ont percut ia
Ll li escriënt Danz gloz or i parra
De uostre deu com il uos aidera
Lors l acuillerent et dec et dela.
Et li bers fuit qui pas ne s oublia
En poi de terme Baucent les trespassa.
Li quens Guillaumes a esperons s cn ua
Ens en un ual .xu. rois encoutra.
Quant uoit li quens que plus paiens n i a
Escordement damcdeu reclama.
Tres bien s afiche par mi els s en ira
Et se dcu plest outre s en passera.
Cuer li reuint hardement recoura
Ne tant ne quant li quens ne s esmaia
Les .xu. rois un point ne redouta.
Le cheual broehe la resne li sacha
Tint une lance que en l Archant troua
Hante fu roide et li fers en trencha.
Droit uers les rois Baucent esperona.
Or le garisse cil qui le mont cria
Et qui Adam de la terre gita
Et sa moillier de sa eoste forma
Et en la uirge pucele s aombra
Et el deserz .xl. iors iunal
Ainz qu il soit outre grant estor i aura
S il en estort por uoir dire porra
Onques nus hom de tele n eschapa.
Fiere chançon qui oïr la uoudra
Face moi pes si se traie eu enca
Ia en sa uie mes si bone n orra.

Li quens Guillaumes fu molt de grant aïr
Ainz home d armes ne pot tel fes sofrir.
Il uoit tres bien n a mestier de foir
Car de paiens uet la terre courir
De totcs parz assembler et uenir
Ne uoit passage qui soit a son pleisir
Fors par les rois qui sont de grant aïr.
Dex dist Guillaumes qui te lessas morir
Eu sainte eroiz et drecier et cloufir
Et de la lance enz el costé ferir
Si uoirement com ce uousis soufrir
Si me deffent hui cest ior de morir
Que a Orenge puisse encore uenir
A la contesse qu est de moi en desir. --
Baucent dist il sor me puez auancir
Que ie poïsse dela cel mont saisir
Bien m en iroie se diex uient a pleisir.
Mes a ces .xu. me couient ainz ferir
Car par mi eus men estuet a issir.
Or me conuient mon corage efforcir
S au brant d acier m i pooie asentir
Ie les cuit bien se dex plet desconfir
Puis en iromes belement a loisir.
Se a Orenge uos poee tenir
Ie uos feroie a grant henor seruir.
Baucent l entent si commence a henir.
Dex dist Guillaumes or ai ge mon desir
Quant ie ne uoi mon cheual alentir.
L escu enbrace com hom de grant aïr
Droit uers les rois fet le Baucent guenchir.
Or porrez ia fiere bataille oïr
Ihesu le puisse secorre et maintenirl

Li quens Guillaumes a Baucent galopé
Son eseu a deuant son piz torné
Brandist la lance au gonfanon fresé.
Les .xu. rois sont parti et seuré
Li .uiii. li uienent li .uii. sont aresté.
Cil qui Guillaume ont prumier encontré
C est Matamars et li rois Gasteblé
Et Agians et li uiex Tenpesté
Et Balfumé ki iert niés Desramé
Et Aerans et ses fils Aerné
L uitisme fu li fors rois Coldoé.
Tout cil ferirent Guillaume l aduré
Sor son escu k il ont frait et traué
Tout l ont parti maumis et desquassé.
En quatre leus li ont lauberc faussé
Dedens le cors l ont plaié et nauré
Mais le baron n ont il mie aterré
Ne de la sele del eheual remuë
Nient plus k il fusent a une tor hurté.
Li quens Guillaumes ot molt le cuer iré
De plein eslés en a un asené
C est Matamars le frere Cosdroé
Toutes ses armes li ont petit duré
Le cuer li a en .ii. moitiés seuré
Ganbes leuées l a mort aerauenté.
La lance au fer a a lui retiré
Reprent son poindre a un autre a iosté
L escu li a et le hauberc faussé
Par mi le cors a fer et fust passé
 Mort le trebuche del destrier abriué.
La lance brise qui molt li a duré.
Li quens Guillaumes a Monioie escrië.
Sainte Marie aiez de moi pitié
-  Biax sire dex menez me a salueté
Iusqu a Orenge ma mirable cité
A la contesse qui molt m a desiré
Ensenble auons tant grant mal enduré.
Por essaucier sainte crestiënté.
A icest mot a le cheual hurté.
Puis trait Ioiouse au poing d or noelé
 Par mautalant uet ferir Tempesté
 A mont sor l eaume qu il ot a or iemé.
 Pierres et flors en a ius erauenté
 Ne uaut le cercle un denier moneé
 Iusqu ens el pis a le brant deualé
 Del bon cheual l a ius mort enuerssé.
Un autre roi a lués le cief caupé
Li quens i fiert o le brant aceré
 De plein eslés le frein abandoné
 L espee nue l eseu auant torné.
 uient Aenrons l eseu deuaut torné.
 Li quens le uoit uenir tot abriué.
 Il fist que sages premerain a iosté.
 A la retraite li a un cop doné
 Molt auenant el col l a assené
 La teste o lelme li a del bu seuré
 Si soauet qu il n a brait ne crié.
 Li quens Guillaumes a l autre rauisé
Par mi son elme li a grant cop doné.
 Dex l ama molt qui son cop a guië.
 Iusquas espaules li est li brans colés
 Outre s en passe s a Baucent galopé.
 Le seme roi a li quens encontré
Si durement l a de l escu hurté
 Par pou le col ne li a desnoé
 Andui li oil li sont del chief uolé
 Del bon cheual l abati tot pasmé.
Li quens Guillaumes a son escu combré
Nel rendist mie por .m. marc d or pesé.
Le sien geta celui a acolé.
Lors s en torna poignant par mi le pre
Le brant el poing uermeil ensanglanté.
L uitiesme rois fu si espaontés
Ne l atendist por plain ual d or comblé
En fuie torne tot a le sanc muë
Bien s en alast li quens a sauueté
Li tiers Oribles ct li quars Aristés
Li quins Ebrons li sistes Iosueïs
Le seme apelent d Odiërne Esmeré
Fiex fu Tiebaut chou est la uerité
Si ert fillatres Guillaume au cort nes.
Cil ont le conte entr ex si atrapé
De toutes parz tres bien auironé
Or le garisse li rois de maiesté
S il en eschape molt aura bien erré.
Sire paratre   dist li rois Esmerés
Por quoi m as tu a tort desireté
  Et fors d Orenge par traïson gité
Et pris ma mere trestot outre mon gre
Et mes .ii. freres a grant tort deeolés
Tant les batis uoiant tot ton barné
Desor un marbre el pauement listé
Ke de leur sanc coururent grant li gué
Puis les pendis a un arbre ramé.
Sire Guillaume ne l ai pas oublië
Par Mahomet molt en oi grant uilté.
Fel soie ie se ia n est comparé
De eele teste me sera ameudé. 
Respont Guillaumes uos dites niceté.
Puis que li hom n aimme crestiënté
Et qu il het deu et despit carité
N a droit en uie ie le di par uerté
Et ki l ocist s a destruit un malfé.
Deu ai uengié si m en set molt bon gre.
Tuit estes chien par droiture apelés
Car uos n aués ne lea%uté. 
Esmerés l ot pres n a le sens desué.
Les rois escrie Trop auons demoré.
Par Mahomet cui i ai mon chief uoé
Mar s en ira si l aurons desmembré 
S il nos eschape molt auons mal erré
A tos iors mais nos sera reproué. 
A icest mot ont tuit esperoné
Et tout li .uii. li uienent abriué
Les lances bessent dont li fer sont quarré
Guillaume fierent sor son escu listé.
Tos .uii. ensamble ont au conte iosté
A pou Guillaume n ont a terre adenté
Mais damediex a le baron tensé.
Li doi derire ont Bauchaut molt nauré
L uns en la crupe et l autres el costé
Que li boel a pou ne sont uolé.
C est grant meruelle k i ne l ont mort geté
Mais ne plot dieu le roi de maesté.
Li quens Guillaumes leur fait le branc priué.
Molt durement a le marchis chaplé
Toute sa force a au brant esproué.
De bien ferir a le cuer auiué
Qui il ataint a plain cop entesé
Mar querra mire que tost l a mechiné
Ne li ualt arme uaillaut un oef pelé.
Les .xu. rois a si mal atiré
Ke il n en sont ke .iii. uif escapé
.xii. en a mors par sa ruiste fierté.
Plus de .c. Turs a mort au brant lettré
Puis se combat toute ior aiorné
Mais l en le trueue dedens l autorité
Qu il ne fu homs de la soe bonté.

A icest cop l a Guillaumes bien fait.
Li rois Corsubles s en fuit tos un agait
Et Esmerés a esperons s en uait
De tost aler sont li cheual estrait.
Quant uit Guillaumes nes ateindra ses lait
Si s en retorne et tint le brant nu trait.
La merci deu belement li estait
Quant .xu. roi ne li ont rien forfait
Bien s en alast a Orenge entresait
Quant deuant lui li saillent d un agait
.ii. rois i ot qui sont de mal estrait
C est Aerofles et Danebur ki brait
Onques el siecle n ot rois ou tant mal ait.
Diex  dist Guillames com chi a mauuais plait 
N est pas merueille se iou or me dehait
Mais neporquant molt belement m en uait.
Diex me pardoint chou que li ai mesfait
Se por ces .ii. m en fui ce seroit lait.
A tos iors mais iert a mcs oirs retrait.
Miels uoil morir mi cors ne s i essait. 
Bauchant  dist il molt le m aués bien fait
De moi seruir uos uoi tos iors en hait
Et encor estes merchi dieu fort et rait.
Chi uoi uenir .ii. rois tout un garait
Ne puet remaindre que grant estor n i ait. 

Quant li doi roi ont Guillame ueü
Bien le connurent seure li sont couru
Guillaume apelent si se sont arestu
Glous orguillos or sont uo ior uenu
Molt uos auomes cachié et porseü
Ia par nul home ne serés secoru
N aurés garant de uostre roi Ihesu
Ke ne perdés le cief de sor le bu.
Mains gentil roi as mort et confondu
Or t en seront li guerredon rendu. 
Et dist Guillames Ainc tel honte ne fu
Poi priseront mais paien uo uertu
S ensamble a moi uos estes combatu.
-- Non pas ensamble mais cascun par soi mu
-- S ensi le faites a pris uos iert tenu.
Laisiés maler rien ne uous ai tolu
Et se uos ai de noient irascu
Droit uos ferai de ma main nu a nu
Soit a iuïse ou en aige ou en fu
K en Aliscans ai plus de uous perdu.
Dist Daneburs Ne uos uaut un festu
Mort as mon frere le roi Marcepalu
Mil paien sont par toi mort et uencu
Ia cis damages ne sera mais rendu.
Mais se ia m ame ait de Mahon salu
Ne mangerai ne nen aurai beü
Tres ke ie t ai ou mort ou recreü
Et par la geule a un arbre pendu.
uoir dist Guillaumes ia n aurés tant beü.
Li Sarrasins point l aufferrant crenu
Guillame fiert deuant sor son escu
Desous la boucle li a fraint et fendu
Et son haubere desmaillié et ronpu
Les le costé li mist l espil molu.
Diex dist Guillames quel cop m a cis feru
N oi mes si grant par homme mescreü.
Son espil ai pres de ma car sentu
Mais se dieu plaist chier li sera rendu.
Isnelement entoise le brant nu
Par tel aïr l a Guillames feru
Descur son elme k il ot a or batu
Tot li trencha com un rain de seü
Ne ualt la coiffe un uiés warat de glu
Ke la ceruele n en ait ius espandu.
Glous dist Guillames or aués trop uescu
Tou serement as molt bien atendu
El puis d infer iras o Bugibu
Aueuc tes diex Mahomet et Cahu.
Dist Aerofle Glous trop aués uescu
Ia uos donré un dolereus salu.

Quant Aerofles uit Danebur morir
Tel duel en ot le sens quida marir.
Gloutons dist il ne poés mais fuïr
Que ne uos face de male mort morir.
Dont ie ai fait maint crestiën fenir.
A la putain ke iou déoi tant haïr
Por ton cors seul et dou paiis fuïr
Outre la mer et Orenge guerpir.
Se dou tort fait ne uos fas repentir
Ia mais ne puisse roiaume maintenir.
Mais se ten dieu uoloies relenquir
Et Mahomet aorer et seruir
Encor porroies scürement garir.
Diex dist Guillames ke porrai deuenir
Cest Sarrasin uoi de si grant aïr
Ainc de son cors n en poi mais nul ueïr
Si est armé n a garde de ferir
Et de m espee ai fait l acier croissir.
Mon ceual uoi le sanc dou cors issir
Bien senc sos moi ke pres est de chaïr
Et de paiens uoi la terre courir.
Aïe diex ki tot as a baillir
Or uoi ge bien que pres sui de morir
Secor moi sire se toi uient a plaisir.

Guillames a le paien regardé
Molt le uoit grant et corsu et quarré
De lui fu graindres un plein pié mesuré.
De chieres armes ot son cors adoubé
Et en son dos un blanc hauberc safré
Totes les manches et le cors ot ollé
De chieres pierres qui gietent grant clarté.
En son chief ot un chapel enfermé
De cuir de tacce bien bolli et serré
Et par desore son uert elme gemé
A .xxx. laz qui toz sont boutonné.
El nasel ot un charboncle soudé
Qui plus reluist que nul cierge enbrasé.
En son col ot un fort escu bouclé
D or et d azur richement painturé
Et de sinople par grant nobilité.
Quatre lions i auoit tresgité
Et un dragon sor le pomel leué.
De bandes d or ot un escu lité
Et d auqueton et de cerf enarmé
La guige en fu d un chier poile roé.
Que uos diroie del paien defaé
A grant merueille ot bien son cors armé
En son poing tint un roit espié quarré
Le fer deuant agu et afilé
D un mal serpent l auoit enuenimé
N est homs en terre se l en auoit nauré
Que maintenant n eüst le cuer creué.
Ceinte ot l espee au pont d or neelé
N a si grant home en France le regné
S il l auoit ceinte au fianc par le baudré
Que sor la terre ne traïnast plein pié
Une toise ot ce dist on par uerté.














Rois Plantamor la dona Salatré
Et Salatrez li rois d antiquité
Cil la dona l amiré Aceré
Par non d acorde de sou frere Morré
Cui il auoit le ehief del bu seuré.
Tant a l espee de roi en roi alé
Que or l a cil qui maint home a maté
Et en bataille maint estor afiné
C est Aarofles li freres Desramé
Li plus fiers Turs dont onques fust parlé.
Li Sarrazins fu molt de mal pensé.

Desoz lui ot tel destrier seiorné
Ki porteroit .ii. eheualiers armés
De plein eslais tot un ior aiorné
Ne l en batroieut li fianc ne li costé
Ne poil de lui n en seroit tressué-.
 Auec tot ce est de si grant biauté
Ia n en auroie la moitié aconté.
Li quens Guillaumes l a forment goulousé
Dieu reclama coiement a celé
Gloriëus sire par la toie bonté
Peres propisses ki me fesistes ne
Consent moi sire par la toie bonté
Se a Orenge len auoie mené
Ie nel rendroie por tote m irete .
Le roi paien a li quens apelé--é é
Sarrasin frere di par ta toiauté
Ke t ai mesfait dont m as cuelli en he
Se ie t ai riens ne tolu ne enblé
Droit t en ferai tot a ta uolenté
Molt hautement uos sera amendé.
Dist Aerofles Molt as or fol pensé.
Par Mahomet ne me uient pas a gre
Ke nus homs croie la saint trinité
Ne uo bautesme ne uo crestiënte
Ne ke Ihesus ait point de poesté.
S ensi le crois com iou l ai deuisé.
Ke en la uirge n eüst humanité
Iou te lairoie aler a sauueté
Dusqe a Orenge la mirable cité.
Puis la rendrai mon frere Desramé
Et ta moillier au roi Tiebaut l Escler.
Par tel maniere serons nos acordé.
Ia autrement ne puet estre amendé.
uoir dist Guillames trop m aués demandé
Ie nel feroie por plain ual dor comblé.
uoir miex uaurroie auoir le cief copé
Et piece a piece tot mon cors desmembré
Que iou guerpisse le roi de maïsté.
Trop par ies fous n as point d umilité.
Fel renoiés tis cors ait mal dahésl
Ie ne te pris uaillant un chien tuë
Ne toz tes dex un denier moneé.
Quen que tu as et dit et deuisé
Desdi iou tot en l onor damedé
Sel desfendrai a mon brane aceré.
A icest mot s ont andui desfië.

Dist Aerofies A moi Guillame ententl
Ie me combat a toi et ses comment
Crestiënté k ele ne uaut noient
Ki sor son cief le met a tort le prent
Et le bautesme desdi iou ensement
Ke il ne uaut plus e un trespas de uent.
Toutes uos messes ne li dieu sacrement
uos mariages ne uostre espousement
uos orisons ne uos nociëment
Ne cele loi ke tienent uostre gent
N est pas droiture ains est soudoiement
Ités creance uient par encantement.
Déiex est lassus deseur son firmament
Ains est Mahon a son commandement.
Iciex nous dine et l orage et le uent
Le fruit des arbres le uin et le forment
Lui doit on croire et faire son taleut.
Glous dist Guillames de tot chou uos desment.
Li quens s abaisse uers la terre sestent
uoit une lance de son cheual le prent.
Lors s entreuienent andoi molt fierement.
Mais li ceuaus Guillame ua molt lent
Cil au paien comme quarriaus destent.
Andui se fierent molt angoiseusement
Ke li escu sont perchié a l argent.
Ainc des haubers n eurent desfendement
Les les costés sont li fer en present.
Poi se blecierent nauré sont neqedent.
Endui se hurtent einsi tres durement
Que a la terre li uns d els l autre estaut.
N i a celui qui n ait le cors sanglent.

Li quens Guillames o le paien iosta.
Leur escus perchent cascuns haubers fausa
Et li uns l autre dedens le cors naura
Si ke li sans contre ual en raia.
De grant aïr li uns l autre bouta
Les caingles rompent et li poitrail quassa.
Gambes leuees Guillames trebucha
Et Aerofles a terre reuersa.
Cascuns des eImes enz el sablon ficha
Si ke li cercles et li nasiaus brisa
Et par leur bouees le sauc uermeil raia.
Par un petit li cuers ne leur creua.
Ainc des destriers nus ne se remua
Cil au paien haini et braidouna
Del nes fronchi del pié destre hoa.
Sele eut el dos molt fort le sorchaingla
Si bien se tient onqes ne deboucla.
Li Sarrasins prumerains se leua
Grans fu et fors mes onqes dieu n ama
Il se herice comme senglier froncha
Traite a l espee et l escu enbracha.
Si com Guillames contre mont se drecha
Par mi son elme li paiens l asena
Quanquil ataint contre ual en rasa
Li brans d acier un poi escantela
Mors fust li quens mais fors dou cief torna
Et nostre sires ki le baron tensa.
De ci qu a terre le brant d acier cola
Mien esciant plus d un pié i entra.
Diex dist Guillames quel espee chi a
Fors Durendal sous ciel milleur n en a.
Dist Aerofles Dans glous or i parra
De uostre dieu com il uos aidera.
Isnelement autre cop recoura
Ia le ferist mais li quens se hasta
Dou branc d acier ruste cop li dona
Par mi son elme qui luist et flamboia
Tant par fu durs que point n en esgruma.
Li cops guenchi par uertu deuala.
Tot son escu deuant esquartela
Mauuaisement le paien assena.
uoit le Guillames grant mautalent en a
Lui et s espee molt forment laidenga.
Par dieu Ioiouse droit ot qui te blasma
Quant Carlemaine a Ais uos me douna
uoiant Francois molt forment uos loa
Qu il n iert si bone ne mais fors Durendal
Mau dehait ait ia mais uos prisera
A poi a terre li quens ne le geta.
Dist li paiens Mauaisement uos ua
Ki fist t espee mauaise le forga. 
Il tient la soe ki luist et flamboia
Par tel aïr contre mont la hauca
Ia l en ferist mais li quens recoura
Par grant uertu le brant li enuoia
Ke sou escu li fendi et eopa.
Ke l un des pans del hauberc li osta
Et le clauein rompi et debenda
Totte la cuisse del cors li deseura
Plus d une toise li paiens cancela.
uoit le Guillames damledeu en loa
Lui et sa mere doucement reclama 
De cele honor forment le mercia.
Li quens Guillames a le paien ueü
Molt Ie uit grant et hideus et corsu
De lui fn graindres le cief o l elme acu
Forment redoute son branc d acier molu.
Li ber reclaimme le digne nom Ihesu.
Il tient Ioiouse ki Charlemaine fu
Par tel aïr a le paien feru
Deuers senestre entre col et l escu
Toute la cuisse li desseura dou bu
Enpaint le bien enuers l a abatu.
Quant il le uoit en mi le pre cheu
Sachiés de uoir grant ioie en a eu.
Dist a Ioiouse Benoite soies tul
Mien esciantre onques mieudre ne fu.
Le Sarrazin escria par uertu.
Glous dist Guillames fol plait aués meu
Or est faillie la uostre grant uertu.
Faites escace de frainne ou de seu
N irés en lieu ne soit aperceu
Ke uos aués Guillame conneu.
Lors a saisi le bon destrier gernu
Li quens i monte par l estrier d or batu.
.ii. fois l eslaisse par mi le pre herbu
Et li destriers li randone menu
Ne s i tenist cheurel ne cerf ramu.
Diex dist Guillames com m aués secoru
Or n ai mais garde de paien mescreu.
A tant s en torne le Turc lait estendu.
Dist Aerofies Guillames ou uas tu
Parole a moi si ait t ame salu.
Ki onqes fust ueus ni esgardés.
Tant amble tost et si par est soués
Hom ki sus siet ne puet estre lassés
Tant par cort tost et si est abriués
En uaus ne tertres ne puet estre encombrés
Ne s i tenroit un oisiaus enpenés.
Plus tost seroit une eue trespassés
Que uns poissons n i seroit tresnoés.
Onques por corre ne peut estre lassés
Ne por ahan ne fu ainc tressués
Ne ainc ne fu ne saigniés ne ferrés.
Ongles a dures plus ke aehiers temprés.
Ha Folatille tant ior uos ai gardés
Tu m as porté ou ie sui afolés
Mais neqedent molt sui de uos irés
De uos me poise plus ke de moi assés.
Car le me rent Guillames au cort nes
Ie uos ferai toutes uos uolentés.
Glous dist Guillames ie quit uos me gablés.
Si m aït diex quant de moi partirés
Moi ne autrui ia mais ne forferés
Ne uaudrés gaires quant uos m eschaperés.
Isnelement est uers lui retornés
Et li paiens de dolor s est pasmés
N est pas meruelle car a mort est naurés.
Le brant d acier li a deschaint dou les
De cel meïsmes li a le cief copé.
Or est li quens auqes aseürés
Del bon ceual est tost gamble aterrés
Et prist les armes au paien deffaé.
Hastiuement s en est li quens armés
Puis a lacié le uert elme gemé
Aprés a ceint le brant qui fu letrés
Ioieuse pant a l arcon noelé.
A son col pant le fort escu bandé
Le Tur resemble plus c ome qui soit nes
Isnelement est el ceual moutés
uient a Bauehant ki molt estoit lassés
Le frain li oste la sele et le poitrés.
Por cou le fait li marchis au eort nes
K il ne soit pris de paiens ne d Esclés
Et miex corra et plus ert deliurés.
Lors s en torna s est a dieu commandés.
Grigois parole bien en fu latimés
Sarrasinois resauoit il assés
De tos langages estoit endoctrinés.
ua s en Guillames li marchis au cort nes
D armes paienes iert molt bien adoubés
Estrangement iert grande sa fiertés
Bauchant le sieut sans frain et desselés.
Aïe diex ki en crois fus penés
Par lui fu puis si formant encombrés
Et de paiens conus et auisés.

a s un Guillamce par mi la terre estrange
C est Gloriainne qui tote anors sofraigne
Car ainc n i ot un iornel de gaaingne
Mais puis et roches et pierces de cartaingne.
En Aliscans a perdu sa compaigne
Et ses neueus dont li deus li engraigne
K en leur prison ont Sarasin d Espaigne
Desos l Areant en mer en une haigne.
Diex les secore et li sains de Bretaigne
N en isteront por roi ne por cataigne.
Se Renouars ki maint paien mehaigne
Ne les en iete fait ont male bargaigne.
uait s ent li quens poignant par la campaigne
Bauchans le sieut ki molt durement saigne.
Si com Guillames entra en unc plaine
Encontré a les Turs dc Buriaine
Ciaus de Palerne et ciaus dc Gorcacaigne
Si les conduit Desreés d Argolaigne
Baudus li fels a la fiere compaigne.
N ot plus felon iusque as uaus d Alemaigne
Aine en sa terre ne eroist ne lin ne laigne.
Ceual ot bon et en sa lance ensegne
Et Desreés cheuacoit une alfaigne.
Guillame quirent dont il ont grant engaigne.
Quant il le uoient l uns a l autre l ensegne
Ki est or cil ki uient cele campaigne
Armes a riches et de molt bone ouraigne.
Alons encontre sanz nule demoraigne

Dist Desreés Baudus li fix Aquin
uois tu celui ki la uient cel chemin
Uns sors bauchans le sieut tot son train
As armes samble Arofle mon cosin
Ie quit mort a le conte palasin
Cel au cort nes le felon de put lin.
Bien reconnois le sor bauchant rufin
Ki suit Arofle en laisse a tel brin.
Au cheuauchier samble mal bsrbarin.
Et dist Baudus Par mon dieu Apollin
Guillame encontrent par delés un  sapin.
Baudus parole n ot pas le cuer frarin
Dist a Guillame Dont uenés si matin
Ou irés uos dites sire cosin
Li quens parole a aus en leur latin
Ie ai laissié le roi Alipantin
Desos l Arcant delés un pin ombrin.
La trouerés Guillame mort souin
Ie l ai ocis a mon bran acerin.
La le desarment del hauberc doblentin
 Et ie m en uois s en menrai Aearin
Et Danebur et son frere Caïn
Et Baufumés et le roi Florentin
Amis de Cordes et le fier uuacarin
Et Haucebier le frere Estormarin
Car a Orenge uueil estre au serin
Guibore prendrai et le palais marbrin
Bien i porrai herbergier le matin.
Lors s en passe outre et tient le cief enclin.
Cil le commandent a lor dieu Apollin.
Bien s en alast li quens sor Folatin
Mais li paien ont ueu son hermin
Et ses .ii. cauces ki furent de sanguin
Par chou percurent n estoit pas leur uoisin.
A uois s escriënt N en irés mie ensil
Haï Guillames fel traïtres mastin
Tant uos saués de barat et d engin
Li Sarrasin sont de pute maniere
Marchis Guillaume connurent par derire.
uoient l eimine ki pent uers l estriuiere
Et de sa cauce ert rote la laniere
Cele de fer dont la maille estoit chiere
Sor lesperon ert reuersée arire
La cauce pert ki n estoit pas entire.
uoient Bauchant ki le sieut par derire
Dont seurent bien c ert li quens Brachefiere.
A uois escriënt  FeI traitres boisiere
Ne la garés a pui ne a riuiere.
Ot le li quens si dist parole fiere.
Par dieu glouton de mauaise maniere
Ne uos pris tos une uiel camberiere
Car ie uoi bien ni a mestier proiere
Mais se dieu plaist et le baron saint Piere
De lun de uos ferai ia une biere.
Point Folatille ki plus saut de leuriere
Fiert Desreé deuaut a l encontriere.
Ne li uaut pas l escu une paniere
La uille broigne le rain d une fiechiere
Par mi le cuer mist sa lance pleniere
Mort le trebuche tres en mi la proiere.
Ains ke li rois ait guerpi l estriuiere
Saisist li ber l espil od la baniere
Plus tost s en torne k aloe menuiere.
Baudus l encauce par mi une ionciere
Et bien .x. mile de la gent auersiere
Bauchant encloent au pie d une rochiere
Tout le detrencent cele gent pautoniere
Et le marchis ont nauré eu la chiere.

Li quens Guillames s en ua sor Folatise.
Baudus l encauce ki durement se prise
Ciex de Palerne et ciex de Malaquise
Et cil de Perse et cil de Montfelise
Et cil de Sutre et cil deuers Larise.
Deuant les autres le sieut par grant cointise
Baudus li fel ki son ceual atise.
Des esperons les costés li encise
Et ciex s en ua qui a a garandise
Le roi de glore ki totes riens iustice.
Li quens Guillames n a garde en nule guise
Se desoz lui ne chiet son Folatise.

uait s ent Guillames li marchis au cort nes
Sor Folatise sou destrier seiornés.
Tout sont si homme ochis et decaupé
Et si neueu tot .uii. enprisonnés
Ia n en istront nul ior de leur aé
Se il n en sont par Rainouart getés
Ki encor est a Laon la cités
En la cuisine ou il a conuersé
Parécelui erent li prison deliuré.
Aprés le conte sont paien aroutés
Par puis par tertres ont pasien galopés
Mais li marchis a tant esperoné
C une grant lieue a paiens trespassés
Dont li est uis k i soit a saueté.
Tot belement Folatise a mené
Le sor Bauchant a forment regreté.
Li quens s areste sos un arbre ramé
Por son ceual tant k il ait estalé.
Ains k il eust tot son estal finé
uoit de paiens tot le tertre rasé.
Deuant les autres un arpent mesuré
uenoit Baudus le frain abandonné
A haute uois a Guillame escrié
Sire Guillames on uos a tant loé
K il n estoit hom de la uostre bonté.
Tornés a moi sol tant qu aions iosté.
Diex dist li quens par ta grant poesté
Cis glous lechieres m a hui tant ramponé
La soie cache m a durement greué
Car par lui ont paien Bauchant tué
Forment m en poise car molt l auoie amé
Mais par mon chief ia sera comparé.
uers le paien a son ceual torné
Puis laisse corre le frain abandoné.
Et li paiens ne l a pas redouté.
De plain eslais se sont entrecontré
Leur escu sont et perchié et troé
Mais des haubers n i ot maille fausé.
Les Iances brisent li fust en sont quassé.
Li quens Guillames fu de molt grant fierté
Par tel aïr a le paien hurté
C andoi li pié sont des estriers uolé
Ganbes leuees   abat en mi le pre
Et li arcon sont par mi tronconé.
Puis tent la main s a le ceual cobré.
Mien ensiëntre ia l en eüst mené
Mais Sarrasin li sont pres del costé
Plus de .xl. de ferir entesé.
uoit le Guillames s en a le sanc mué
Il trait l espee au pont d or noelé
Au bon destrier a lors le cief copé
Ne ueut ke l aient Sarrasin ni Eselé.
Au tor Franchois a .ii. Turs desmontés.
Poignant s en torne n i a plus demoré
Droit uers Orenge a son cemin torné.
Or le conduise Ihesu a sauueté
Li Sarrasin ont Baudu remonté
De totes pars sont paien assemblé
Communemant ont dit et deuisé
Et tot li roi ont Mahomet iuré
Qu il ne lairont ne passage ne gué
Iusque il l aient en Orenge enserré
Puis le prendront par uiue poesté
Si le rendront le neueu Desramé
Tiebaut d Arabe k il a desireté
Et de sa feme honi et uergondé.
Mais se dieu plaist le roi de maïste
Ia ne uerront anchois un mois passé
Ke il auront un encombrier itel
Se diex garist Renoart l aduré
Et son tinel qu il a grant et quarré
Par lui seront paien desherité

uait s en Guillames li marchis au uis fier
A esperons n a soing de l atargier.
Paien l encaucent plus de .xxx. millier.
Mais li marchis siet sor si bon destrier
S il ne li chiet ne les doute un denier.
.ii. lieues grans de plein a poonier
A trespassé la gent a l auersier
En un ual entre si puia un rochier
Et uoit d Orenge le tor et le clochier
Et Gloriëte le bon palais plenier
Les murs d araine k il ot fait batillier.
Diex dist li quens qui tot as a baillier
A com grant ioie ie m en issi l autr ier
Puis ai perdu maint uaillant cheualier
Ou ie n aurai mais nul ior recourier
Haï Guibor gentil france moillier
Quant uos saués cel mortel encombrier
De mes neueus ke tant auiés chier
Ie quit li deus uos fera esragier.
Li quens se pasme sor le col dou destrier
Ia alast ius ne fuissent li estrier.
Lors s en torna poignant tot un sentier
Dusqu a Orenge ne uaut rengne sacier
uient a la porte s apela le portier
A haute uois commencha a huchier
Ouure la porte lai ius le pont glacier
Haste toi frere molt en ai grant mestier.
Quant li portiers l oï ensi coitier
Sor la tornele s est alés apoier
Ne connut mie sou auferrant corsier
Ne de l ensengne ke il uit baloier
Ne le uert elme ne l escu de quartier.
Quida qu il fust de la gent l auersier
Ki les uausist traïr et enginnier.
Dist a Guillaume Or uos traiés arier
Car par saint Iake a qui ie doi priër
S un seul petit uos uoi plus aprocier
Tel uous donrai sor cel elme uergier
Que del cheual uos feré trebuchier.
Alés uos ent traïtres losengier
Guillames doit de l Arehant repairier.
Quidiés uos ore ke soiemes bergier
Et dist li quens Amis ue t esmaier
Ie sui Guillames li marchis au uis fier
Ki en l Archant ala son duel uengier
Por uiuiën et secorre et aidier.
Recut i ai un dolereus loier
Mort sont mi home n i ai nul recourier
Et ie meïsmes n ai pas le cors entier.
Li portiers l ot prist soi a merueillier
De dieu de gloire se commence a seignier.

Li quens Guillames s est durement hastés
Dist au portier Amis la porte ouurés
Ie sui Guillames ia mar le mescrerés.
Dist li portiers Sire un pou uos souffrés.
G irai lassus aparmain me raurés.
De la tornele est molt tost aualés
uint a Guibore si haut est escriës
Gentiex contesse por dieu car uos hastés
La defors est uns cheualiers armés
Sus un ceual ainc ue fu ueu tes.
D armes paienes est ses cors conraés
Estrangement est grande sa firtés
Bien resamble home ki d estor soit tornés
Car ie uoi tos ses bras ensanglentés
Molt par est grans sor son ceual armés
Et dist k il est Guillames au cort nes.
uenés i dame por dieu si le uerés.
Ot le Guibors li sans li est mués.
Ele descent dou palais segnorés
uient as crestiaus a mont sor les fossés
Dist a Guillaume uasal ke demandés
Li quens respont Dame la porte ourés
Isnelement et cel pont m aualés
Car chi m encauce Baudus et Desramés
Et .xx. mil Turs a uers elmes gemmés.
Se chi m ataignent ie sui a mort liurés.
Gentiex contesse por dieu car uos hastés
Et dist Guibors  uasal n i enterrés.
Toute sui seule n a o moi home nes
Fors cest portier et un clerc ordenés
Et un enfant n a pas .xu. ans passés
Et fors nos dames ki les cuers ont irés
Por leur maris que mes sire a menés
En Aliscans sor paiens desfaés.
N i aura porte ne guicet desfermés
Dusqe Guillames soit arire tornés
Li gentiex quens ki de moi est amés.
Diex le garise ki en crois fu penés
Ot le li quens uers terre est aclinés
De pitié pleure li marchis au eort nes.
L aige li cort fil a fil lonc le nes.
Guiborc rapele quant fu a mont leués
Ce sui ie dame molt grant tort en aués
Molt m esmeruel quant ne me rauisés.
Ie sui Guillames ia mar le meskerrés.
Et dist Guibors Paien uos i mentés
Mais par l apostle c on quiert en Noiron prés
Anchois uerré la boce sor le nes
Que deuant Rome li fist rois Ysorez-
C est une enseigne que ie eonnois assez
Et une plaie qui est par de delez
Qu en la bataille li fist Tiebauz l Esclers-
Qu il uos soit porte ne guichet deffermés.

Li quens Guillames se hasta de l entrer
N est pas merueille car bien se doit douter
K apres lui ot le cemin fresteler
De cele gent que il ne puet amer.
France contesse dist Guillames li ber
Trop longuement me faites demorer
uez de paiens tos ces tertres raser.
Se ci m ateignent bien uos di sans fauser
Tot l or del monde ne me puet garander
Ne me uoiés a uos euls desmembrer.
uoir dist Guibors bien entenc uo parler
Ke mal doiés Guillame resambler
Car onc nel ui por Turs espaonter.
Mais par saint Piere ke ie doi aorer
Ne ferai porte ne guichet desfermer
Des ke ie uoie uostre cief desarmer
Et sor le nes la bouce as iex mirer
Car plusors homes se semblent au parler.
Chaiens sui seule ne m en doit on blasmer.
Ot le li quens lait la uentaille aler.
Dame dist il or poés esgarder.
Si com Guibors le prent a rauiser
Par mi les canps uoit .c. paiens aler.
Deuers Tollete uenoient de preer
Corsu d Urastes les fist de l ost torner
Par aus faisoit Desramé presenter
.c.c. chaitis ki tot sont baceler
Et .xxx. dames od les uiaires clers
De grans seïns les eurent fait noer
Paien les batent qui diex puist crauenter
Par mi la char lor font le sanc uoler.
Dame Guiborc les a oï criër
Et hautement damledeu reclamer.
Dist a Guillaume Or puis ie bien prouer
Que se fussiés dans Guillames li ber
La Fierebrace cui on seut tant loer
Ne laississiés paiens noz genz mener
Ne a tel honte batre ne deuorer
Ia nes sofrisses si pres de toi passer
Dex dist li quens or me uelt esprouer
Mes par celui qui tot a a sauuer
Ie nel leroie por la teste a coper
Se m en deuoit trestoz uis desmembrer
Que deuant lui ne uois ore ioster.
Por soe amor me doi ie bien greuer
Por la loi deu essaucier et monter
Doi ie mon cors traueillier et pener.
L elme relace puis let cheual aler
Tant com il puet desoz lui randoner
Et uet paiens ferir et encontrer.
Le premerain a fet l escu troer
Et le clauain derompre et desafrer
Par mi le cors fist fer et fust passer
A l autre part a fait lenselgne outrer 
Iambes leuees l a fet mort crauenter.
Puis tret l espee qu il toli a l Escler
A un paien fist la teste uoler
L autre porfent deci el cerueler
Et puis le tierz a fet mort reuersser
Le quart fiert si qu ainz ne li lut parler.
Paien le uoient u i ot qu espoonter
Li uns a l autre le commence a conter
C est Aarofles li oncles Cadroer
Qui uient d Orenge essilier et gaster
Corrociez est molt l auons fet irer
Quant nos ne somes en Aleschans sor mer.
Ie cuit que chier nos fera comparer.
En fuies tornent por lor uies sauuer
Toz les prisons ont cois lessiez ester
Li bers Guillaumes les snit por decoper
Et cil li fuient qui n osent demorer.
uoit le Guibore si commenee a plorer
A haute uoiz commenca a criër
uenez biau sire or i poez entrer.
Ot le Guillaumes si prist a retorner
uers les prisons commence a galoper
L un aprés l autre uet toz deschaener
Puis les comande dedenz Orenge aler.
Et cil i uont mes n i porent entrer.

Quant li quens ot les prisons deliurez
Et uers Orenge les ot acheminez
Aprés paiens s est ariere tornez
Tost les ataint li destriers abriuez.
Li quens ot tret le branc qui fu letrez
A .iiii. eox en a .ui. crauentez.
A uoiz paiene s est li quens escriëz
Filz a putein les cheuaus me lerez
Si les aura mis oncles Desramez
Chascuns sera en sa chartre gitez.
Molt durement s est uers uous aïrez
Por la bataille dont li estes faussez.
Paien s escriënt Si com uos commandez
Fetes biau sire totes uo uolentez.
A pié descendent ez les uos desmontez
Desor cheual n en est un sol remez.
Li dui les .ii. ont par les poinz noez
Ainz n en i ot que .iiii. deliurez.
Cil ont les autres deuant els amenez
Et les cheuaus et chaciez et menez
Droit uers Orenge es les acheminez.
Dex dist Guiborc est Guillaumes faez
Qui par son cors a tant enprisonez
Grant pechiez faz quant s en est encombrez
Sainte Marie et car le secorez
De paiens uoi toz ces tertres rasez
Lasse dolente chetiue que feré 
Se il i muert c ert par mes foletez
Ele s escrie Sire quar en uenez
Ahi Guillaumes franc marchis honorez
Por amor deu or tost si uos hastez
Lessiez ces Turs Trop les auez menez.
A uis deables soient il eommandez 
Et dist Guillaumes Si com uos commandcz. 
Ez uos le conte qu est uenuz as fossez
Deuant la porte s est li bers arestez
O sa grant proie dont il i ot assez
Et de uitaille .xu. somiers trossez.
Toz les paiens a ensemble enenglez
Deuant la porte entre pont et le guez
La les a toz ocis et demambrez.
De ce fist molt que sages et membrez
Qu a norreture n en a il nul lessez.
Dont fu la porte et li huis deffermez
Et li granz ponz tornëis aualez.
Li quens i entre dolenz et abosmez
Et les chetis qu il ot desprizonez
Et li hernois des paiens desfaez
Et la uitaille li uins et li clarez.
Puis ont les pons encontre mont leuez
Et les granz portes et les huis bien barrez
A granz chaenes ont les portax fermez.
Ainz que Guillaumes se fu pié aterrez
Fu de paiens trestoz li chans puplez
Li murs d Orenge entor auironez
Si le tenissent il fust maI ostelez.
Mais deu ne plot le roi de maiestez.
Es uos paien uenuz e atreuez
Entor Orenge enuiron de toz lez
Tendent lor loges e pauillons e tres
Que .ii. granz lieues ont tot le champ puplé.
Mes ia n iert prise la mestre fermetez
S il n ont ancois cels dedenz afamez.
Deuant la porte se sont logiez es prez
Tiebauz d Arrabe et li rois Desramez
Et d autre part Corsus et Buherez
Li rois Faburs et li rois Esmerez
Li rois Borrel et li rois Mautriblez
Amis de Cordres et li uiex Iosuëz
Auec els fu Haucebiers l amirez
Cil de Mautiste li filz Matusalez.
.xxx. rois furent que Persant que Escler
Iusqu a uu an ont le siege iurez
N en partiront por uent ne por orez
S iert prise Orenge et li murs crauentez.
Mes Renouars les fcra pariurez
Se dex li sauue son grant tinel quarrez.
Mar i entrerent paien en cel regnez
Anchois e on soist el mois d aoust les blez
N i uoudroit estre li meillor ariuez
Por trestot l or qui onques fust fondez.

Or ont paien Orcnge auironee
La terre ont arse et enuiron gastee.
Guillames a sa teste desarmee
Dame Guibors li a deschaint l espee
L elme li oste dolente et esploree
Aprés li traist la grant broigne safree.
Sos le haubere li fu la chars creuee
En .xu. lieus et plaïe et nauree
Toute sa brache auoit ensanglantee.
L aige dou cuer li est as iex montee
A ual la face li est chaude colee.
uoit le Guibors s a la color muëe.
Sire dist ele ie sui uostre iuree
A la loi dieu loiaument esposee
Por uos sui ie crestiëne clamee
Et en sains fons batisee et leuee
D oile et de cresme en dieu regeneree
Ne me doit estre uo parole ueee.
Mais d une chose quit iou estre asotee
Ke ie uos ai la porte desfermee.
Si eüsiés uo compaigne amenee
Bertran le conte a la chiere menbree
L enfant Guichart ki bien fiert de Iespee
Et Guiëlin Gaudin de Pierelee
Et uiuiën dont sui molt desiree
Et li barnages de la terre saluee
Cist gougleor fuissent a l asanlee
Mainte uiële i eüst atenpree
Entor lui fust grans ioie demene.
N est pas Guillames toute en sui effraee
Diex dist li quens sainte uirge honoree
Che k ele dist est uerités prouee
A grant dolor ert mais ma uie usee.
Franee contesse n i a mestier cellee
Ma compaignie est tote a mort liuree
En Alischans la fu desbaretee
Nul n en i a n ait la teste copee.
Afuïs sui n i poi auoir duree
Ture m ont cachié bien pres d une iornee.
Ot le Guibors a terre chiet pasmee
Quant se redrece forment sest dementee.
Haï dist ele com sui male eüree
Or puis ie dire ie sui eschaiuitee
Tante iouente est par moi afinee.
A con fort ore ie fui de mere nee
Sainte Marie roïne coronnee
Car fuise iou or morte et enterree
Ma grans dolors n ert ia mais oubliëe
Iusque ie soie en la terre boutee
Adont i ot mainte lerme ploree.

Molt fu li deus en Orenge pesans
Pleure Guibors des autres ne sai quans.
Sire fait ele ou est remés Bertrans
Et Guiëlins et Guichars li aidans
Gautiers de Termes Gerars et Guinemans
Et uiuiëns li hardis combatans
Et li barnages qui molt estoit uaillans
Que uos baillai quant en fustes tornans
Rendés les moi sains et saus et uiuans.
Damedist il mort sont en Aliscans.
Delés la mer par deuers les Arcans
Trouames Turs Sarrasins et Persans
Les Indians et les Sarragonçans
Cex de Palerne et tos les Gorgatans
Et ciaus de Sutre et tos les Agoulans
Les Micenaus et tous les Africans
Ciaus de Matiste les fiex Matusalans.
Bouriaus i fu od ses .xiiii. enfans
Et Desramés et Haucebiers li grans
Bien i ot .xxx. que rois que amirans
A tout .c.m. de la gent mescreant.
Nos i ferimes a nos acerins brans
Molt le fist bien li Palasins Bertrans
Gerars mes niés de Commarchis li fraus
Guiehars li preus Gaudins Ii combatans.
Mais sor tous autres le fist miex uiuiëns
Car ainc ne fu por Sarrasins fuians
Par nule force un plain pié reculans.
Mais des paiens fu la plantés si grans
Et tant en uint des nes et des calans
Et des dromons des galies corans
Ainc tant n en uit nus hom ki soit uiuans.
D escus et d armes fu couers li Arcans
Contre un des nos i ot .xxx. Persans.
Mort sont mi home n en est nus escapans
Et iou meïsmes naurés par mi les flans.
Tant i estui sans mençogne disant
K en .xxx. lieus fu rous mes iaserans
De mon escu n oi entir que deux pans
Tous fu quassés mes uers elmes luisans
Sor les espaules par les las fu pendans
Ne m en blasmés si ie m en uing fuians.
Non fas iou sire. Ihesus uos soit aidans

Grans fu li deus el palais segnoris
Les gentix dames plorent por leur maris
Et les puceles regreteut lor amis.
Li dels enforce et li plors et li eris.
Et dist Guibors Est dont Bertrans ocis
Gaudins li bruns et Guichars li hardis
Gautiers de Termes et Gerars li mareis
Et Guiëlins li biaus li escheuis
Nenil uoir dame ancois sont encor uis
En une nef les tienent paiens pris.
Mais mors i est uiuiëns li hardis.
Anchois i uing ke il fust defenis
Bien est confés la damedieu merchis
Communiës de urai pain beneïs.
Sor un estanc le lessai hui matin
Desous un arbre ki ert biaus et foillis
Salus uos mande n en uuel estre entrepris.
Et dist Guibors Damedieu Ihesus Cris
Receués s ame en uo saint paradis
Molt est grans dels que si tost est fenis
L aige des iex li cort a ual le uis.
Puis a parlé a Ioi d enpereïs
Sire Guillames   dist Guibors la gentis
Ne soiés mie uilains ne esbahis
N enuers paiens recreans ne matis
N aués pas terre entre Orliens ne Paris
Ancois l aués el regne as Arabis
Ia en Orenge n aurés pais .xu. dis.
Ie quit Tiebaut en ressera saisis
Mais ce n ert ia dusqu au ior dou iuïs
Quaut ti neueu sont uif icé me dis
Et eucor as et parens et amis.
Mande secors eu France a Saint Denis
Et si uenra tes pere Naymeris
Eu sa compaigne amenra tos ses fis
Et son lignage ki tant est poestis.
Si secor ciaus ke Sarrasin ont pris
Ke nes en mainent outre la mer chaitis.
Diex dist Guillames ki en la crois fus mis
Fu onqes dame tant eüst sages dis
Or me consaut diex et sains esperis

Et dist Guibors la dame seignorie
Sire Guillames ne uos esmaiés mie
Alés eu France por secors et aïe.
Quant le saura Ermengars de Pauie
La uostre mere que Ihesus beneïe
Et Aimeris a la barbe florie
Tot manderont por la eheualerie
Et par la terre la rice baronie
Ta fiere geste ki tant est segnorie
Secorront uos en la terre haïe.
Diex dist Guillames dame sainte Marie
Par tantes fois arai leur ost banie
La gent de France penee et trauellie
Ia ne creront message qui leur die
Ke ma compaigne soit si morte et perie.
Dame Guibore bele suer douce amie
Ceste parole n ert ia en France oïe
Par messagier e on nel tigne a folie.
Ia n en moura por ce cheualerie.
Se ie u i uois ne me uaut une alie
Ia autrement n ert ceste oure furnie.
Mais iou n iroie por tout l or de Pauie
Par cel apostle c on quiert en Roumenie
Mauais seroie et plains de couardie
Se en Orenge uos auoie laissie.

Sire Guillames dist Guibors en plorant
Car i alés par le uostre commant
Ie remanrai en Orenge le grant
Aueue les dames dont il a eaiens tant.
Cascune aura le hauberc iaserant
Et en son cief le uert elme luisant
Et au costé aura chaint le bon branc
Au col l escu el poing l espil trenehant.
Si sont Caiens cheuaIier ne sai quant
Ke deliurastes de la gent mescreant.
Deseur ces murs monterons la deuant
Bien desfendrons se Turc sont assaillant.
Iou ere armee a loi de combatant.
Par saint Denis que ie trai a garant
N i a paien Sarrasin ne Persant
Se ie l ataing d une piere en ruant
Ne le conuingne ehaiir de l aufferrant.
Ot le Guillames Guiborc ua enbracant.
Par grant amor se uont entrebaisant
Li uns por l autre ua de dolor plorant.
Tant ua Guibors Guillame depriant
K en France ira ce li a conuenant
Por le secors dont il sont desiirant.

Sire GuilIames dist Guibors la senee
Or t eu iras en France l alosee
Si me lairés dolante et esgaree
Entre tel gent dont ne sui pas amee
Et tu iras en la terre asasee.
Mainte pucele i uerés couloree
Et mainte dame par noblece acesmee.
Ie sai tres bien tost m aurés obliëe
Lués i sera uostre amors atornee.
Ke querriés uos en iceste contree
Ou uos aués tante paine enduree
Tant faim tant soif et tante consirree
Ot le li quens s a Guibore esgardee
L aige dou cuer li est as iex montee
A ual la face li est ius aualee
Les le menton sor le blia%ut colee
Guiborc enbrace si l a reconfortee
Molt l a souent basie et acolee.
Dist li quens Dame ne soiés trespensee 
Tenés ma foi ia uos ert afiëe
Ke ie n aurai eemise remuëe
Braies ne cauces  ne ma teste lauee
Ne mangerai de char ne de peuree
Ne beurai uin ni espece colee
A maserin ne a coupe doree
Se aige non icele m ert priuee
Ne mangerai fouace buletee
Fors le gros pain ou la paille ert trouee
N aurai sar moi lincuel cortine ouree
Fors la suaire de ma sele afeutree
Et tele robe que i i aurai portee.
Ne ia ma bouce n ert a autre adesee.
S iert de la uostre basie et sauoree
En cest palais dont li aitre esr pauee.  















Lors l a li quens basiee et acolee.
Adont i ot mainte larme ploree.
Sor Folatise fu la sele posee
Et li frains mis la testiere nouee.
Toute ert la crupe de fer acouetee
Bien ot armé le pis et l escinee
Fort l ont estraint d une sorcaingle lee
Sor le palais li tint on a l estree.
Et li quens s arme sans nule demoree 
En son dos a une broigne ietee
Cele au paien qu il ocist en la pree
Molt par est rice de fin or est safree.
Quant li quens l ot uestue et eudossee
Son elme lace sor la coiffe bendee
A .xiii. las d une soie goutee
Ainc n ert plus rice dusqu a la Mer Betee
C est Aerofle des puis de ualfondee
A qui li quens ot la teste copee
Grans fu Guillames s ot la brache quarree
Dame Guibors li a cainte l espee
Li clers Estieuenes a sa targe aportee
Li quens la prist s a la guige acolee
Puis s en auale de la sale pauee
uint au perron sous l oliue ramee.
Toute sa gent est aprés lui alee
Monte el ceual a la crupe tieulee
Puis prist l espié ou l enseigne est fermee.
Dont fu Guibors dolente et esploree.
Sire dist ele uos m aués espousee
A l ounor dieu beneoite et sacree
Por uos sui iou crestiëne clamee
Et en saint font bautisee et leuee
D uile et de cresme en dieu regeneree.
Toute ma terre uos fu abandonee.
Si com tu ses ke ie t ai foi portee
Ramenbre toi de ceste lasse nee.
A icest mot chiet a terre pasmee
De son cheual l a li quens releuee
Puis l a basie et bien aseüree.
Molt doucement l a li quens confortee
Et sa maisnie a a dieu commandee.
De Guiborc proie k ele soit bien gardee
Et la cité uers Sarrasins tensee.
Dont fu la porte ouuerte et desfermee.
Li quens s en ist un poi ains la iornee.
Aprés lui ont la porte refermee
A grans chaïnes d anbes pars bien serree.
Li quens ceuauce belement a celee.
Deuant le ior espessa la nuëe
Si com li aube parut et fu creuee
uoit de paiens une compaigne armee
Ki ont la terre uers Tolete praee.
Li quens Guillames a la route esquiuee
A destre torne par mi une ualee.
Cil li demandent a molt grant alenee
Ki estes uos N i a mestier celee.
Li quens respont s a sa langue tornee
En Sarrasin s a sa raison muëe
C est Aerofles des puis de ualfondee
Entor Orenge uois gaitant la contree
Ke ne s en isse Guillames a emblee.
Quant paien l oent se li font enclinee.
A tant s en tornent n i font plus demoree.
Li quens Guillames trespassa une pree
Entre .ii. mons ens en une ualee
Bien a li quens sa uoie acheminee.
Diex le conduie ki fist ciel et rosee.
Dame Guiborc a souant regretee.

ua s ent Guillames li marchis Fierebrace
Sor Folatise son bon destrier d Arage.
Souent regrete Guiborc au cler uisage
L aige des iex li a moillié la face.
Passa un tertre s acuelli son uoiage
Molt li greua au col se pesans targe.
Li quens ceuauce cui diex croisse barnage 
Forment manace la pute gent sauuage.
Tant ua li quens par plains et par boscage
Que une nuit ne prist il herbergaie
Ce li est uis dou reparier trop targe.
Il ne redoute ne biau tans ne orage
Ainc n arestut a port ne a passage
uient a Orliens Loire passe a nage.

ua s ent Guillames qui diex soit en aïe
Ainc c une nuit ne prist herbergerie
uient a Orliens Loire passe a nauie
Puis est montés ou destrier de Persie
Par mi la uile a sa uoie acuellie.
Borgois nel uoit ki a l autre ne die
Et u ua eis armés sans compaignie
Li castelains a la nouuele oïe
Aprés Guillaume point par mi la cauchie.
Il li demande par molt grant estotie
Ki estes uos uasal nel celés mie.
Armés aués nostre cité cerchie
Ne sai se estes roberes ou espie
Mais par la foi ke doi sainte Marie
Et sainte crois que on aeure et prie
Se uos n aués molt bone auouerie
N en partirés sel tenrés a folie.
Lors point auant s a la targe saisie
Par tel aïr l a enuers lui sachie
Por poi dou col ne li a esrachie.
Glous dist Guillames li cors dieu te maudie
A molt grant tort certes me contralie.
Laisse ma targe si feras cortoisie 
Molt l ai portee li cors m an afloibie.
Ceualiers sui si faites uilonie
Si m aït diex n ai soig de gaberie.
Li castelains fu plains de felonie
Quant plus li quens enuers lui s umelie
Tant plus li fait orguel et estoutie
Molt le porsache par sa targe florie.
Diex dist li quens ki tot as en baillie
De .c.m. Turs m aués saué la uie
Et uns seus hom me laidenge et chastie
De sa parole me honit et conchie
Et si uilment me porchace et manie
Miex uuel morir ke ie ne le chastie.
Trait a s espee ki d or est enheudie
Ce fu Ioiouse ou durement se fie
Le castelain en fiert delés l oïe.
Deci el pis est l espee glacie
Mort le trebuce. La uile est estormie
As armes corent la blaucloche est bondie.
Guillames torne deuant une abaïe 
Mainte saiete ont sor lui descochie
En son hauberc et en l escu fichie
Et el ceual mais il ot garantie
La couerture dont la maille est trelie.
Diex dist Guillames sainte uirge Marie
Hui en cest ior me soiés en aïe
Or uoi ie bien ke nee est la folie
Se ies deport ne m esparneront mie
Car gens de borc sont de grant aatie
N i a mesure puis k ele est estormie.
A icest mot leur fait une enuaïe
Au branc d acier les detrence et esmie.
La n ot mestier Guillame couardie
Li borgois fuient s ont la place guerpie
Droit uers le pont ont Ieur uoie acuellie
Encontré ont molt grant ceualerie
De Loeïs ert seuree et partie.
Ernaus estoit en cele ceuauchie
Ciex de Geronde ki tant ot baronie
Frere ert Guillame a la chiere hardie
Si les porta Ermengars de Pauie
La franche dame que Ihesu beneïe.

Grans fu la noise et li cris esforcha.
Li quens Guillames durement s aïra
Ainc des borgois un seul n en espargna
Plus de .l. au branc en detrencha
Toute la rue uers le pont les cacha.
Isnelement arire retorna
D Orliens issi que plus n i demora
Le grant cemin uers Estampes s en ua.
Es uos Ernaut ki en Orliens entra
Grant compaignie de cheualiers mena
De Loeïs ueuoit k il conuoia.
Sire font il molt malement nous ua.
Uns cheualiers ki par ici passa
Le castelain biaus sire ochis nos a
Et de borgois tant ke conte n i a
Por seulement ke on li demanda
Por quoi armés par ici ceuaucha.
Et dist Ernaus Saués qel part il ua
Oïl biaus sire uers Paris s adressa
Le grant chemin uers Estampes torna
Sor un ceual nus si grant n esgarda
Tot ert couert de fer ce nos sambla.
Ernaus l entent ses armes demanda
L auberc uesti et son elme laca
Isnelement en son ceual monta
Prist son escu une lance enpoigna
Ensamble od lui .x. cheualiers mena
D Orliens issi a esperons s en ua
Demie liue ses conpagnons pasa
Guillaume ataint ki soef ceuaucha
Tient une lance c un borgois esracha.
Ernaus le uoit hautement li cria
Par Dieu uassal mauaisement uos ua
A la cité uenir uos conuenra
La gent d Orliens illuec uos iugera.
Et dist Guillames Dehait por uos ira.
Point Folatise le regne li lascha.
Ernaus ses freres uers lui esperouna
Tant com ceuaus desous lui randouna
Se uont ferir l uns l autre n espargna 
Les lances brisent Ia plus forte quassa.
Li quens Guillames son frere si hurta
Ke dou ceual enuers le trebucha.
uoit le li quens si le contralia
Par dieu uasal molt petit uos ama
Ki a Guillame ioster uos enuoia
Celui d Orenge ki ia repos n aura.
Plus dolans hom ne but ne ne manga
Ia li marchis plus ne uos touchera.
Son ceual prist et si le ramena.
Ernaus l entent tos li sans li mua
Au grant corsage et as dis l auisa
De son cier frere forment se merueilla.
Il sailli sus par l estrier l enbracha
Plus de .uii. fois la gambe li baisa.
uoit le guillames des iex dou cief ploura
De ce c ot fait durement s esmaia
Mais de son frere mie reconnut n a.
Son ceual prist et si li presenta
Par grant amor a monter li roua.

Quant Ernaus eut Guillame conneü
Lors fu si liés onques mes si ne fu.
Il li escrie Biaus frere dont uiens tu
Ie sui Ernaus ke tu as abatu
Molt par sui liés quant ton cop ai sentu.
Or sai ie bien tu es de grant uertu
A poi ue m as par mi le cors feru
Mais ie n ai mal merchi au roi Ihesu.
Guillames l ot grant ioie en a eü.
A pié descent del bon destrier crenu
Cascuns osta dou cief son elme agu.
Ernaus le baise et souent et menu
Les iex la face et le col et le bu.
Deuant sa bouce fist Guillames escu
Ainc a la soie ne toucha nu a nu.
Li ceualier i sont poignant uenu.
Quant le connurent cascuns li rent salu.
Communaument sont a pié descendu
Defors Orliens eu mi un pre herbu.
La sont assis sous un arbre foillu.
Li quens Guillames leur a tout conneü
Le grant damage ke il ot receü
En Alischans ou la bataille fu
Mort sont mi homme mes neueus ai perdus.
Bertran ont pris Sarrasin mescreü
Gaudin le preu et Guichart le membru
Et Guiëlin del Commarcis son dru.
uiuiën mort dont molt sui irascu
Deuant Orenge sont a siege uenu
N i ai lessié ne iouene ne cenu
Fors seul la gaite et un clerc asolu.
.xxx. caitif sont aueuc remasu
Que ie rescous a un roi mescreü.
Tant par sont foible n ont force ne uertu.
Cascune dame a le hauberc uestu
L espee chainte et lacié l elme agu
La lance ou poing et a son col l escu.
Poi ont uitaille uin et forment molu
Se a brief terme ne sont tost secoru
Prise ert Orenge arse et destruite a fu.
Ernaus l entent tout a le sanc meü
D une loee n a un mot respondu.

Quant uoit Guillames Ernaus ne respont mie
Ne puet muer k en plorant ne li die
Par grant amor et doucement li prie
Dites biaus freres ferés me uos aïe
Oïl uoir sire ie ne uos faurai mie
Tant com iou aie dedens le cors la uie.
Et dist Guillames Dont ne uos targiés mie
Faites sauoir Ermengart de Pauie
La nostre mere qui Ihesus beneïe
Et Aymeri a la barbe florie
K il me seceurent uers la gent paenie.
A Loeïs irai a saint Denise
Proierai lui por dieu le fil Marie
K il me seceurent sa grant ost banie
Mais ie criem molt ke il ne m escondie
K i ne me carge sa rice baronie.
Dont dist Ernaus Ne uos esmaiés mie.
A Montlaon la fors cité garnie
La doit tenir une feste ioïe
Molt i aura de la bacelerie
De uermendois i doit fere partie.
Mes pere i ert a molt bele maisnie.
Alés i sire ne sai ke plus en die
Or et argent et destriers de Surie
uos baillerai et ma ceualerie.
Li quens Guillames doucement l en merchie
Mais n en mena le uaillant d une aillie.
Ernaut baisa mais la bouce a guenchie
Plorant departent en mi la praerie.
Li quens Guillames a sa uoie acuellie
Dusqu a Estampes n a sa regne sachie
La nuit i gut s i prist herbergerie.
Puis remonta el destrier de Surie
Sa targe mist a une renderie
Ains ke retort sera arse et bruïe
Car fus i prist ki destruit l abeïe.

Li quens Guillames pensa de l esploitier
Sou elme torse en son haubere doblier.
Tant ot coru son auferrant destrier
C un diëmence a eure de mangier
Si com la gent uenoient dou mostier
Entre en Laon Guillames au uis fier.
Par mi la rue commence a cheuaucier
Bien resemble hom ki uenist d ostoier.
Molt le gaberent garçon et pautonier
Por le ceual k i uirent si plenier.
Dist l un a l autre Cis semble bien lanier
Ainc mais nus hom ue uit si grant somier
Deable l out si haut fait encroier.
uois com est grans com samble Berruier
Li quens se taist n a cure de tencier
Outre s en passe n eu uaut nul araisnier.
Deuant la sale auoit un oliuier
La descendi de l auferraut destrier.
Si garnement n estoient pas entier
Ains sont derout et deuant et derier
Chainte ot l espee dont Ii poins est d or mier.
F rancois le uoieut n i ot k esmeruellier
Mais n i ot nul nel laissast estraier.
Sus el palais le uait uns mes nonchier
Ke la fors a ueu un escuier
Aine ne uit hom nul ausi grant sor piés
S il fust armés bien samblast soudoier
Ie quit k il uient por France calengier.
Mais n i ot prince ia s ost uers lui drecier.
Si grans corsages fait molt a resoignier.f
Locis l ot prist soi a meruellier
De dieu de gloire se commence a saignier
De chou k il ot prist soi a enbronchier.
Sus as fenestres uont Franchois apoier
Por esgarder le marchis au uis fier.

Li quens Guillames descendi au perron
Mais ne troua escuier ne garcon
Ki li tenist son destrier Aragon
Li ber l atace a l oliuier roon.
Cil ki le uoient sont en molt grant fricon
Plus le redoutent que l aloe faucon.
A Loeï ou palais le dist on
K il a a ual descendu au perron
Un escuier bien resamble baron
Ne sai s il est cheualier ou haus hom
En toute France n a nul de sa fachon.
Grant a le cors le uis et le menton
Le regart fier assés plus d un lion
Chaint a l espee au senestre geron.
Amené a un destrier Aragon
Maigre a la teste si a gros le crepon
Bien ateindroit a l oliuier en son.
Molt a bon frain d or i a maint boton
Et la sele est de l oueure Salemon.
Uns haumes pent deuaut a son arcon
Derriere trosse son hauberc fremillon
Mais n a entor forrel ne gambison.
Blance est la maille assés plus d auketon
Et s en y a de rouge com carbon.
Molt par sont grant andoi si esperon
Plus a la broce de .x. pans enuiron.
Si a uestu un mauais siglaton
Et par deseur un hermin peliechon.
Haut a le nes par deseur le gernon
Et gros les bras les poins quarrés en son
Ample uiaire et ceueus a fuison
A grant meruelle resamble bien felon.
Franchois l entendent si en sont en fraicon
N i a celui n eu baisast le menton.
Dist Loeïs  Car m i alés Sanson
Puis me uenés renoneier sa raison.
Bien enqerés ki il est et son non
Et dont il est et de qel region.
Tex puet il estre mal uoisiu i auon.

Dist Loeïs Sanses car m i alés
Mais gardés bien cha ens ne l amenés
Dusqe ie sace de qel terre il est nes.
Tex puet il estre sachiés par uerités
Alés amis gardés ne demorés.
Sire dist Sanses si com uos commandés.
Il s en torna s auala les degrés
uient a Guillame sos l oliuier ramés
Nel connut mie si l a il salués
Puis li demande Sire dont estes nes
Com aués non dites que uos querés
uoir dist Guillames aparmain le saurés.
Ne doit en France mes nons estre celés
Io ai a non Guillames au cort nes
Si uing d Orenge durement sui lassés.
uostre merchi cest ceual me tenés.
Tant ke io aie a Loeï parlé.
Sire dist Sanses un petit uos soffrés
I irai lassus el palais signorés
Au roi sera mes mesages contés.
Sire Guillames aparmain me raurés
Ci m enuoia ia mar eu douterés
Por dieu uos prie ke ne uos aïrés.
Et dist Guillames Amis or uos hastés
Dites le roi ia mar li celerés
Ke ie sui chi poures et esgarés.
Or uerrai io s onqes fu mes priués.
Contre moi uigne et ses rices barnés
Or saurai io eomment ie sui amés.
A la besoigne est amis esproués.
Se or me faut puis n i a seurtés.
Sire dist Sanses ie li dirai assés
Mon uuel feroit li rois uos uolentés.
A tant s en est el paldis retornés
Et dist au roi Sire uos ue saués
Chou est Guillames ki taut est redoutés.
Par moi uos mande k eneoutre lui alés.
Loeïs l ot s est uers terre clinés.
Dist a Sansou Alés si uos saés
Ke ia par moi ne sera rauisés.
As uis deables s est ses cors commandés.
Tant nous aura trauelliés et penés
Ce n est pas homs ains est un uis maufés.
Maudehait ait et el col et el nes
Qui il est bel ke chi est arriués
Li rois se siet dolans et trespeusés.
Cil damoisel aualent les degrés
Et cheualier dout il i ot assés
Cui li quens ot mains nobles dons donés
Les piaus de martre les ermins engolés
Et les haubers et les elmes iemmés
Et les espees et les escus bouclés
L or et l argent les deniers moneés
Les palefrois les destriers seiornés.
Quant il le uirent k il fu si desramés
Onqes n i fu baissiés ne acolés.
Mauaisement fu li quens salués
Mais par contraire fu souent apelés
Et d uns et d autres escarnis et gabés
Souentes fois fu li quens ranpronés.
Ensi ua d omme ki chiet en pouertés
Ia n ert cheris seruis ne honorés
Et dist Guillames Signeur grant tort aués.
Ie uos ai tos noris et aleués
Mes biax auoirs par maintes fois donés
Deniers et robes et cheuax presentés
S or ne uos doing n en doi estre blasmés
Car en l Arcant fui tos desbaretés.
Mort sont mi homme molt m en est poi remés
Bertrans mes niés i est enprisonés
Gerars et Guis et des autres assés.
Ocis i est uiuiëns l alosés
Et io meïsmes sui en .uii. lieus naurés.
Ne sai k en mente fuians m en sui tornés.
De ma grant perte sui forment adolés.
Entor Orenge a .c. mile d Esclés
Asise l a li fors rois Desramés
Ensemble od lui .xxx. rois desfaés
Iusqu a un au est li sieges iurés.
Dame Guibors ki tant uos a amés
Par moi uos mande ke uos le secorés.
Por dieu signeur prenge uos ent pitél
Secorés nos grant aumosne ferés.
Quant il l oïrent mos ne li fu sonés.
Guillame laissent es les uos retornés
El palais montent tous les anples degrés.
Li gentix hom est estraiers remés.
Ancui saura Guillames au cort nes
Com poures hom est dou riche apelés
S il est auant ou arire boutés.
De chou si dist li uilains uerités
Ki le sien pert assés chiet en uieutés.

Or est Guillames tos seus sos l oliuier.
Tot le guerpisseut et laisent estraier
Aine n i remest sergant ne cheualier.
Anqui saura Guillames au uis fier
Com poures hom puet au riche plaidier.
Diex dist Guillames ki tot as a baillier
Com par est uiex qui il eonuient proier.
Se i aportaise et argent et or mier
Cil m ounoraissent et me tenissent chier.
Por ce k il uoient ke d aïe ai mestier
Me tienent uil com autre pautonier
Nis establer ne ueulent mon destrier
Li quens s asist n ot en lui c aïrier
Sor ses genols a mis son branc dacier
Souentes fois regrete sa moillier.
Eus el palais rentrent cil ceualier.
Rois Loeïs les prist a araisnier
On est Guillames li marchis au uis fier
Ki tant nos fait pener et traueillier
Remés est sire tous seus sous l oliuier.
Loeïs prist un baston d aliier
A la fenestre s est alés apoier
Et uoit Guillame plorer et larmoier.
Il l apela si commence a hueier
Sire Guillames alés uos herbergier
uostre ceual faites bien aasier
Puis reuenés a la cort por mangier-
Trop pouremeut uenés or cortoier
Dont n aués uos garcon ne eseuier
Ki uos seruist a uostre descauchier
Diex dist li quens com or puis esragier
Quant ciex se paine de moi contraloier
Ki me deüst aloser et prisier
Desor tous hommes amer et tenir chier
Mais par celui ki tout a a iugier
Se io me puis en cel palais fichier
Ia ne uenra ains demain anutier
De ceste espee dont li poins est d or mier
Li quit io bien la teste roeignier
Et maint des autres dedens le sanc baignier.
Mar m i mostrerent ni orguel ne dangier.
Ains ke me parte uuel a aus consellier
Par tel maniere se ie puis esploitier
Ke mon corage i uaurrai esclairier.
Lors commencha les iex a rouellier
Les dens a croistre et la teste a hoehier.

Or fu Guillames sous l oliuier ramé
Assés s oï laidir et ramprosner
Molt li anuie mais nel puet amender.
Et Loeïs fait son huis si garder
Ke n i pot hom ue issir ne entrer
Tout por Guillame ki tant fait a douter.
uoit le li quens del sens quide deruer
De mautalent commence a tressuër.
Uns frans borgois Guimars l oï nomer
Ot lui le maine si l a fait osteler
Et son ceual rieement establer.
A haute table le fist la nuit souper
Mais aine li quens n i uaut de char goster
Ne de blanc pain une mie adeser
Gros pain de segle fist li quens aporter
De cel mainga si but aigue au boucler.
Li frans borgois li prist a demander
Sire Guillames gentix nobles et ber
Si bel mangier uolés uos refuser
Por quoi le faites Ne le deués celer
S il uos desplest iel ferai amender.
Nenil uoir sire ains fait molt a loer
Mais a Orenge quant ie m en dui torner
Pleui ma fame Guiborc od le uis cler
N en gousteroie chou li uuel afiër
Iusque seroie arire retornés.
uostre merchi ne uos en doit peser.
Ot le li ostes ne li uint mie a gre
A cele fois laissa a tant ester.
Aprés mangier font les napes oster
Au gentil conte font son lit atorner
De riche keute et d un drap d outre mer
Mais aine Guillames n i uaut dormir aler
Fresche erbe et ioins fist li quens aporter
Sour sa suëre ua s ent li quens cliner.
uers sa moillier ne se ueut pariurer.
Onqes n i pot dormir ne reposer
N onqes la nuit ne fina de penser
Iusqu au matin que il dut aiorner.
Li quens Guillames se hasta dou leuer
A l oste fist son haubere aporter
En mi la chambre l est alez endosser
Son branc d acier n i uaut mie oubliër.
Sire dist l ostes ou deués uos aler
uoir dist Guillames bien le uos doi conter
I irai lassus a Loeï parler
Por le secors requerre et demander.
Mais par celui ki tout a a sauer
Teus le me puet escondire et ueer
Et ma parole et ma raison blasmer
Et uers le roi maïe desloer
Molt chierement li ferai comperer
Sire dist l ostes diex uoa laist bien aler
Grans est l orguex ke uerrés assambler
Li rois i doit Blanceflor corouner
uostre seror ki molt uos doit amer.
uermendois doit a un conte doner
La mellor terre que on puist deuiser
Mais ainc saus guerre ne pot nul ior ester.
Ainc ne fu terre tant peüst endurer.
Cil qui l aura se porra bieu uanter
Que de tos quens n a el monde son per
uoir dist Guillames io ere au deuiser
De tout en tout l estuet par moi aler
Car douce France doi io par droit garder
Et eu bataille l oriflanbe porter.
Et se de rien me ueulent contrester
Par quoi uers aus me facent aïrer
Le roi de France quit ie tost desposer
Et de son cief fors la corone oster.
Quant li borgois l a oï si parler
De la paor commencha a trambler.
Et li marchis n i uout plus demorer
De l ostel ist si s en prist a aler
uiers le palés plus fiers que un sengler.
Ancui ie cuic fera le roi irer

Li quens Guillames est de l ostel issus
Sous son blia%ut fu ses haubers uestus
Et tient son brane sous son mantel repus.
Haut ou palais est li marehis uenus
Ainc n i ot huis ki li fust detenus.
En mi la sale uient li quens irascus
Molt i troua prinees contes et dus
Et cheualiers et iouenes et cenus
Et gentes dames uestues de bofus
De dras de soie de paile a or batus.
Li quens Guillames fu bien recouneüs
Mais malement fu entr aus recheüs.
Por ce k il ert si pourement uestus
N i ot un seul ki li desist salus
Nis la roïne dont assés fu ueüs
Ki ert sa suer amer le defüst plus.
De tout en tout i fu mescouneüs.
uoit le Guillames forment fu irascus
Deseur un banc s ala seoir tous mus.
Petit s en faut seure lor est corus.
Ains ke li quens se fust d illuec meüs
Est Aimeris au perron descendus
En sa compaigne auoit .uii.xx. escus.
Grans fu la noise et li cris et li hus
Franc s estormisent es les uos sailli sus-
Contre Aimeri s en est li rois issus.
Or croist Guillaume sa force et sa uertas
S Ermengart puet bien sera reeoruz.

Au perron est desceudus Aimeris
Et Ermengars la comtesse gentis.
Aueuc li ot les .iiii. de ses fis
Ernaut le preus Bueuon de Coumarcis
S i fu Guibers et Bernars li floris
Mais n i ert pas Aïmers li caitis
En Espaigne est entre les Sarrasins
U se combat et par nuit et par dis.
Ainz k Aimeris fust el palais uautis
Li uint encontre ses genres Loeïs
Et la roïne ki molt ot cler le uis.
Molt fu li quens et baisiés et ioïs
Et Ermengars la comtesse gentis
La france dame ki tant mal a sentis.
El faudestuef ont Aimeri assis
Deioste lni le roi de Saint Denis
Et la contesse sist les l enpeerris
Ele ert sa fille si com dist li escris.
Li ceualier ont les sieges porpris
A ual la sale ainc n i quisent tapis.
Souef i fiaire et la rose et li lis
Li encens est ens encenciers espris
Cil gougleor ont leur uiëles pris.
Grans fu la ioie el palais segnoris
Molt i auoit et de uair et de gris
Mais ains le uespre ke li iors soit fenis
Aura paour trestous li plus hardis.
Nis l enperere uauroit estre a Paris
Et la roïne en sa cambre a Senlis
Car dans Guillames au cort nes li marchis
Tous seus se siet corechiés et marris
Iriés et fiers ct tous mautalentis.
Diex dist li quens or sui ie trop tapis
Quant ie uoi chi mou pere et mes amis
Ma france mere dont fui engenuïs
Ke ne ui mes .uii. ans a acomplis.
Trop ai souffert molt sui uiex et honis.
Se ne m en ucnge ia esragerai uis
A icest mot est li quens sus saillis
Ainc de s espee ne fu ses poins guerpis.
En mi la sale uint deuant Loeïs
Haut a parlé bien fu de tos oïs
Ihesu de gloire li rois de paradis
Saue celi de qui ie sui nasquis
Et mon chier pere dont fui engenuïs
Et tos mes freres et mes autres amis
Et il confonde cel mauais roi faillis
Et ma serour la putain la mautris
Par qui ie fui si uieument recuellis
Et en sa cor gabés et esearnis.
Quant descendi sous l oliuier foillis
Ainc de ses hommes n i ot grant ne petis
Ki me tenist mon destrier Arabis.
Mais par les sains ke diex a beneïs
N iert por mon pere ki les lui est assis
Ie ne fendroie del brfanc si qu el ceruis.
Ot le li rois li sans li est fuïs
Et la roïne uausist estre a Senlis
Ou a Estampes ou el borc saint Denis.
N i a Franchois ne soit tos esbahis
Dist l uns a l autre Guillames est maris
Mar le ueïsmes entrer en cest pais.

Quant Ermengars a ueü son enfant
Et Aimeris molt en furent ioiant.
Del faudestuef saillirent maintenant
Guillame embracent et derire et deuant.
Si .iiii. frere le uont molt acolant
Baisier le uoldrent mes il leur uait tornant
La soie bouce de la lor esebiuant.
Par le palais s en uont resbaudisant
Li un ont ioie li autre sont dolant.
Li quens Guillames ua son pere contant
Piteusement si l oient li auquant
Le grant damage qu il ot en Aliseans
Ke li ont fait Sarrasin et Persant
Et tout ainsi com s en ala fuiant
Dc tos scs hommcs n amena un uiuant
Et uiuiën laissa mort en l Archant
Si com paien le uinreut encauehant
Et en menerent le palasin Bertran
Et Guiëlin et Guichart le uaillant
Gerart de Blaue Gautier le Toulosant
Huon de Santes et Garnier l Alemant
Guiborc laissai en Orenge plourant
La l ont asise li paien mescreant
.xxx. roi sont et .xiiii. amirant.
Dedens Orenge ua uitaille faillant.
En cest païs uenoie por garant
A Loeïs cest mauais recreant.
Mais ie uoi bien que cuers li ua faillant
Ens en sa cort me fait uilain samblant.
Mais par l apostle ke quirent peneant
Ains ke m en parte le ferai tot dolant
Et ma seror le putain mescreant
Loeys l ot si s en ua embrunchant
Dont uousist estre a Hui ou a Dinant.
Et Franchois furent coi et mu et taisaut
De lui aidier n i a nul ki s en uant.
Li uns a l autre le ua souef disant
Quex uis deables porroient soffirir tant
Ainc n i alerent tant cheualier uaillant
C onques en France fuisent puis repairant.
Mar acointames Guillame et son beubant
Car laist Orenge as maufés le commant
S ait uermendois iusqu au port de uuisant.
Par le palais furent mu et taisant
N i a celui tant ait le cuer uaillant
Por lui aidier en ost passer auant
Tout furent mu li petit et li grant.
Por Bertran pleure dant Bertran de Brubant
Et Bueues pleure por Gerart son enfant.
Dame Ermengars fu droit eu son estant
A sa uois clere se uet molt escriant
Par dieu Franehois tout estes recreant.
Aimeris sire or te ua cuers faillant.
Biaus fiex Guillames ne te ua esmaiant
Car par l apostle que quirent peneaut
Encor ai io un tresor si tres graut
Ne le menroient .xx. bués en cariant
Tout le donrai ia n i lairai besant
As saudoiers ki s iront combatant
Et ie meïsmes i serai eeuauchant
L aubere uestu lacié l elme luisant
L escu au eol et au eosté le brant
La lance el poing el prumier cief deuant.
Por ce se i ai le poil cenu et blanc
S ai ie le cuer hardi et tot ioiant
Si aiderai se dieu plaist mon enfant.
Car par l apostle ke quirent peneant
Puis ke serai armé en l auferrant
N i a paien Sarrasin ne Persant
Se le consieu de mou espié trenchant
Ne le conuigne chaoir de l auferrant
Aimeris l ot souef en ua riant
Et de pitié en son cuer souspirant
Et tout si fil de leur iex larmoiant.
A Aimeri uait li cuers engroissant.
Li quens Guillames ne se ua demorant
Dusqe a petit parlera en oiant
A cels de France par molt fier mautalant.

Or fu Guillames en la sale pauee
Sos son mantel tiut estrainte s espee.
Sa uesteüre fu route et despanee
Braies ot noires cemise deslauee.
Et si auoit la teste herupee
Amples narilles nes haut chiere leuee
Et grans fors poins et la brace quarree.
Lone ot le cors et la poitrine lee
Les piés uautis et la gambe formee.
Entre .ii. iex ot molt large l entree
Plus d une paume i auoit mesuree.
N ot si fier homme dusqu en la Mer Betee
Sa sereur a fierement regardee
Ki d or estoit la teste corounee
Les le roi sist ki l auoit esposee.
Li quens l esgarde de molt grant aïree
De mautalent a sa chiere enbrasee
Des grenons guigne s a la teste crollee
Loeï sire chi a male saudee.
Quant a Paris fu la cours asamblee
Ke Charlemaine ot uie trespassee
uil te tenoient tuit cil de la contree.
De toi fust France toute desiretee
Ia la corone ne fust a toi donee
Quant ie soffri por toi si grant mellee
Ke maugré aus fu en ton cief posee
La grans corone ki d or est esmeree.
Tant me douterent n osa estre ueee.
Mauuaise amor m en aués hui mostree
uoir dist li rois uerités est prouee
Or uos en ert l ounors guerredonee
Que tote France uos iert abandonee.
Blancheflor l ot s est molt haut escriee
uoire dist ele s iere desiretee
Or ont deable faite ceste acordee
Mal cief puist prendre par qui est porparlee
Guillames l ot si l en a regardee.
Tas toi dist il pute lise prouee
Tiebaus d Arrabe uos a asoignantee
Et maintes fois com putain defolee
Ne doit pas estre ta parole escotee.
Quant tu mangus ta char et ta peuree
Et bois ton uin a ta coupe doree
Claré piment a espisses coulees
Mangus fouace .iiii. fois buletee
Quant uos tenés la coupe couerclee
Ioste le fu dalés la ceminee
Tant que uos estes rostie et escaufee 
Quant lecherie uos a si enflamee
Et Loeïs uos a bien retornee
.ii. fois ou .iii. desous lui defolee
Quant de luxure estes bien soolee
Et de mangier et de boire asasee
Dont ne uos membre de noif ne de gelee
Des grans batailles ne de la consieuree
Ke nous souffrons en estrange contree
Dedens Orenge uers la gent desfaee
Petit uos ehaut que on uaude la blee.
Mauaise fame pute lise prouee
Molt aués hui ma parole blasmee
Et uers le roi m aïe desloee.
Li uif diable uos ont or corounee
Passa auant del cief li a ostee
uoiant Franchois l a a terre ietee.
Isnelemeut mist sa main a l espee
Par mi les treces l a li marehis cobree.
Ia li eüst la teste tost coupee
Ia par nul homme ne li fust deueee
Quaut Ermengars li a des poins ostee
Guillame embrace et le poing et l espee.
Et la roïne s eu fuit escauelee
Toute marie bien resamble deruee.
Ens en sa cambre s en est fuiant tornee
De la paor chiet a terre pasmee.
Sa belle fille l en a sus releuee
C est Aelis la preus et la senee
Une pueele plus est bele ke fee.
Les iex a uairs la face coloree
Il n ot si bele iusqu a la Mer Betee.
Dame dist ele ou fustes uos alee
A grant meruelle uos uoi espoentee
Par ma foi fille ie doi estre afolee.
Li quens Guillames est en ceste contree
Et mom chier pere a la barbe mellee
Ie le trouai en la sale pauee
Ma france mere qui diex a amenee
S ele ne fust ie fuisse desmenbree
Li quens Guillames m eüst mal coufessee-
Au roi auoit aïe demandee
Por seul itant ke ie li ai ueee
Gardés ma fille la cambre soit fremee
Me deut auoir or la teste colpee.
Dist Aelis Trop par fustes osee
Quant uers mon onele aués dist rampronee
Le melleur homme ki onc chainsist espee
Par cui uos estes roïne coronee
De toute France et darue et auouee
Qu en cest hounor uos a il aleuee.
S aués dit ehose ki a lui desagree
Li uis diable uos i ont aportee.
Dist la roïne Fille molt iés senee
Bien soit de l eure que tu fus onques nee
Ce ke tu dis est uerités prouee.
Par lui sui iou essauchié et montee
Roïne et dame de la terre clamee.
Or m otroit diex ieele destinee
Ke uers mon frere puisse estre racordee
Et ke ie soie si uers lui amendee
Ke ceste faide puist estre pardonee.
A tant se siet la roïne esplouree
Souent se claimme lasse maleüree.
Et Aelis est forment trespensee
De la cambre ist toute desafublee.
La rose samble en mai la matinee
Ele est plus blance ke n est noif sor gelee
Et de color si bien enluminee
K en toute France tant eon est longe et lee
Si bele dame ne fu onc esgardee
Mien eseiënt ne el sieele trouee.
uestue fu d une porpre roee
Sa crine crespe a fin or galonee
Le passet uet la chierë enclinee.
Grant noise oï en la sale pauee.
Franchois disoient coiement a celee
La roïne a Guillames uergondee
Se li leüst ia l eüst afolee.
Mauuaisement la Loeïs tensee.
Chier dut auoir Orenge comparee
A mal eür fust ele onques fondee.
ues del deable com a la teste lee
Mal esperite li est el cors entree
ues com il a cele ciere embraseel
Ains ke la cors soit encui deseuree
Ert cele espee ie cui chier comparee
Et de nos chars tainte et ensanglantee
Mes pleüst dieu ki fist ciel et rousee
Ke il fust ore outre la Mer Betee
Ou en Egipte en terre desertee
Ou el palage dedens la mer salee
Une grant pirre entor son eol noeel
Lors seroit France del maufé deliuree.
A tant es uos la pucele senee
Toute la cors est sor li reuersee.
François le uoient cascuns l a saluee.
Quens Aimeris la en ses bras cobree
Et si .iiii. oncle l ont forment acolee
Por la pucele est la cors acoee.
Dame Ermengars la comtesse ounoree
As piés Guillame s est si tost presentee
Por la roïne li a merehi criëe.
Li quens s abaisse si l a a mont leuee.
Dame dist il buer fussiés onqes nee
Par cele fois ke ie uos ai portee
Ia ne uenrés ankenuit la uespree
S aurai dou roi abatu la posnee.

r fu Guillames en la sale uautie
De mautalent a la face rougie.
Il tint l espee tote nue sachie
Par le tenant l a forment enpoignie.
Assés parole ne trueue kil desdie.
Il font ke sage -- nel mescreés uos mie --
Car teus peüst esmouoir la folie
K il le fendist dou brant iusk en l oïe.
Ki sa parole ne sa raison desdie
Toute la sale fu si coie et serie
Com s on eüst la messe commenchie.
Li quens Guillames demaine grant ruistie.
A tant es uos la pucele ensegnie
uestue fu d un paile d Aumarie
Les iex ot uairs la faee colorie
Il n ot tant bele des ei k en paienie.
Dou parage est de la geste enforcie
De le plus fiere ki onqes fust en uie.
La damoiësele fu molt bien eusegnie.
uint a Guillame ainc n i quist compaignie
Deuant lui est la bele aieuoillie
Le pié li a et la gambe enbrachie
Merchi biaus oncles por dieu Ie fil Marie
ues chi mon cors fai ent ta commandie
Se il te plaist la teste aie trenchie
Ou ie soi arse ou en .i. feu bruïe
De toute France se toi plaist essilie.
N en quir auoir uaillissaut une aillie
Ains m en irai eome poure mendie
Mes k a mon pere soit l acorde otroïe
Et a ma mere ki por uos est marie.
Ia mais nul ior ce quit ne sera lie.
Quant uos desdist molt fist grant deruerie.
Pardonnés li oncIes ceste foïe.
S ele est si ose ke ia mais uous desdie
Ardoir me faites en caudiere boulie.  
Ot le Guillames li cuers li atenrie.
Il li a dit doucement sans fantie

  Ma belle niece Ihesus uos beneïe
Leués uos ent trop estes trauellie
Non ferai oncles miex uuel estre enfouie
  Si ke li arme me soit dou cors partie
Ke ie me lieue dusqe m ert otröie
Li acordance et uostre  ire apaïe.  
Dame Ermengars molt doucement l en prie
Biaus fiex Guillames por dieu le fil Marie
Ne faire au roi en sa cort uilonie
Por seul ta niece ki taut est ensegnie.
C est la plus bele de toute ta lignie.
Et Aimeris ses pere l en castie
Biaus fiex Guillames laissiés uostre ruistie
uo uolenté sera toute acomplie.
ueés le roi enuers uous s umelie
Et uos promet et sa foree et s aïe.
Loeïs l ot s a la teste drecie
uoire uoir sire tout a sa commandie.
Guillames l ot li cuers l en asouplie
Il s abaissa la pucele a dreeie
Sa uolenté bonement li otrie.
La damoisele doucement l en merchie.
Or est en lui s ire molt refroidie
Et sa parole durement adouchie.
Dedans son fuerre a l espee estoïe
Ernaut le baille et il l a recuellie.
Molt en fu lie Ermengars de Pauie
Por la roïne a molt tost enuoïe
.ii. ceualiers ki sont de Ponterlie.
Et s i ala li dus de Hongherie
Ensemble od lui Garins de Lombardie.
Cil l amenerent en la sale uautie
Et ele i uint mais molt fu esmaïe.
Li quens Guillames l a par la maiu saisie
Puis li a dit Bele suer douce amie
Forment me poise ke uos ai laidengie.
Ensi ua d omme qui mautalens aigrie 
Molt a tost dit et fait grant estoutie.
uoiant la cort en ferai amendie.
Sire dist ele ie n en sui pas marie
Ia n i aurai honte ne uilonie.
Mes freres estes molt men sui repentie
Se i ai dit cose dont m aiés enhaïe
Miex uaudroie estre fors de Franee cachie.
I en soufferai se uos plaist tel hascie
De cest palais m en irai despoillie
Trestoute nue sans cemise uestie
Iusqe au mostier Saint uincent l abeïe.
Lors s aienoille a ses piés s umelie
Le pié li a et la gambe enbracie.
Li quens Guillames l en a sus redrechie
Eus en la faee l a .iiii. fois baisie.
Diex eome or est la bele Aelis lie
L acorde est faite et l ire est apaïe.
Or est la cors durement esbaudie
Grant ioie mainent la cors et la maisnie.
Molt est la feste por Guillame essaucie.
Li rois eommande sa table soit dreeie
Cele ki est a fin or entaillie.
Cou a Guillames conquis par s estoutie
Ensi ua d omme qui orguilleus chastie 
Ia n en gorra se bieu ne le manie.
Or fu la cors durement esioïe
Cil gougleor mainent grant taborie
Molt i auoit bele ceualerie.

Grans fu la ioie sus el palais plenier.
Li rois a fait sa grant table drechier
Cele ki fut ouree a eschekier.
Laige ont cornee a .i. cor menuier.
Quant ont laué cil baron ceualier
Aual la sale s asient au mangier.
Aimeris sist de ioste sa moillier
Au maistre dois eu Iestaee pleuier.
Et l emperere ki France a a baillier
Sist aprés lui molt le doit auoir chier.
Et la roïne a son flanc senestrier
Et li marchis Guillames au uis fier
Sist o ses freres ke molt aime et tient chier
Les lui sa niece ki molt fait a prosier.
C est Aelis ou il n ot k ensegnier
Il n ot si bele des ei k a Monpellier.
Puis l espousa Rainouars a moillier
Et prist la terre duske au regne Corfier.
A son tinel puis ocist Haucebier
En Aliscans el grant estor plenier
Et deliura dant Bertran le guerrier
Et .ui. des autres de la gent l auersier.
--Hui mais canchons commence a esforcier
Ains tel ne fu des le tans Desiier
Com uos orrés se ne faillent denier
De Rainouart ki ocist Loquifier
Le plus grant home ki montast sor destrier.
La eonquist il une loke d acier
K il ne dounast por .M. liures d or mier.
.M. Sarrasins en fist puis baaillier.
De Loquiferne abati le clocier
Ke Sarrasin auoient fait drecier
Si establi .i. segnoril mostier.
Iusk en Egypte ne laissa ke brisier
Por la loi dieu monter et essaucier.
Maint paien fist leuer et batisier.
Diex l en rendi molt gloriëus loier
Aueuc ses angles fist s ame herbergier. --
A no canchon deuons or repairier
Bien soit de l ame ki la fist commencier.
As tables sient cil baron ceualier
.c. damoisel i furent boutillier
Et autre tant seruirent au mangier
De riches mes n estuet il pas plaidier
Taut en y a ke l en nes puet prisier.
Li quens Guillames li marcis au uis fier.
Manda son oste Guimart et sa moillier.
De ioste lui les assist au mangier.
Molt les honeure li marchis au uis fier.

Grans fu la cort en la sale a Laon
Molt ot as tables oisiaus et uenison
Ki qe mangast Ia char ne le poison
Onqes Guillames n eu passa le menton
Ains manga torte et but aige a fuison.
Molt s en meruellent ceualier et baron.
Les napes traieut escuier et garcon.
Li quens Guillames mist le roi a raison
 C as enpensé   dist il li fiex Charlon
Secorras moi uers la geste Mahon
Ia deüst estre li os a Chaalon  
Dist Loeïs Et nos en parleron
Et le matiu sauoir le uos feron
Ma uolenté se io irai ou non.
Guillaumes l ot si taint comme carbon.
De maltalent a froncié le gernon.
Comment diable dist il s en parleronl
Est ce la fable du cor et du mouton
Or uoi ie bien moi tenés a bricon.
Il s abaissa si a pris .i. baston
Et dist au roi uostre fief uous rendon
N en tenrai mais uaillant .i. esperon.
Ne uostre amis ne serai ne uostre hom
Et si uenrés ou uous uueilliés ou non
Ernaus se drece ki rous ot le gernon.
Dist a Guillame N aiés pas marison
Li rois dira son talent et son bon.
Retien ton fief car nos tot t aideron
Io et mi frere ensamble o toi iron
Et .ii.m. hommes en Aliscans menron.
Mort sont paien se nos les i trouon.
Dist Aimeris Foiblement en parlon.
A no pooir tot aidier li deuon.
Bien deüst estre France a son abandon
Senescaus est s en a le gonfanon.
Aidier li doient par droite esgardison
Et ki li uee s en prenge uengison
Ia par menaide n aura hom bon bricon.
Trop est mes fiex a escarnir haus hom.
Mais par l apostle con quirt en pre Noiron
Se n en auoient mi oir retracion
C on nel tenist a mortel traïson
Des plus haus princes de France le roion
Feroie metre .uii.xx. en ma prison.
Tex est or sires ki sambleroit garcon.
Plaisier doit on orguilleus et felon
Aimeris sire bien ait or ta raison.
Ki li faudra ia n ait il raencon
C on ne le pende en haut come laron.
Dist la roïne a la clere fachon
Aimeris sire par le cors saint Simon
N aurai en Franee uaillant .i. esperon
Ne soit Guillame del tot a son bandon.
Mais bien lor poist ou nes et el menton.
Loeïs l ot si drecha le gernon
Ia parlera tot a lor garison.

Quant Loeïs ot Aimeri parler
Riens ke il uuelle ne li ose ueer
Car il le crient si ueut son bon graer.
Guillaume uit si commence a penser
Le uis li uoit esprendre et enbraser.
S il ot paour ne l estuet demander
Car son lignage uoit entor lui ester.
Le cief enbrunce si eommence a penser 
Tel paor a ke nosa mot soner.
uoit le Guillames dou sens quida deruer
Par maltalent le prist a apeler
Loeïs sire dist Guillames li ber
Quant on te uaut dou tot desireter
Et fors de France et chacier et ieter
Ie te reting si te fis corouner
Tant me douterent ne l oserent ueer
Et a mon pere te fis ma suer douner
Plus hautement ne le poi mariër
Ne iou ne sai en nul liu esgarder
Ou tu peüsses mellor feme trouer.
Par droit force la corone porter
Quant tu ueïs que ie t oi fait monter
Tos les barons fis a ton pié aler
N i ot si cointe ki l osast refuser.
Tu me uolsis France quite clamer
Et la moitié d outre en outre doner
Mais ie ne uauc enuers toi meserer
Ains me laissaise tos les menbres colper.
Tu me iuras ke l oïrent mi per
Ke s en Orenge m asaloient Escler
Ne me fauroies tant com puisses durer.
Mais or te uoi enuers moi pariurer.
Loeïs l ot si commence a plorer
Par grant amor commencha a parler
Sire Guillames molt faites a loer
Por uostre amor ferai io m ost mander
De par ma terre uenir et assenbler.
.c.m. d hommes porrés o uos mener.
Ie n i puis mie a ceste fois aler
Grant mestier ai de ma terre garder.
uostre merchi ne uos en doit peser.
Et dist Guillames Ce fait a merehiër
Loeïs sire ne uos quir remuer
Bien saurai l ost et eonduire et mener.
Li rois de France n i ueut plus demorer.
Ses os a fait semonre et aioster
Desous Laon uenir et atrauer.
La ueïssiés maint pauillon fermer
Tres et aucubes et drecier et leuer
Ces fus esprendre ces quisines fumer
Ces uenisons es quisines porter
Et ces estiucs et ccs grailles souner
A grant meruelle sout bel a escoter.
.c.m. d hommes i puet on bien esmer
Tos deffensables por les armes porter.
Grans fu li os molt par fait a doter.
Ens el palais fu Guillames li ber
Par mi la sale commence a esgarder
De la quisine uoit Rainoart torner
Par mi .i. huis ens el palais entrer.
Grant ot le eors et regart de sangler
En toute France n ot plus bel baccler
Ne si tres fort por .i. grant fais porter
Ne miex seüst .i. pierre ieter.
Si graut fais porte sans mencoigne conter
Une carete i a molt a mener
Si est isniaus ua en France son per
Preus et hardis quant ce uient au mesler.
Li maistres keus lot fait la nuit toser
A la palete noircir et mascurer.
Trestout le uis li out fait carboner.
Cil escuier le prenent a gaber
De grant torchas li prisent a ruer.
Et l un sor l autre et espandre et bouter.
Dist Rainoars Car me laissiés ester
Ou par la foi ke ie doi dieu porter
Se uos me faites enuers uos aïrer
Auqel ke soit le ferai eomparer.
Sui io or fous qui on doiue asoter
uilainemeut poés uo iu mener
Mal dahés ait cure de uo iuer
Laissiés men pais Ne uos quier adeser.
Et dist li uns Or as tu dit ke ber.
Rainoars frere car m apren a muser
A icest mot laisse la paume aler
El haterel li ua grant cop doner
Si ke la sale fist toute resoner.
Dist Rainoars Or puis trop andurer.
Par mi les bras le ua molt tost cobrer
.ii. tours le torne au tierc le lait aler.
Si roidemeut le fiert a .i. piler
Ront li les costes le cuer li fist creuer
Et de la teste au.ii. les iex uoler
Et la ceruele espandre et reuerser.
Dont ueïssiés ces escuiers irer
Plus de .l. qeurent por lui tuer
A grans macues le ueulent lapider
Quant Aimeris commencha a iurer
Saint Nicholai ke l on doit aourer
N i a si cointe se li uoi adeser
Ke ne li face an.ii. les iex creuer
Par itant l ont tot coi laissié ester.
Li quens Guillames ua le roi demander
Sire dist il ki est cis baeeler
Ke iai ueü as eseuiers meller
A cel piler l en ui ore .i. hurter
Si ke les membres li a fait tos froer.
Par saint Denis molt fait a redouter.
Dist Loeïs Ie l acatai sor mer
A marcheans .c. mars i fis doner.
Ensamble od moi le fis ca amener
Mais cil me disent fix fu a .i. Escler.
Assés souent li ai fait demander
Ki ses pere est mais onc nel uaut noumer.
Por sa grandor nel poi ouqes amer
En ma cuisine l ai puis fait demourer.
Autre mestier ne li uauc ainc douer
Ainc nel ueil faire batisier ne leuer.
.iiii. muis d aige li ai ueü porter
En .i. tinel et a sou col leuer.
Ainc de sa force ne uit nus hons son per.

Guillaumes a Rainoart regardé
Molt le uit grant et corsu et quarré.
Tos est nu piés si drap sont enfumé
De la quisine sont taint et mascuré.
Li maistres keus l auoit la nuit tousé
A la paele noirci et carboné
Le uis ot taiut et trestot camoisé.
Iouenes hom fu u ot pas .xx. ans passé
Gernon li poignent selonc le sien aé.
Molt estoit biaus mais on l a asoté.
En toute France n ot nul de sa biauté
Ne si hardi tant preu ne si osé.
Mais une chose l auoit molt enpiré
Ia tant n auroit une cose amembré
Ains c on eüst une traitie alé
Ke maintenant ne leüst oublië.
Se ce ne fust saciés por uerité
Neüst tel homme en la crestiënté.
Li escuier l ont empoint et bouté
De grans torchas et feru et rué.
Chascuns tenoit .i. grant baston quarré
Se il osoient ia leüsent tué
Por leur conpaing qui il auoit tué.
Mais Aimeris lor a bien deueé.
Molt l ont entre ex escharni et gabé.
As aguillons l ont malement bouté
Ke de sa char ont le sanc degouté.
Dist Rainoars Or ai trop enduré
Se plus i suefre dont aie ie dehé
Par saint Denis mar m i aués nauré
Li aguillon seront chir comperé.
Par mi les bras en a .iiii. cobré
Si durement l un sor l autre gité
A pou li cuer ne lor furent creué.
.ii. en saisist ia fussent afronté
Quant Loeïs a Francois escrië .
Or tost dist il caeiés fors cel malfé
Rainoars l ot ki le roi a douté
Fuiant s en torne et Francois l ont hué.
En la quisine s en uint le cuer iré.
Aprés lui a l uis clos et bien fermé.
A la maisiere a son tinel cobré
Dont mainte seille ot a son col porté.
Sainte Marie a Rainoars iuré
Ke s it i uienent tout seront afronté
Ia n i aura haut ne bas deporté.
Ainc puis n i ot Francois tant alosé
Ki uers lui uoist ne ki l ait abité
Tant forment ont Rainoart redouté.
Guillaumes a Loeï demandé
Ques hom ee est et ou il l ot troué.
Li rois respont k il l auoit achaté
As marceans .c. mars d argent pesé
Desous Palerne ou furent ariué.
Mais cil me dirent fiex fu a .i. Escler.
Ensamble od moi l en ai eha amené.
Por ce kel ui si grant desmesuré
Ne sai k en mente molt l ai cuelli en he
Ne l ameroie por toute m erité.
En ma quisine a lonc tans conuersé
Plus de .uii. ans et si sont tot passé.
Ki il estoit et de quel parente
Mais ainc n en uaut dire la uerité.
Souent m a dit et maintes fois roué
K il receuroit sainte crestiënté
Mais io li ai tout adés deueé.
De parage est iel sai de uerité.
En ma cuisine l a on tot asoté.
.iiii. muis d aige a mainte fois porté
A .i. tinel et par lui sol leué.
Autant mangue com .ii. uilain barbé.
Mais de sa force n a nul home sous de
N en paienime n en la erestiënté.
Molt est ireus et plains de cruauté
Ie ne gart l eure k il m ait esceruelé.
Guillaumes l ot s en a .i. ris geté
Le roi apele si l a araisonné
Loey sire par la uostre bonté
Dounés le moi si uos en saurai gre
Si l en menrai o moi en mon regné.
Par cele foi ke i ai a deu porté
Ie li donrai a mangier a plenté.
Et dist li rois A uostre uolentél
Ie le uos doing sire par amisté.
Li quens Guillaumes l en a moult merchië
Ne fust si liés por une grant cité
Le roi en a por amor aeolé.
Rainoars a son tinel regardé
Forment l en poise quant le uit enfumé.
Par maltalent l a a terre ieté
Si durement ke par mi l a froué
Eu .ii. moitiés rompu et tronechouné.
Molt durement a Rainouars iuré
K il uaudra faire plus grant et plus quarré
Sel gardera tos tans en son aé.
Bien a .uii. ans ke il l a desiré.

Rois Loeïs ne se uaut oubliër
De par sa terre a fait ses os mander
Desous Laon uenir et assambler.
.c.m. dhommes i peüst on nombrer
Tos desfensablcs por leur armes porter
Grans fu li os molt fait a redouter.
En la quisine fu Rainouars li ber
Aual Laon ot ces grailles soner
Et en la sale ces ceualiers iouer
Et l un a l autre de l ostoier parler.
Souentes fois ot Guillaume nonmer
Ki l ost de France doit eu l Archant mener.
Des iex dou cief commencha a plorer
Par soi meïsme se prist a dementer.
E las dist il com deuroie desuer
.c.m. d hommes deüse en ost mener
Rois d Espaigne estre et coroune porter
Et or m estuet la quisine garder
Et le fu faire et la char escumer.
Ainc fiex de roi ne ui si auiler
Mais par mon cief se ie puis tant durer
Rois Loeïs mar le s osa penser.
De toute France le ferai desposer
Et de son cief fors la corone oster
Lors s est assis n ot en lui c aïrer.
Quant il oï ke l ost deuoit esrer
Deuant Guilame en est uenus ester
Nus piés eu langes n ot cauche ne soller.
De deuant lui s est alés acliner
Se li commence la merci a criër
Sire Guillames gentix nobles et ber
Por amor dieu laissiés m o uos aler
Si aiderai le harnois a garder
Molt saurai bien un mangier conreer
Et faire .i. poiure et .i. oisel torner.
En toute France n eu a mie mon per.
Ie ne criem homme d une char escumer
Et se ce uient as ruistes cos douner
Par cele foi ke ie uos doi porter
Pior de moi i porriés bien menerl
Et dist Guillames  Amis laissiés ester
Ne porriés mie la grant paine endurer
Les nuis uillier et les iors ieüner.
En la quisine as apris a caufer
Souent mangier et ces mustiaus toster
Et le brouet des caudieres humer
Le pain repondre et par matin disner
Et le uin boire engloutir et laper
Et tote ior dormir et reposer.
Se de tot chou t esteuoit consirer
Ia ne uerroies .i. tot seul mois passer.
Puis ke li hom se prent a truander
Maluaisement se puet puis deporter.
Dist Rainoars Or me laissiés parler.
Sire Guillames ie me uuel esprouer.
Trop longement m ai laissié asoter.
Si m aïst diex nel puis mais endurer.
Ia en quisine ne quir mais conuerser
Mal soit dou fruit ki ne ueut meürer
Se le congié ne me uolés doner
Par saint Denis qui ie doi aourer
Tous seus irai qui k en doie peser
En la bataille en Aliscans sor mer.
N i porterai ne cauce ne soller
Fors .i. tinel ke ie ferai quarrer.
Tant me uerrés de Sarrasins tuer
Nes oseriés ueoir ne esgarder.
Ot le Guillames sel prist a acoler
Puis li otroie Ie congié de l aler.
Et Rainoars l en prist a merchiër
D iluec s en torne n i uaut plus demorer
Le sien afaire ne uaut mie oubliër.
De grant barnage se prist a porpenser
Dont puis morurent .m. Turc et .m. Escler.
En .i. gardin ua .i. sapin coper
Ciex qui il ert ue li osa uecr.
Molt par ert gros n ot ou regne son per
On nel peüst en France recourer
N i ot ke lui au tinel eseapler.
A .uii. costieres le fist molt bien doler
.ii. molt grans toises i puet on mesurer.
Ne le peüssent .ii. uilain remuer.
Un grant feu fist por les costés uller.
uient a .i. feure sel fist deuant ferrer
Et a grans bendes tout entor uiroler
Ens el tenant le fist bien reonder
Por le glacier le fist entor cirer
Ke ne li puisse fors des mains eseaper
Ne au ferir les grans cos esciuer.
Quant il l ot fait bien loier et bender
.e. sous auoit si li ala doner.
Dedens la forge ne uaut plus demorer
Son tinel prist mist soi ou retorner.
Tuit chil se seignent ki li uoient porter.

Quant li tineus Rainouart fu ferés
Prist a son col si s en est retornés
Tuit chil se seiguent qui il a encontrés
N i a .i. seul n en soit espaontés
Li plus hardis est en fuies tornés.
Et Rainouars est el palais entrés
Son tinel porte dont n est pas encombrés
Graus fu et lons et gentement quarrés
Et par deuant de fer molt bien bendés.
Aine plus fiers hom ne fu de mere nes
A grant meruelle fu de tos esgardés.
Dist l un a l autre Ou ira cis maufés
uoirement e est Rainoars au tinel.
Ainc puis cis nons ue li fu remuës
Tote sa uie fu puis issi noumés
Rainoars est au tinel apelés.
Francois l esgardent enuiron de tos les
N i a .i. sol ki ne soit effraés.
Dist l uns a l autre Por dieu or esgardésl
Ainc mais ne fu fous si desmesurés.
Sainte Marie ou fu eis fus troués
A grant merueille doit estre redoutés.
Fuions nos ent ia nous aura tués.
Dist Rainouars Ne uos espaontés
Mais tant uos prie ke uos ne me gabés
Et mon tinel gardés ke ne m enblés.
Car par mon cief tost le comparerés
Ie ne sui mie encor a uos remés.
Si m aït diex si bone arme n aués
Io nel donroie por .xiiii. cités
Lors l acola si le baisa assés.
Il en apele dant Guillame au cort nes.
Dist Rainouars Or sui tos aprestés.
Sire Guillames enuers moi entendés
De uos seruir sui tous entalentés.
Alons nos ent ke trop i demorés
Ia deüssiés auoir les pors passés.
Par cel apostle c on quiert et Noiron pres
De toute Espaigne uos qui rendre les cles.
Plus a en moi ke uos n i esperés.
Ne le garra Tiebaus ne Desramés.
Gentix quens sire por dieu car an alés.
Dedens Orenge estes molt desirés.
uoir dist Guillames uos dites uerités.
Or gart cascuns demain soit atornés
Et de l errcr garnis et conreés.
Francois rcspondent Si com uos commandés
Par toute l ost en est li cris leués
Dont ucïssiés ccs haubers enforrés
En ces hiaumeres ont les elmes posés
Et des espees retornent les baudrés
Lacent pignons escus ont enarmés
Et des uers elmes ont les las refermés
Leur cheuaus ont torchiés et abeurés
Fuerre et auaine leur dounent a plentés.
Ens cl palais fu molt grans la clartés
.l. eierges i auoit alumés
Et estaueus plus de .xxx. enbrasés.
De luminaire fu molt grant la plantés
Et li mangiers fu molt bien aprestés.
Assis se sont quant cascuns ot laué
As maistres tables sist la flors des barnés.
La fist Guillames ke frans hons honorés
Ke dant Guimar et ses fis a mandés
Et sa moillier au gent cors honoré.
De ioste lui les asist les a les
Li siens ostages fu bien guerredonés
Car .cc. mars li a la nuit donés
Et .ii. destriers et .ii. muls seiornés
Et bons mantiaus et blia%us engoulés.
Dist li borgois Sire merchis et gres
Diex me doinst uiure k encor uos serue assés.
uoir dist Guillames de moi estes amés.
Grans fu la ioie el palais segnorés.
Bien sont serui de uins et de clarés.
Cele nuit fu Raiuoars enyurés
En la cuisine s en dort tous enuersés
Encoste lui fu ses tinels enblés.
.iiii. escuier des miex enparentés
Ont leur ronchis au tinel atelés
En une estable fu mis et traïnés
Puis fu molt bien de fiens acouetés.
Mais mar le firent chier sera comperés.
La court depart s en uont a leur ostés.
Deuant le ior ains ke parust clartés
S esmut li os enuiron de tous les.
Metent lor seles s ont lor hernois trossés
Es ceuals montent coraans et abriués
Li escuier ont pluseur aresnés.
La ueïssiés tant bons escus bouclés
Et tant uers haumes et tant haubers safrés
Et tant pignons en ces lauces fermés
Et tant espiex trencans et afilés
Et tantes glaiues et tant brans acerés
Et tant destriers bauchans et pomelés.
Cornent buisines s ont leur grailes sonés
Ces cors d iuoire ont hautement cornés
Grans fu la noise desous Laon es pres.
Li os s aroute es les acheminés
Quens Aimeris li uiels cenus barbés
Et Ermengars de qui il fu amés
Et Loey%s Guillames au cort nes
Et la roïne ki molt auoit biautés
Tuit eil ceuaucent ensamble les a les
Et Aelis les conuoia assés
Ses oneles a baisiés et acolés
Biaus fu li iors et li solaus leués.
En la quisine est Rainoars remés
Il se dormoit car tot fu enyurés.
Les cors oï si saut sus effraés
De la grant haste fu si fort trespensés
Ke ses tineus i fu tos oubliës.
Aprés l ost est tous descaus aroutés
Tous prumerains uint couraut a .i. gués
Molt les a bien et cerciés et tentés
Deci au uentre est bien dedens entrés
L aigue fu froide et il ert escaufés.
Dont primes est Rainoars desyurés
De son tinel s est molt tost ramenbrés.
Lors fait .i. duel ia mais si grant n orrés
Desront ses dras ses ceuels a tirés
Souent se claime caitis maleürés
Ariere torne molt dolans et irés.
uoit le Guillaumes uers lui est galopés-
Il li demande uassal ou en alés
Rainoars frere ie me sauoie assés
Que tost seriés recreans et lassés.
Non sui uoir sire ia mar le cuiderés.
En la cuisine est mes tineus remés
Se ie le lais petit uaut tes barnés
En la bataille seras desbaretés.
Et dist Guillames Ia mar por ce irésl
I enuoierai poroc si uos uolés
Mon escuier ki ci est aprestés.
Dist Rainoars Sire uos non ferésl
Ia por teus .iiii. ne seroit remuës
Mien esciëat ne ariere portés.
Et dist Guillaumes Amis dont uos hastés
Ne me mourai tant ke uous reuenrés.
Dist Rainoars Diex uos en sache gres.

Por son tinel retorne Rainouars
Iusq a Loon s en ua plus ke le pas.
En la quisine uint corecous et las
Quist son tinel mais il nel troua pas.
Quant ne le trueue forment se claime las
Ses ceueus ront et depece ses dras.
Li escuier en demainent lor gas.
Dist Rainouars a l un Tu le m enblas.
Rent le moi tost ou ia le comperras
Et cil en iure saint Pol et saint Thomas
K il n en set point et puis s en rist en bas
Et li .iii. autre l i fiërent de torchas.
Dist Rainouars uos en faites uos gas.
Par saint Denis n i a mestier baras
Fil a putain mauuais laron Iudas
uos estes tuit de la gent Goulias
Mais par la foi ke ie doi saint Thomas
Miex uos uenist ke fussiés a Damas
Ou eu Arrabe k est dela Caïphas
En la prison Corsu de Belinas.
Il les saisist tos .iiii. par les bras
Si les demaine comme soris fait cas.
Les .iii. en rue contre terre a .i. flas
Si durement pres n ont les membres quas.
Li quars s escrie Merchi por saint Tomas
Rainouart sire ton tinel raueras.
I irai poruec et tu ci m atendras.
Tai glous dist il ia nel remuëras.
Mais par mon cief aueue moi en uiendras
Et cil .iii. autre n i a mestier baras
Maugré ton nes ia le m ensegneras.
La ou il est maintenant me menras
Ou se ce non par mon cief ia morras
De piëur mort que ne fist Caïfas
Ki desmembra CaIife de Baudas.
Deseur son col les giete comme ras
Et si lor doune souent grans hatiplas.
uient a l estable ses rua a .i. tas
Et eil reuersent le flens et le merdas.
Le tinel trueuent ki ert acouetas.
Mais nel meüssent ki lor donast Baudas.

Rainoars uoit le fumier reuerser
A haute uois se prist a escriër
Fil a putain trop me faites ester
Alés moi tost mon tinel aporter.
Esploitiés tost  penés uos de haster
Par cel signor ki le mont puet saluer
S un molt petit me faites aïrer
Ia ne porra li uns l autre gaber
K a mes .ii. mains ne uos uoise estrangler.
Quant cil oïrent Rainouart si parler
De la paour commencent a trambler.
Le tinel prirent se cuiderent leuer
Mais entr aus .iiii. nel peurent remuër.
Dont commencerent Rainouart apeler
uenës i sire nos nel poons leuer.
Entre leur dens prirent a runeter
Maleois soit ki cest fust doit porter
Rainouars qeurt ki fu en desirer
Ausi le lieue com .i. rain d oliuer
Tel ioie en a k il commence a chanter.
Ce li est uis ke poi deüst peser.
De l estable ist mist soi au retorner
Li maistres keu uient deuant lui ester
Molt laidement le prist a apeler
Musars dist il ou deués uous aler
Miex uos uenist les hastes a torner
En la quisine dalés le fu caufer
Et le brouet des eaudieres humer
Quant uos uoliés bien poïiés disner
K en autre terre mesaises endurer.
Dist Rainouars K en aués a parler
A uos ke tient uasal de mon aler
Cuidiés ke uoise uostre ehar escumer
Ains te lairoie ans.ii. les iex creuer.
Et dist li maistres Mar l osastes penser
Or te uoiel io sor lcs iex commander
Ke cel tinel ailles tost decoper
Si en ferai nostre fu alumer
Et nos paeles de cel fer estouper
Et nos crokés refaire et ratirer.
Fil a putain on uos deuroit tuer
Quant Rainouars s oï bastart clamer
Et par contraire si uieument ramprosner
Et son tinel laidir et deuourer
Tel duel an a le sens quide deruer
De mautalent commence a tressuer.
Sou tinel lieue a loi de baceler
Par tel aïr ke tout le fist branler.
Del bout deuant ua son maistre hurter
Si k il li fist an.ii. les iex uoler
Et la ceruele espandre et reuerser
Deuant ses piés le fist mort crauenter.
Tai glous dist il laise ton ramprosner
N ai mais ke faire de quisine garder
Ains aiderai Oreble od le uis cler-
Ele est ma suer si le doi molt amer-
Et dant Guillame sa terre a aquiter.
Molt grant folie uos en fist or parler
Miex uos uenist taisir et quoi ester.
Lors s en torna s acuelli son errer.
Li eseuier en sont alé monter
Aprés Guillaume pensent d esperouner.
Mais Rainouart n osoient abiter
Plus le redoutent ke lion ne sangler.
De lui se uont a Guillame clamer
Ki les uaut ore a Monlaon tuer
Le maistre keu a fait les iex uoler.
Si le feri le cuer li fist creuer.
Et dist Guillames Si le laissiés ester
Nel deués mie escarnir ne gaber.
De fol et d iure se doit on bien garder.
Ne uous caut mes de lui a asoter
Tost i poriés durement mesciuer.
Ia por icé nel ferai retorner.
Encontre lui commence a galoper
Et Rainouars li prist a escriër
Sire Guillame uolés uos boorder
uien si essaie coment ie sai ioster.
Non ferai frere mes pensés de l errer.
Ie me criem molt ke ne puissés aler
Cil fus uos poise ferai le uos porter.
Nenil uoir sire bien le puis endurer.
Lors commenca deuant l ost a troter.
Ki le ueïst et saillir et triper
Et sou tinel baisier et acoler
De grant merueille li peüst remembrer.
Soillié le uoit si commence a plorer.
uient a une eue se le corut lauer
Tret sa cotele sel prist a essuier
Puis ue le uaut uestier ne endosser
Ou plus parfont del gué le uet geter.
Lors le commence tote l ost a huer.
Li quens Guillaumes s en prist molt a irer
Saint Iuliën commenca a iurer
Se Rainouars nes ua del fust fraper
Ne mangera de pain a son disner.
La fille au roi l en prist a regarder
Ens en son cuer le prist a enamer
Dist a sa mere ues com biau baceler
Ie ne cuit mie k en cest ost ait son per.
Bien li auieut cel tinel a porter.
A deu de gloire le puisse commander
Nel uerrai mes tant me doit plus peser.
Mal fait mes pere quant il l en lait aler.
Dist la roïne Fille laissiés ester
Ie ne quier mes en eest païs entrer.
uoit ou il uoille n en quier oïr parler.
Mais puis i uint si com m orrés conter
A si grant gent ke l en nes pot esmer.
La fille au roi prist a fame et a per.
Li quens Guillames le li fist espouser.
Ne le peüst nul leu mius mariër.
Puis li fist il corone d or porter
Et ou palais de Cordes coroner
De tote Espaigne le fist dame clamer.
uoire cancon plest uos a escouter
Se uos tant fetes ke le uoille canter
Ia mais plus uoire ne uos dira iougler.

Biax fu li iors et li soleus leua
Li quens Guillaumes deuant l ost ceuauca
Et Rainouars molt pres de lui ala.
Son tinel porte ke molt forment ama
Soillié le uoit durement l en pesa.
Graut duel demaine tendrement en plora
Cort a une eue molt tres bien le laua
Traist sa cotele et puis si l essuia.
N en reuest mie en l eue le gita
Son tinel prist .iiii. fois le baisa
Desor l espaule a son col le leua.
Trestote l ost mainteuant le hua.
uoit le Guillaumes merueilles l en pesa
A sa uois clere hautement lor cria
Certes dist il il uos castiëral
S il en fiert .i. ia mar s en clamera.
Mal dahés ait ki ia droit l eu feral
Diënt Francois Com mauuais ban ci a
Quant a .i. fol nos abandonera
A .i. deable ki tos nos tuera.
Maleoit soit li rois kil nos dona
Et qui bel est k il auec nos s en ua.
Ot le Guillaumes Rainouart apela
Une gonele de biset li douna
Molt estoit lee plus d une grant toise a.
Puis li commande ki riens li forfera
S il n en prent droit ia mais ne l amera.
Rainouars iure ke tos les dontera.
A sou tinel si les maistriëra
Ke li plus cointes tot son eommant fera.
Li quens Guillames ensi li otria.
La fille au roi Aelis l acena
Et Rainouars au tinel i ala.
La demoisele de ses bras l acola
Rainouars frere dist ele entendés ca
En nostre cort aués esté piec a.
Mais or uoi bien mes oncles t en menra.
Se i ai fait cose ki onques t anoia
Merchi t en cri. A cest mot l acola
Et Rainouars trestout li pardona.
A tant s en torne de li se deseura.
Li graille soneut et li os s arouta.
A droite none tote se herberga
Et l endemain par matin remonta.
Par l abeïe Guillames s en ala
Mais de sa targe mie ne retroua
Car l abeïe fu arse grant piec a.
Por le refaire .e. liures i douna
Et Loey%s .l. en i laissa
Et Aymeris .xl. en presenta.
Por saint Guillaume l abeïe estora.
Tant ua li os k a Orliens s en entra
Defors la uille et dedens ostela
Li quens Guillaumes as borgois amenda
Dou castelain ke il ocis leur a
Et des borgois si com on esgarda.
Et l endemain quant li aube creua
Par bone amor s en parti et seura.
Rois Loeïs plus ne le conuoia
De lui parti a dieu le commanda
Et la roïne molt tendrement plora
Ele et sa fille au partier se pasma.
Dans Aimeris a Nerbonne s en ua
Dame Ermengart ensemble o lui mena
Li .iiii. fil cascuns s en repaira.
Au departir Guillaumes les baisa
Ens en la face mais la bouce esciua
Ainc de la sieue nu a nu ne touca.
Cascuns des freres bien li aseüra
K a tant de gent com il auoir porra
Es uaus d Orenge a lui rasamblera.
uerités fu ainc nus ne li fausa.
Cancon bien faite ki oïr le uaura
Face moi pais et si se traie en ca.
Onques gogleres de melleur ne canta
Si com Guillames uiuiën uengera
Et Rainouars ki le tinel porta
Le palasin Bertran desprisona
Et Guielin et Guichart deliura
Com au deable Haucebir combatra
Par mi ses armes son grant tinel brisa.
Grant duel i ot quant il fraint et quassa.
Mais neporquant trestot l esceruela.
Ne fust l espee ke Guibors li dona
K il auoit cainte dont il se ramenbra
A .i. seul cop Golias en trenca
Mors fust le ior mais si les esmaia
K ainc Sarrasins puis ne li trestorna.

Li quens Guillames a sa uoie hastee
Droit uers Orenge a s ost acheminee.
Tant ont erré cascun ior la iornee
Aine por orage n i ont fait demoree
N en aresterent por noif ne por gelee
Des uaus d Orenge coisirent la fumee
uoient la terre ke paien ont gastee
Et la cité k il ont arse et brulee.
Assali eurent icele matinee.
Au grant palais de la sale pauee
Dame Guibors ot la broigne endousee
L iaume lacié si ot caintc l espee.
Ainc n i ot dame ne fust cel ior armee
Sus as fenestres de la grant tor quarree.
Li ceualier ont la porte gardee.
L asaus fu grans et ruste la meslee
Les dames ont mainte piere ietee
Maint Sarrasin ont la teste quassee
Ki gisent mort sanglant geule baee.
La tors d Orenge est en tel lieu fondee
Ne cricnt asaut une pome paree.
Paiene gent font soner la menee
D Orenge issirent s ont la uile alumee.
Droit uers l Archant s en est l ost retornee
Por faire engin dont la tors soit quassee
Et grant carcloie et fercape fermee
De ce sera la piere esquartelee
Et la grant tors par terre erauentee.
Rois Desramés a sa barbe iuree
Ke Guibors ert a ceuaus traïnee
Et en la mer noiee et esfondree.
Mais ie quit bien sa barbe ert pariuree.
Li quens Guillames a ueü la fumee.
Dist a ses hommes Orenge est enfiambee
Sainte Marie roïne corounee
Guiborc en mainent la pute gens deruee.
Or tost as armes frauee gent honoree
Un graille sone et l os s est arotee.
Li quens Guillames la uentaille a fermee
Saut ou destrier a la selle doree.
Au flanc senestre li sist molt bien l epee
L escu au col l oriflambe leuee.
uient a Orenge poignant de randonee
Et Rainouars tieut la perce quarree.
Aprés le sieut a molt grant alenee.
Li os s espant contreual la contree.
Dame Guibors fu en la tor montee
Deuers senestre a sa chiere toruee
uoit tante ensengne uers le ciel uentelee
Et tant uert elme tante targe bendee
Et tante lance tante broigne safree
Cil bon destrier ont grant fierté menee.
Sonent cil cor par molt grant aïree.
Des armes est la terre estincelee.
Rengié eeuaucent a bataille ordenee.
Dame Guibors s en est espaontee
Quida ke fuisent de la gent meserree
Ki ia se fust de l Archant retornee.
La gentix dame s est forment dementee.
Sainte Marie a forment reclamee
Haï Guillames com m aués oubliëe
Gentix quens sire trop faites longe estee.
Grant pechié fais ki chi m as adosee.
Or sai io bien k a mort ere tornee
Ne uerras mais ta moillier espousee
Por uostre amor m iert la teste copee
Et ma ears arse et la porre uentee
Ou io serai eu la mer afondree
Une grant pierre entor le col ruëe.
Comment k il prenge n en puis estre escapee
Ke ie ne soie a dolour lapidee
A icest mot ehiet a terre pasmee.
Li clers Esteuenes l en a sus releuee.
Adone i ot mainte larme ploree.

Dame Guibors se drecha en estant
A son blia%ut ua ses iex essuant
Et uoit Guillame uenir sor l auferrant
Et Rainouart a son tinel corant
De l une main en l autre paumoiant.
Deuant la porte sont andoi en estant.
La gentix dame se ua espauentant
Por Rainouart ke ele uit si grant.
N i a celui ne s en uoist esmaiant.
Par foi dit ele ia n en auons garant
C est .i. diable ki la tient chou perchant.
Li quens Guillames se siet en l auferrant
Il s arestut a la porte deuant
Et Rainouars fu les lui en estant
Et uoit Orenge ki encor ua ardant.
Li quens en pleure s en a le cuer dolant
A la fenestre uoit Guiborc le uaillant
Ki se deuoit armer d un iaserant.
Li quens Guillames l apela en oiant
France comtesse ne soiés pas doutant
Ie sui Guillames ke uous desirés tant
C est l os de France ki chi uient ceuauchant.
Ourés la porte receués uostre gent
Dame Guibors li respont maintenant
Sire dist ele ostés l elme luisant
Ie me criem molt de la gent mescreant
Si uoil ueoir ton uis et ton semblant.
Car plusor homme se uont molt rauisant
Et de parler sont aukes resanlant.
uoir dist li quens tot a uostre commant
Parlé aués comme dame sachant.
L elme deslace la coife ua ostant.
Dame Guibors l esgarde apartement
uoit sor le nes la boce aparisant
Ke li ot fait Isorés a son brant
Tres deuant Rome en la bataille grant.
Li quens l ocist si kel uirent aucant.
Diex dist Guibors trop me uois delaiant.
uient a la porte isnelement courant
Tost l a ouerte le pont ua abaisant.
Li quens i entre de pitié larmoiant
Et Rainouars son tinel traïnaut
Et Sarrasins et paiens menachant.
Li quens descent Guiborc ua enbrachant.
Dame dist il tenés uo couenant
Lors le baisa .xx. fois en .i. tenant
Et ele lui molt tenrement plorant.
Guillames mande ke l os se uoist logant
Et il si firent tuit se uont desarmant
En la cité et defors li auquant
Molt belement s alerent herbergant.
La ueïssiés maint tref et maint bre ant
Ki ert uenue aprés aus caroiant.
N i a si poure n en ait a son talant.

Li quens Guillames est el palais montés
Il et Guibors se sieent les a les.
Ses destriers fu en l estable menés
A mangier ot quant il fu abueurés.
En la quisine est Rainoars entrés
El plus bel lieu fu ses tineus posés.
Dame Guibors le regarda assés
Molt le uit grant s ert iouenes ses aés.
Gernon li poignent n ot pas .xx. ans passés.
Sire dist ele qui est cis bacelers
Ki a son col porte cest fust quarré
Tos en seroit .i. ceuaus encombrés.
Estrangement est or bien cotelés
Et par derire el tenant rooudés.
Sainte Marie ou fu eis fus troués
Aine tel ne uit nus hom de mere nes.
Cil ki le porte est plus ke fors assés.
Sire Guillames por diex ue me celés
Qes hom est il Molt est bien figurés.
Ou le trouuastes ki o uos l amenés
Ma dame eu France me fu dou roi donés.
Sire dist ele por dieu molt l onorés
Ie quit k il est de haute gent assés
De fiere geste il et ses parentés.
Ne sai s il est baptisiés ne leués.
Nenil uoir dame n est pas crestiënés.
A Monlaon fu d Espaigne amenés.
En la cuisine a plus de .uii. aus mes
Petit enfant si est tos asotés.
Mais or uos pri ke uos le me gardés.
Sire dist ele si com uos commandés. 
En Gloriëte est Guillames montés.
Encor n est pas ses mangiers aprestés.
A la fenestre s est li quens acoutés
Les lui Guibore de qui il fu amés.
Par deuers Termes s est li quens regardés
De ceualiers uoit .iiii. mile armés
Les hantes roides les gonfanons fermés
As nueues targes as destriers seiornés.
Biaus fu li iors ke pleniers fu l estés
De l or des armes fu molt grans la clartés.
Ernaus i fu li preus li alosés
Ciex de Geronde ki tant est redoutés.
Li quens Guillames le reconut assés
As grans banieres les a bien rauisés.
Dame Guibors dist li quens or ueésl
ues la Ernaut et ses riches barnés
Ne la garra Tiebaus ne Desramés.
Demain sera Bertrans desprisonés.
Sire dist ele or uerrons ke ferés
Com uiuiën no neueu uengerés.
Ains ke Guibors ait ses dis parfinés
Sont descendu desous Orenge es pres
Tendent leur loges ct pauillons et tres.
Or croist la force dant Guillaume au cort nes.

Endementiers k il ont leur tres bastis
Et establerent et ceuaus et ronchis
Guillaumes garde par mi .i. pin antis
Et uoit uenir Bueuon de Commarchis
En sa compaigne .x. mile feruestis
As hantes roides as confanons trelis
As nueues targes as destriers Arabis.
D autre part uint ses peres Aimeris
A .iiii.m. as uers iaumes brunis
De Nerbonois ki les cuers ont hardis.
Li quens Guillames les a molt bien choisis
Dame Guiborc les moustre li gentis
ueés comtesse la uient en cel larris
Une compaigne molt grant as pignons bis.
Chou est mes eres Aimeris li fioris
Et d autre part Bueuon de Commarchis
Ki en prison a anbes.ii. ses fis
En Alischans ou paien les ont pris
Aueuc Bertran dont mes cuers est maris.
Mais se dieu plaist ki en la crois fu mis
Nos les raurons ains ke past le tiers dis.
Ne la garra Tiebaus li Arabis
Ne Desramés s il ne s en est fuïs.
Diex dist Guibors ie uos en rent merchis.
Guillame enbrace au cort nes le marchis
Les iex li baise et la bouee et le uis.
Et cil descendent sous Orenge el laris
Tendent leur loges et leur tres ont bastis
Or croist la force Guillame le marchis.
Mais dusqe a poi sera plus esbaudis
Quant ert uenus Aïmers li caitis.
Ciex prist la terre de saint Marc de uenis.
Onqes paien n orent uers lui raïs.

Endementiers ke cil uont herbergant
K il uont ronchis et ceuaus establant
Guillames garde sor destre en .i. pendant
Si uoit uenir dant Bernart de Brubant
En sa compaingne maint ceualier uaillant.
.iii. mile furent cascuns ot iaserant
Et bon escu et bon elme luisant
Et desous lui bon destrier auferant.
N i a celui n ait au costé le brant.
Dame Guiborc dist li quens en riant
ues la Bernart ki la uient ceuaucant.
Bien le counois a cel destrier baucant
Desor les autres a molt le cors plus grant.
Cou est li peres au palasin Bertrant.
Mar i entrereut Sarrasin et Persant
Chier lor quit uendre la mort de uiuiant
Ke laissai mort deseur l erbe en l Archant
A la fontaine dont li dois sont bruiant.
Quant le guerpi molt oi le cuer dolant.
Ot le Guibors de pitié ua plorant.
Sire fait ele Ihesus uos soit aidant.
Li quens Bernars est descendus a tant
Desous Orenge en .i. pre uerdoiant.
Li c ualier furent tuit descendant
Et escuier et garcon et seriant.
De leur tres tendre se uont forment hastant.
Or ua Guillame molt grant force croisant.
Se Sarrasin ne s en tornent fuiant
Mar uirent onqes la mort de uiuiant
Car Rainouars en fera maint dolant
A son tinel ki la mace a pesant.

Qe qe Francois tendent leur tres a las
Et liënt cordes ficent pesçons poignas
Li quens Guillames a regardé en bas
De Gloriëte son palais principas
Les la moutaigne deuers Constantinas
Et uoit Guibert ki rois ert d Andernas.
De caualiers amenoit molt grant tas
m. furent as armes et a dras
As confanons et a bons ceuaus cras.
Guillames tint Guiborc entre ses bras.
Dame dist il cest os n est mie a gas
Mais par le cors au baron saint Tomas
Mar i entrerent li laron de Baudas
Et Desramés li oncles Ferabras
Et Haucebiers et li rois Golias
Baudus li fel Aqin et Atenas
Butor d Auerse ki samble Satanas.
Li quens deuise mais il ne sauoit pas
Car tant i uint dou linage Iudas
Ke tuit li ual et li mont en sont ras.
N i a Francois ne s en tenist por las
Si ne parfust au tineI Rainouars.

Li quens Guillames se prist a regarder
Et uoit uenir le Caitif Aïmer.
N ot qe .uii.xx. a tant les puis esmer
De ceualiers ki tuit sont baceler.
Desconfis ont paiens deuers la mer
Une grant route ki uenoit de preer.
Ainc n en laissiereut .i. seul a decoper
Molt grant eschee en faisoit amener
Ceuaux et armes ki molt font a loer
Et de uitaille .cc. somiers trossés
Et .c. caitis kil fist desprisoner.
Li quens Guillames le prist a auiser
Dame Guiborc le commence a mostrer.
Gentix comtesse dist Guillames li ber
ues la uenir le Caitif Aïmer
L omme del mont por uoir uos puis conter
Ke Sarrasin puënt plus redouter.
Contre celui me conuient il aler
Et deseur tos seruir et honorer.
Car ainc paiens ne laissa reposer.
Sor Folatise ua Guillames monter
Contre Aïmer pense d esperoner
Brace leuee ua son frere acoler
En Gloriëte son palais principel.
Mais Aïmers nel uaut pas creanter
Defors les autres fist sa gent osteler.
Quens Aimeris fist sa gent aioster
Grant ioie i ot quant uint a l asambler.
Et dist Guillames Un don uos uoiel rouer
K o moi prengiés cest prumcrain souper.
Il li otroient ne li uuelent ueer
Mais a grant force i mainent Aïmer.
En Gloriëte fist on l aige corner
Cil ceualier uont ensamble lauer.
Dame Guibors ne se uaut oubliër
Aimeri ua la touaile porter
Et a ses fiex por leurs mains essuër.
De hautes uespres s asiënt au souper.
De la cuisine ist Rainoars li ber
Son tinel porte nel uaut mie oubliër.
A .i. piler s est alés adosser
Sor son tinel se prist a acouter
Por le barnage ueoir et esgarder.
Aïmers prist Guillame a demander.
Sire dist il ne me deués celer
Qes hom est ce ke ie uoi la ester
En cele sale deioste ce piler.
Un grant mairin li uoi au col leuer.
Bien li auroient .u. uilain a porter.
Est ce diables ki nos uoiclle tuër
Ie quit Guibors nos ueut tos encanter.
Et dist Guillames Ains est .i. baceler
A moi le fist rois Loeïs douner.
Ainc de sa force ne uit nus hom son per.
Mais trop desire en quisine a caufer
Le fu a faire et la car escumer.
Forment m en poise quant tant li uoi amer.
Cil keu le gabent tot le font asoter.
Aïmers l ot si l a fait apeler
Et Rainoars ne se fist pas bouter
Deioste lui ua seoir au souper
Derir son dos mist sou tinel poser.
Cil damoisel s asamblent por lenbler.
Dist Rainoars Laissiés mou fust esterl
Car par la foi ke ie doi dieu porter
N i a si cointe se li uoi adeser
Ke ne li face ehierement comperer
Et de la teste ans.ii. les iex uoler.
Cil ceualier l acuellent a gaber
Et de fort uin souent a abueurer.
Tant l en donerent tot l ont fait eniurer.

Ioste Aïmer ua Rainouars seïr
Derir sou dos mist son tinel gesir.
Mangier li fist Aïmers a loisir
Et a grans trais le fort uin englotir.
Tant l en donerent tout l ont fait estordir.
Aprés mangier font les napes cuellir.
Rainouart prisent entr aus a esearuir.
Cil escuier le prendent a laidir
De grans torcas et geter et ferir.
Et Rainouars cort son tinel saisir.
Gloton dist il trop uos puis consentir.
Le tinel lieue a .ii. mains par aïr.
Quant il le uoient s acuellent a fuïr
Et Rainoars u en pot nus consieuir
Si fiert .i. marbre par mi le fait croissir
K aual la sale fist les pieches saillir.
Dist Aïmers Cis uos fera fuïr.
 Qes uis deables peüst ces cos sofrir
Frere Guillames molt le deués chirir.
Faites le nos en Aliscans uenir.
Se as paiens se pooit asentir
A cel tinel en feroit .m. morir.
Dist Rainouars Par foi molt le desir
Et moi et aus metés el conuenir

Grans fu la ioie el palais seignoré.
Quant ont mangié et beü a plentés
Les napes traient cascuns s en est leués.
Mais Rainouars est forment eniurés
Des escuiers fu enpains et botés
Et de torcas et ferus et ruës.
Et Rainouars s en est molt aïrés
Par maltalent fu ses tinés leués.
Ains nus nel uit ne fust espauontés
Li plus hardis est en fuies tornés
Et li cos est Rainoart aualés
Si fiert .i. marbre ke par mi est froués
En .ii. moitiés rous et esquartelés.
Dist Rainouars Signor car atendésl
Se uos eüst ataint cis fus quarrés
Il uos eüst malement confessés.
Dist Aïmers li preus li alosés
Sire Guillames por dieu bien le gardés
A uo pooir biaus frere l onourés
De quanqe il ueut faites ses uolentés
Car u a tel homme de ci qu en Balesgués.
En Aliscaus auee uos l amenés.
Se as paiens pooit estre aiostés
A cel tinel en uerriés .m. tués.
Dist Rainoars Se ie sui assamblés
Mort sont paien si ke uos le uerrés.
Aïmers lot si s en est ris assés
Et li marchis Guillaumes au cort nes.
N i a Francois n en soit ris et gabés.
Mais ains k il uoient les .iiii. iors passés
Ne tenront mie Rainoart en uieltés
Ains ert sor tos prisiés et alosés.
Cil ceualier aualent les degrés
La cors depart Francois uont a lor tres
Et li auquant ou borc a leur ostés.
A Aymeris fu ses lis aprestés
Eu une cambre ou molt auoit biautés.
Toute nuit fu de Guiborc tastonés.
En la quisine est Rainoars entrés
Ioste le fu s est couchiés tos lassés.
Encoste lui fu ses tineus posés
Son cief mist sus quant baisé l ot assés.
Lors s endormi car tos ert eniursés
Pance leuée se gist tos enuersés.
Li maistres keus i fist com faus proués
Ke ses gernons li a au fu ullés
A .i. tison espris ct alumés.
Quant Rainouars se senti escaudés
Grant angoise ot si saut sus esfraés.
Sachiés de uoir molt par fu aïrés
Le keu saisist tres par mi les costés
Ausi le lieue com s il fust nouiaus nes
El fu le gete ki est grans enbrasés
Ke des carbons fu tos acouetés.
En petit d eure fu tos ars et brulés.
Dist Rainoars Chi endroit uos seés
Mar mi aués mes gernons alumés.
Fiex a putain mauuais musars proués
Qidiés uos dont ne fuise si osés
Ne uos touchasse por Guillame au cort nes
uoir si fesise si fussiés amirés.
Dont n est mes peres li fors rois Desramés
Ki desous lui en a .xx. couronés
Et .c. milliers qe Persans qe Esclers
S est mes cosins Tiebaus li biaus armés
Li mieudres Turs ki puist estre troués
Et s est mes freres Iambus et Persagués
Et Claria%us et Quarraus et Outrés
Et Moria%us et Brubans et Malgrés
Et Malatrous et Malars et Maurés
Et Miradaus et Morgans li faés
Ki plus est noirs ke aremens triblés.
I ai .xu. freres trestos rois coronés
N i a celui n ait .iiii. roiautés
Fors seul ke moi ki en sui li meins nes.
Ce poise moi ke ie sui asotés
A fol me tienent ie ferai ke desués.
Biaus sire keus uo folie humés.
Por saint Denis trop fustes desreés
Quant a ma barbe touchastes n a mon nes.
Lors se recouche sest au bon fu caufés
Ses grans mustiaus et rostis et tostés
De ci k as naches est del feu tapiés.
Il et ses fus se iurent les a les
K il nel dounast por .xiiii. cités.
Ains ke del ior aparust la cartés
Li autre keu dont laicns ot aséés tés.
uoient lor maistre ki est ou fu ietés.
En fuies tornent n en i est nus remés.
Guillames rueue li mangiers soit hastés.
Diënt li keu Moult est mal aprestés
Rainouars a nostre mestre eseaudé
Dedens le fu est des ersoir rués
Tres mie nuit puet estre ars et brulés
Et char et os tout en cendre tornés.
Ia li mangiers nert par nos conraés
Tant come soit la dedens cil maufés.
As uis deables soit ses cors commandés.
Ne gardons l eure k il nous ait afrontés
De cel tinel ki deuant est ferrés
Tos en seroit .i. ceuaus encombrés.
Pleüst a dieu k i fust tos decopés
Et il meïsmes en la mer afondrés.
Se il uit longes il fera mal assés
Car teus deables ne fu onqes mais nes.
Diex nos en gart ki en crois fu penés.
Ot le Guillames si s en est ris assés
Et dist as keus Or mes uos en gardés
Ke il n i soit escarnis ne gabés
Pour uoir uos di bien tost le comperrés.
Comment diable ie ne sui si osés
Ke iel desdie et uos le ramprosnés
Dist a Guiborc Dame car i alés
Ie ne gart leure ken face desepine.
En ceste cambre ot uos le m amenés.
Dist la comtesse Si com uos écoémmandés.
Par le palais en est li cris leués
Ke Rainouars ki tant est forsenés
A Marscot ars ki tant estoit senés
Le maistre keu dan Guillaume au cort nes.
N i a si cointe n en soit espauontés.

Dame Guibors s en ua en la quisine
Rainouart trueue gisant pance souine
Son tincl ot couehié delés s eschine
Ke il amoit plus ke uallés meschine.
Dame Guibors fu molt de france orine
Les lui s asist belement le doctrine
uenés ent frere en ma cambre perine
Ie uos donrai une peliche ermine
Et si arés mantel de sebeline
Puis me dirés auqes de uo couine.
uolentiers uoir contesse palasine 
Cil pautonier sont de molt pute orine.
Ie ne gart l eure k en face desepline.
Dedens sa cambre l eu maine la roïne
Et Rainouars son tinel en traïne.
Francois l esgardent de la sale perine.
Dist luns a lautre ues por sainte Marine
Com Rainouars samble male raeine.
Ia mangeroit .ii. paons et .i. cinne.
Taisiés dist l autres car se il se reschine
Ia uos metra molt tost en la santine.
Rainouars tint son tinel de sapiue
En la cambre entre ensamble o la roïne
Andoi se sont assis seur la cortine.
Riche est la cambre bien est painte et marbrine
Li solaus luist leans par la uerrine.
Guibors fu sage de la loi sarrasine.
Rainouars frere dist ele or adeuine
S onqes eüs suer frere ne cosine.
Dist Rainouars Oïl uers la marine
Ie ai .i. roi et une suer roïne.
Ainc n ot si sage dusque as pors de Cabrine
Et s est plus bele ke fee ne serine.
Adont se taist si tint la teste encline.
Et Guibors oueure son mantel de porprine
Si l afubla car li cuers li destine
Ke e est ses freres mais n en fait nule sine.

Li quens Guillaumes fait haster son mangier
Car en l Archant en uaurra ceuaucier.
Li iors fn biaus si prist a esclairier
Lors se leuerent par l ost li ceuallier.
La messe oïrent li pluseur au mostier
Puis en monterent sus el palais plenier.
Li quens Guillames a fait par l ost nonchier
A .xl. homes et eriër et huchier
Aprés disner pensent de l esploitier
Eu Alischans s en uaurra repairier.
Dont ueïssiés Franchois apareillier
Lor seles metre et torser maint somier.
En Gloriëte fu Guibors au uis fier
En une cambre ki molt fist a prisier.
Rainouart prist forment a losengier
Samblant li fist ke sel uausist baisier.
Molt belement le prist a araisnier
Amis dont estes Nel me deués noier.
Dame dist il nel uous uoiel acointier
Iusqe a cele eure ke i ere au repairier
De la bataille et de l estor plenier.
Car se dieu plaist le uerai iusticier
Ie i uaurrai Guillame molt aidier.
Dame Guibors nel uaut plus anoier
Un escrin ua molt tost deuerillier
Si en trait fors .i. blanc hauberc doublier
Ki fu son oncle lamirant Tornefier.
D or et d argent en furent li quartier
Par tel maniere fu serrés au forgier
Ki l a uestu ne doute meshaignier.
Aprés en trait .i. dur capel d acier
N a sous ciel arme kil peüst enpirer.
Puis prist .i. branc dont li poins est d or mier
Une grant toise i puet on enbrachier
S ot plaine paume de le a .i. bouier.
 Plus trence fer ke faus ne fait erbier
Encontre lui n a nule arme mestier.
El fu Corsuble le neueu Haucebier
Puis le douna a Tiebaut le guerrier
Por une paie n en ot autre loier.
Orable l ot quant le dut nocoier
Lui ne autrui ne le uaut plus baillier.
Or l aura ciex ke ele aimme et tient chier
C est Rainouars au uoir corage entier.
Dame Guibors fist forment a prosier
A Rainouart est reuenue arier
Cortoisement l en prist a araisnier





























































































Amis dist ele saués armes baillier
Ceing ceste espee a ton flane senestrier.
Mestier t aura se tu t en ses aidier.
Rainouars prist le branc forbi d acier
Trait l a dou fuerre si le senti legier
Iete a la terre si le rueue estoier.
Dame dist il ceste ne m a mestier.
De teus .xl. ne donroie .i. denier.
Par saint Denis a qui ie doi proier
Puis ke tenrai as .ii. mains mon leuier
N i a paien tant se doie prisier
Si io l ataing par mi l elme uergier
K a un seul cop nel face trebuchier.
Se ie n oci et lui et le destrier
Ia mais Guillames ne me doinst a mangier.
Ot le Guibors si le cort enbrachier.
De dieu de gloire se commenee a segnier.

Dame Guibors fait forment a loer
Rainouart uoit de deuant lui ester.
Molt le uit grant gent et bel baceler
Ne trouast l on en tot le mont son per.
Li cuers li dist si commence a penser
Ke c est ses freres mais nel uaut demander.
Pitiés l en prist si commence a plorer.
Dist Rainouars Dame laissiés ester
Car par la foi ke ie uos doi porter
Ne uos conuient de Guillame douter
Tant com entiers puist mes tinés durer.
Amis dist ele Iesus te puist sauer.
Hom nus sans armes puet molt petit durer
Puis ke ce uient en estor au capler.
De molt peu d armes le puet on mort ieter.
Mais or uos uoiel par amor demander
Ke tu me sueffres ton cors a adouber
A tos iors mes t en uaurrai plus amer.
Dist Rainouars Ne le uos quir ueer.
Guibors li ua le haubere endoser
Molt par fu bons en l ost n auoit son per
En la largece puet .ii. hommes entrer
Quarriaus ue lance n en puet maille fauser.
Desos sa cote le fist si enforrer
Ke on ne puet defors maille mirer.
La coife lace puis mist le capeler
A .xu. las li ua Guibors fermer.
Aprés le fist si bien enueloper
Comme capel de feutre acoueter
Mais la uentaille ne li uaut pas noer
S il a mestier por le miex essoufler
Et ke deliures en puist li ber aler
Chaint li l espee ki molt fait a loer
Fers ne aciers ne li puet contrester
Plus d une toise i puet on mesurer.
D un las de soie ua le heut afermer
A l escaberge por le brant fors coler.
Puis li commence molt bien a doctriner
Ke s il ueoit ia sou tinel quasser
Au branc d acier poroit tost recourer
Mais ce gart bieu ncl mete en oubliër.
Dist Rainouars Bien m en saurai garder.
Mais onqes puis ne l en pot ramenbrer
Iusqe a cele eure ke il dut mesciuer
Et ke il uit son tiuel trouconer
En .ii. moitiés et brisier et froer
En la bataille en Aliscans sor mer.
Ia li Guillaume u en poïssent aler
Se diex ne fust et Rainouars li ber.
Mais il tos seus fist le canp afiner
Com uos porrés oïr et escouter
Si en la place uos plaist a demorer.
Bien uos puis dire et por uoir afermer.
Prodon ne doit iougleor escouter
S il ne li ueut por dieu del sieu douner.
Car il ne sait autrement laborer
De son seruice ne se peut il clamer
S on ne li done a taut le laise ester.
Au uout de Luque le poés esprouer
Ki Ii ieta el mostier son soler
Puis le couint cierement racater.
Les iougleors deuroit ou moult amer
Ioie desirent et aiment le chanter.
On les soloit iadis molt honorer
Mais li maluais li eschar li auer
Cil ki n ont cure fors d auoir amasser
De gages prendre et de deniers prester
Et ior et nuit ne finent d usurer
Tant maint prodome ont fait desireter
C est lor desduit n ont soing d autre ehanter
Si faite gent font honor decliner.
Diex les maldie ke ie nes puis amer
Ie ne lairai por aus mon uiëler.
Si lor en poise se se facent uller
As bons me tieng les maluais lais aler.
Hui mes deuons de Rainouart chanter
De la bataille d Aliscans sor la mer
Et de Guillame et d Aymeri le ber
Et del linage ki tant fait a Ioer.
Sor tos les autres uoiel del tinel parler
Et de Guibors la belle od le uis cler
Ki molt se paine del baron adouber
Et de son cors garnir et conraer.
Quant Rainouars se senti si amer
Plus se fait fier ke lions ne sangler
Son tinel prist n i uaut plus demorer.
Dame dist il or me laissiés aler
uoir dist Guibors bien le uoiel creanter.
Ele li cort la cambre desfermer
Et Rainouars n i uaut plus arester.
Par mi la sale commencha a aler.
De son mestier ne se uaut oubliër
uers la cuisine commencha a errer.-
L espee chainte ua les hastes torner
Son tinel drece les lui a un piler.
Ernaus le mostre a son frere Aïmer
A grant meruelle fait cis hom a douter.
Qes uis diables poroit a lui durer
Mal resamble hom ki car doie escumer
Bien li auient cele espee a porter.
uoir dist Guillames on se uint or clamer
K il arst ersoir le keu aprés souper.
MaI ait qui chautl ee a dit Aïmer.
Gardent soi mais li autre de gaber
K il i poroient molt tres bien mesceuer.
Biaus fu li iors li solaus raia cler
Eu Gloriëte fist on l aige corner.
Cil ceualier uont ensamble lauer
Puis s arengerent li demeine et li per
Aual ces tables s asiënt au disner.
Bien sont serui ia n en estuet parler
Et Rainouars s en ua au fu caufer
En la quisine chaint le branc d acier cler.
L auberc uestu el cief le capeler
Son tinel drece par dalés un piler.
Bien resambloit forestier por enbler
Ki ait sa bice prise por acorer.
Quant li keu uoient uenir le baceler
En fuies tornent n i osent demorer.
Tout le foier li ont fait deliurer.
Mal soit de cel plus i osast ester.

En la cuisine fu tous seus Rainouars
Assés i trueue et grues et mallars
Et uenison poison saumons et bars.
Il eu a pris a mangier des plus cras
Et si huma de saueur plain un uas.
Le col d un cinne a pris ki cstoit fars
D ués et de poiure de poisons et de cars.
Son tinel prist desous son destre bras
De la quisine s en ist plus ke le pas.
Por la sauor se lece comme chas.
Plus estoit fiers ke lions ne lupars.
uient a la table ne fu mie couars
Deuant Guillame s asist a terre en bas.
François le uoient sen demainent lor gas
De .xu. pars li tendent leur hanas
Boiure li font a fuison et a tas.
En mi la sale ki fu faite a compas
Mist son tinel cant de boire fu las.
De la table ist Aïmers et Bernars
Eruaus li rous et Guibors d Andernas.
Au tinel uienent si asaient leur bras
Mais nel meüssent ki lor donast Damas
Ne nus des autres por tot l or de Baudas.
Et ciex le lieue comme soris fait cas.
Diënt Fancois Tu es uns Satanas
Se tu bien ueus tot le mont conquerras.
Sor saint Denis seigneur dist Rainouars
Ne sai se estes de Paris ou d Arras
Mais par la foi ke ie doi saint Tomas
Se diex me saue mon tinel et mes bras
Les Sarrasins uos quit faire tos mas.

Li quens Guillames se leua dou mengier.
L ost commanda molt tost apareillier.
Au tinel corent cil baron ceualier
Mais nel leuaissent por les membres trencier.
Li quens Guillames s i ala asaier
Mais ains nel pot ke plain pié sus haucier
Et si li fist d ahan le front moillier.
Dist Rainouars Ie uos irai aidier.
Il passe auant caint ot le brant d acier.
Ki li ueïst le tinel manoier
Entor sa teste ieter et tornoier
De l une maiu en l autre paumoier
Et contre mont leuer et abaisier
Si le manoie com aloe espreuier
Ne li pesoit le rain d un oliuier.
A un piler s est alés apoier.
 uoir dist Guillames molt deués bien mangier.
Bien ait la brace ki porte tel leuier
Dist Rainouars Trop poons delaier.
Paien s en fuient or tost dou ceuauchier
Forment me criem ne m i puisse acointier.
Se g i pooie mon tinel emploier
Et a l ocirre ma grant force essaier
Ie n en donroie de .x.m. un denier
En petit d eure ferai le canp uuidier.
Guillames l ot si le cort enbracier.
Lors fait ses cors souner et grailoier.
Li os s atorne sans plus de detriër
Tuit sont carehié et ronchin et somier
En la campaigue les ueïssiés rengier.
Li quens Guillames ua monter el destrier
Et Rainouars li corut a l estrier
Toutes ses armes portent si escuier.
Au departir ala Guiborc baisier
Puis le commande au uerai iustisier
K encor le uoie sain et sauf et entier.
A tant s en torne li marcis au uis fier
Et Rainoars ki tant fait a prisier.
Dame Guibors s est alée apoier
En Gloriëte le palais droiturier.
En la campaigne uoit les conrois rengier
Tantes banieres onder et baloier
Et tant uert elme reluire et flamboier
Et tante targe tant escu a or mier
Tant auferrant et tant corant destrier
Sous ces barons henir et braidonier.
De dieu de gloire les commence a sengnier.
Mais Rainouart fist malfés engingnier
Por la grant haste oublia son leuier.
Ainc de Guillame ne se uaut esloignier.
Si com ce uint a un tertre puier
Li quens Guillames le prist a araisnier
Rainouars frere u st uos fus de sapier
uolés uos dont uostre tinel laissier
Rainoars l ot n ot en lui k aïrier.
Ki li ueïst scs ceueus esrachier
Por son tinel plorer et larmoier
L un poing en l autre et ferir et maillier
Dist a Guillame Ne m aués gaires chier
Quant mon tinel me laisiés oubliër.
Par saint Denis a qui ie doi proier
S il i remaint ne le uos quir noier
Ia uos espees ne uos aront mestier
Ne ces lancetes ne eil espiel d acier.
Bien ueus ta gent traïr et enginier
Que mon tinel ueus arire laissier.
Et dist Guillames Ne uos chaut gramoier.
Iel manderai par cest mien escuier
C on le uos faee aprés uos charoier.
Ia poi ichou mar tornerés arier.
Il i enuoie Guion le fil Fouchier.
Guibore troua la comtesse au uis fier
Ki dou tinel faisoit un duel plenier.
Dame dist Guis l on m a fait repairier
Por cel tinel ke feu puist graïllier.
Non face frere dist Guibors au uis fier
Del retorner auras molt bien loier.
Ele li done un auferrant corsier.
Dame dist Guis che fait a merchiër.
Au tinel uint ki gist ens el foier
Ioste le fu delés un grant brasier.
Et dist Guibors Ie uous irai aidier.
uint au tinel prist soi a rebrachier
Mais entre aus .ii. nel porent remuër
Ne solement plain espan sus haucier.
Une carrete a fait aparillier
.uii. serianz fait apeler et huchier
.xiiii. furent au tinel ancharcier.
D un auferrant a fait Guis limonier
Et .ii. ronchis i ot et .i. somier
Por tost aler et por miex esploitier.
Aprés Guillaume l ou a fait charoier
Ki auoit fait toute l ost atargier.
En Rainouart n en ot k esleechier
Quant sou tinel uoit retorner arier.
Encontre ua le trait a uu archier
De la charete le corut esracier
Si roidement ke tout fist trebuchier.
Au limounier fist le col pechoier.
Aprés Guillame s en cort tout un sentier
Ne li pesoit le rain d un oliuier.
Tant par ua tost ne s i tenist leurier.
Nus piés estoit n ot cauce ue cauehier
Tuit cil kil uoient se prendent a saignier.
De molt haute eure fist on l ost herbergier
Ioste un marois par dalés un uergier.
Isnelement font pauillons fichier.
Quant ont soupé pres fu de l anuitier.
En la quisine ua Rainouars couchier
Ioste le fu dalés un grant brasier.
De son tinel a fet son oreillier.

Les un uergier se fu l ost atrauee
Ioste un marois en unc grant ualee.
Li quens Ernaus l a cele nuit gardee.
Et sa compaigne de si k a la iornee.
Deuant le ior font soner le menee
Franchois s aprestent de la terre sauee.
La ueïssiés tante broingne endosee
Lacier tant elme et caindre tante espee
Tant bon destrier a la crupe tieulee
Serré ceuaucent quant l aube fu creuee
Sonent chil graille par molt grant alenee.
Biaus fu li iors clcre la matinee
Des armes est la terre estincelee.
Rainoars dort au fu pance leuee.
Ains fu li os demie liue alee
K il s esuillast dalés la ceminee
Et s iert la loge deseur lui alumee.
Il sailli sus quant senti la fumee.
Quant uoit sa loge esprise et embrasee
Aprés l ost cort ki s en estoit alee.
Ains k il l ataigne aura sa ehars suëe.
Ia est alés bien pres d une lieuee
Quant ses tineus li reuient en pensee.
Por lui racort par molt grant randonee
Dou fu le trait n i ot coste enarsee
Fors k un petit fu cascune brulee.
Or est plus durs k englume retempree.
Aprés l ost cort a molt grant alenee
Car ele est ia plus d une liue alee.
Un ual auale s est un tertre moutee
Aliscans uoient et toute la contree
Et de paiens si graut ost aünee
Qe grans .u. lieues en est terre peuplee.
De nostre gent i ot molt esfreee.
Li quens Guillames uoit l ost espaontee
Des couars set le cuer et la pensee.
Fiere raison leur a dite et mostree
Seignor uos estes molt pres de la mellee
De tel bataille ki molt iert aduree
Onqes ne fu plus orible esgardee
Bien l estoura maintenir a iornee.
Ki couardise a en son cuer pensee
uoist s ent arire sans nule demoree.
Congié li doins k il uoist en sa contree.
Cele parole as couars moult agree
Des hardis out lor compaigne seuree
Plus de .x.m. ont fait la retornee.
Mal soit de l eure ke itel gent fu nee
Molt s cn uont tost a grant esperonee
Mais il aront auqui male saudee
Rainoars a cele gent encoutree
A un destroit d une roche cauee
Deuant une aige a un poncel de clee.
Qnida ke fuisent de la gent desfaee
Ki de l estor soit fuïe et enblee.
Lors quida bien auoir borse trouee.

Li quens Guillames fist les couars seurer
Et les hardis de l autre part torner.
Li couart uont a lui congié rouer
Et li mauuais ki n osent demorer
Et li failli ki n ont soing d els blasmer.
Cil uont ensamble le congié demander.
Li quens lor done ne lor deigna ueer
Par tel couent com uos m orrés conter.
Totes lor uies les fist puis apeler
Couars faillis si les doit on nomer.
A .x.m. homes les puet on bien esmer.
En douce France s en cuidoient aler
Mais ains k il puissent la ualee passer
D autre Martin les couendra chanter.
Car Rainouars lor uint a l encontrer
En mi un ual a un poncel passer.
Quant Rainouars les uoit tous arouter
Quida ce fnssent Sarrasin ou Eseler.
Ne fust si liés por l or de saint Omer.
Il commencha leur armes a uiser
Adont sot bien Rainouars sans douter
Crestiën sont ki n osent demorer 
Quide de l ost se uausissent enbler.
Le tinel lieue deuant lor uient ester
Miex leur uenist le deable encoutrer.
Dist Rainouars Ou deués uous aler 
Et eil li diënt En France seioruerl
Tous nos a fait li quens congié doner.
Se en Borgoigue nos poons retorner
La nos ferons baignier et uentoser.
Bons uins arons et bons poisons de mer
Et bons gastiaus por nos eors asaser.
Onqes Guillames ne fist fors gent pener
Maint homme a fait a grant dolor finer.
uien t ent ot nos molt par feras ke ber
Nos te ferons cel grant tineI porter.
Dist Rainouars D el uos conuient parler.
Li quens Guillames m a fait l ost commander
Et ie li doi a mon pooir garder.
Il uos conuient le treü a doner.
Quidés me uos comme lieure escaper
Par saint Denis uos nen poés aler.
Ains en ferai .xiiii.xx. pasmer
Et par les bouces lcs armes fors ieter.
Fil a putain uos n osés demorcrl
Le tinel lieue deuant lor uint ester
Hardiëment nes daigna redouter
Par mi les testes leur ua grans cos doner.
Au prumier cop cn fist .u. crauenter
Et aprés .ui. trestos escerueler.
Sousiel n a home a son col puit durer.
Plus de .l. en fist mort reuerser.
Li couart fuicnt ne l osent abiter
Plus le redoutent ke lion ne sangler.
Le miex uaillant fist de peor tranler.
A haute uois commencent a criër
Rainoars sire o toi irons chapler
En la bataille en Alisehans sor mer
Ne te faurons por les menbres coper-
A ton plaisier nos pués par tout mener.
Dist Rainouars Or uos oi ge parler.
Fiex de roi sui si doi bien commander
Et grant orguel et fierté demener.
Dont commeneha son tinel a branler
Tos les maluais a fait acheminer.
Par droite force les fist tos retorner
Des ci k a l ost ne se uaut arester.
uient a Guillame un don li ua rouuer
Ke les couars li lait ot lui mener.
Cascun fera hardi comme sengler
Et sa proece ou uoielle ou non mostrer.
uoir dist Guillames bien le uoiel ereanter.
Rainouars frere ne t os rien refuser.
Francois commencent les eouars a gaber.
Dist Rainouars Ma gent laissiés ester
Car par la foi ke doi Guibore porter
La fame el mont ke ie doi plus amer
Ki en sa eambre me chainst ier cest branc cler
Si uos me faites enuers uos aïrer
Ie uos irai de mon tinel doner.
Tout le plus cointe ke i oi si haut uanter
Ne li tendra au partir de chanter.
Fiex de roi sui si doi firté mener.
Or mais uaurai ma force demostrer.
Trop longement m ai laissié asoter
De hait ait fruit qui ne ueut meürer
Et hons si ait ki na soing d amender.
Nes sui de roi bien m en doit ramembrer.
Li bons se prueue dire loi et conter.
Quant Francois oient Rainouart si parler
N i ot si cointe qi osast mot soner.
Li uns a l autre commence a murmurer
Os dou deable com il set sermounerl 
Li quens Guillames fist sa gent ordener
Et ses batailles rengier et deuiser.
Molt belement fist son conroi ioster.
Autresi fisent Sarrasiu et Escler
Car bien se peurent d ans.ii. pars remirer.
La ueïssiés maint ceual recaingler
Et l un por l autre henir et braidoner
Et tant ensengne uers le ciel uenteler
L une sor l autre baloier et hurter
Indes uermelles contre mout uenteler
Et ces busines ces olifans corner
Paiene gent et glatir et huler
Par la marine ces Beduïns huër
Fiere bataille ki or uelt escouter
Face moi pais si lest la noise ester
Ia mais meillor n orra nus hom chanter.

Sa gent ordene Guillames li marchis
Et ses batailles fist totes par deuis.
Rainouars ot les couars les faillis
Mais puis n i ot si preus ne si hardis.
.xm. furent tant en i ot d eslis
N i ot un seul ne soit d armes garnis.
Aueuc Guillame fu ses pere Aimeris.
En lor compaigne ot .x.m. feruestis.
La tierce guie Bueues de Commarchis
.uii. mile furent a blans haubers trelis
A nueues targes as destriers arrabis.
La quarte maine Aïmers li Caitis
.cccc. furent tout baceler de pris
Mais n ont escu ne soit frais et croisis.
Leur hauberc sont enrooilliés et pris
Leur elmes quas n eurent pas brans forbis
Ains est caseuns de sanc beté noircis.
Por maintes fois ont paiens asentis
Dedens Espaigne a saint Marc de uenis.
La quinte esciele ot Bernars li floris
Cil de Brubant ki tant fu segnoris.
Pere ert Bertran si com dist li escris
Ke paien tienent dedens leur calant pris
Aueuc les autres dont il i auoit .ui..
Mais se diex saue Rainoart le marchis
Et son tinel ki est grans et massis
Nos les raurons ains ke iors soit fenis.
Aueuc Beruart sont cil de son paiis
.x. mile furent n en i ot .i. faintis.
Deuant les guie li timoniers Landris.

La siste eskiele Guillames commanda
Ernaut son frere ki bien le guiera
Ciex de Geronde qui il forment ama.
.u.m. furent ciaus ke li quens mena
Mainte hanicre sus au uent baloia.
Cascuns s afice por paiens nc fuira.
La sesme esciele Guillames rebailla
Guibert sen frere e Aimeris engendra
Ciex estoit rois et coroune porta
.uii.m. fureut si com on les esma.
He diex qes freres Com cascuns se proua
Biaus fu li iors et li tans esclaira
La nieule eiet et li solaus leua
Contre le rai maint elme flamboia
Li uns ceuaus por l autre braidona
Sonent cil cor et de cha et de la.
Plus de .ii. lieues l oïë en ala.
Grans fu la noise et li cris enforca.
Li quens Guillames prumerains ceuaucha
Sor Folatise dont li paiens uersa.
Dist a ses homes Baron or i parra
Ki hui cest ior uiuiën uengera
Et sor paiens hardiëment ferra.
Liés porra estre ki le pris en aura
Mais ie quit bien ke Rainouars l aura.
Sor tos les autres li mieldres en sera.
Biaus fu li iors et li solaus leués.
Fors de son tref est issus Desramés
Ensamble od lui .xu. rois coronés.
Deuers Orenge s est li rois regardés
Et uoit Francois rengiés et aiostés
Luisent cil elme et cil cercle doré
Et ees ensengnes de paile et de eendés
uoit ees banieres et ces escus bouclés
Et ces espiex et ces haubers safrés.
De l or des armes eselareist li regnés.
Meruelle soi tos en est trespensés
Qes gens puet estre quant nes a rauisés.
Es un message poignant tos abriués
Par mi le cors fu plaiés et naurés
Tant ot couru ses destriers seiornés
Le sanc li ot trait d an.ii. les costés.
A plain eslais uenoit tos esfreés.
Deuant le roi s est molt haut escriës
Desramés sire por quoi ne uos hastés
Par Mahoumet trop uos aseürés
ues la Guillame le marehis au cort nes
Ki a son pere et ses freres mandés
Aueuc lui est ses riehes parentés
De eiaus de Franee i a tant assamblés
Ia n en auroie les milliers acontés.
Desramés l ot molt cn est aïrés
De maltalent est tains et enbrasés.
Les iex roueille s a les sorciex leués
Estraint les dens sa les guernons crollés.
Nus ne puet dire com est grans sa firtés
Nus ne l esgarde n en soit espaentés.
Dont fu li eors a l estandart sounés
Paiens ne l ot n en soit tos esfreés.
En petit d cure en i ot tant d armés
Nel porroit dire nus clers tant fust letrés.
Tant de paiens ne uit hom ki soit nes
D aus est estrais Raiuouars l adurés
Cil au tinel ki tant est redoutés.
Puis les ocist si com oïr porés.

Desramés s arme qui mautalens engraigne.
Ses cauces furent de meruellcusc ouraigne
La maille en est dou plus fin or d Espaigne.
Ses esperons li caucha Putecaingne.
C est uns paiens ke damediex soufraingne.
Puis uest l auberc ki fu au roi Aufaingne.
Ki l a au dos n a garde de mehaigne.
L elme li lacent en la teste grifaingne
A .xxx. las  n i a cel ki n estraigne.
S espee aporte Marados d Aquitaingne
Li rois le chaint ki nul home n adaigne.
Puis est montés en l aufage brahaigne.
N ot tel ceual en France n Alemaingne 
Ne recreroit a pui ne a montaigne.
L escu li tent li rois de Gorcataigne
Et l arc Turcois li amiraus d Espaigne.
Espil ot fort et grant et large ensengne.
uoiant paiens s eslaissa en la plaigne.
A uois s escrie  Ceuauciés ma compaigne
S or truis Guillame deliure en la campaigne
Recreans sui s a .i. cop nel meshaigne.
Ainc u acointa si mauaise bargaigne.
Lieue sa main de Mahoumet se saigne
Puis commanda monter sa gent demaigne.

Quant paien oent le eommant Desramé
Communaument sont molt tost adoubé.
Grans fu la noise quant il furent armé.
Deuant le roi de Cordre sont alé.
Es uos un Turc poignant tout esfreé
A uois hautaine a le roi escrié
Desramé sire mal somes engané 
Francois nos uienent de ferir apresté.
Guillames a un uasal amené
N a si fort home en la crestiënté.
A son col porte un grant marien quarré
Nel porteroient .ii. ronci enselé 
Le bout deuant a d acier uirolé
Et as grans bendes molt maistrement ferré.
Qui en ferra tout l aura afronté.
Tant se fait fier ke ne doute homme ne.
Bien ai son uon oï et escouté
Moi est a uis Rainouart l ont nommé.
Tout li couart sout a lui aiosté.
Ainc ue ui homme de si grant eruauté.
Par Mahoumetl bien resamble derué.
Encor n a mie .xxiiii. ans passés.
Li cuers me dist bien me uient en pensé
Par lui serons mort et desbareté.
Desramés l ot pres n a le sens derué.
Fui glousl dist il trop as ci demoré
Se il estoient tes .u.c. assamblé
Par Mahoumet qui i ai mon cief uoé
Ie n en dorroie .i. denier mouneé.
Deuant lui a apelé Murgalé.
Or tost dist il soient mi cor soné
Ciex li respont A uostre uolenté.
Lor oïsiés d olifans tel plenté
Plus de .u. lieues en sont li sou alé.
Li aumaehour sont parti et seuré
Et desramés a sa  gent ordené.
Un conroi a Haucebir commandé
.xx.m. furent quant il sont assamblé.
Ciex Haucebir auoit si grant fierté
Et si grant force et si grant poesté
K ainc ne feri homme de mere ne
K il ne l eüst a un seul cop tuë .
A grant meruelle ot bien son cors armé
En son dos ot .ii. blans haubers safrés
Et en son cief .ii. uers elmes gemmés
Et .ii. espees pendent a son costé
Et si portoit un tel espil quarré
Dont l alemele auoit .i. pié de le.
Le ior eüst maint des nos lapidé
Mais Rainouars l ot molt tost afronté
A son tinel amië et froué.
Par cel cop furent paien desbareté.

L autre bataille a Desramés rengie
De .xx.m. hommes de ciaus de paienie.
Si les commande Ector de Salorie.
N ot si felon dusqu a la Mer Rogie.
De nostre gent feïst grant deseplie
Mais Rainouars ki les maluais chastie
Li pecoia le cief dusqe en l oïe.
La tierce esciele a Sinagon carchie
Cil ot Guillame maint ior en sa baillie
Dedens Palerne en une enfermerie
En sa grant tor ki est uielle et entie.
.xx.m. paiens ot en connestablie.
La quarte esciele ot Mallars d Orquenie.
Maudus de Rames la quinte eschile guie
Cil ot .xx.m. de ciaus deuers Persie.
Et Aenrés la siste ra fournie
Cil ot .xx.m de ciaus de Bogerie.
Un flael porte dont la mance est fornie
Toute ert de cueure et longe une brachie.
De nostre gent feïst macequerie
Mais Rainouars ki les mauuais castie
Li pechoia le cief dusqe en l oïe.
La sesme esciele fist Baudus d Aumarie
.xx.m. ot de ciaus de Pincernie.
Aiquins ses peres a l uitisme adrechie
.xx.m. ot de ciaus deuers Surie.
La nuesme fist Boraus ot sa maisnie
.xiiii. fiex ot de grant barounie
Tous cheualiers plains de cheualerie.
Les cars ont noires plus ke n est pois bolie.
.xx.m. paiens ont en leur ceuauchie.

Quant Desramés ot sa gent ordenee
La soie esciele a molt bien deuisee.
.c.m. furent cascuns ot teste armee
Et .xxx.m. de noire gent barbee.
Uns rois les guie Margos de ualfondee.
Cil porte un mail -- n ot lance ne espee --
De fer i ot plus d une caretee.
De nostre gent feïst grant lapidee
Mais Rainouars a la brace quarree
L esmia tout desci en la coree.
Un aumacor i ot de ualfondee
N ot en l ost roi de si grant renomee.
Baudus ot non molt fu de grant posnee
Niés Rainouart fiex sa seror l aisnee
Ki d Oriende est roïne elamee.
Des .ii. neueus fu bataille aduree
Et si grant luite tiex ne fu esgardee
Mais Rainouars le conquist o l espee.
Par cel Baudus fu Cordres conquestee.
Grans fu la noise de la gent desfaee
Tant i sonerent des cors a la menee
Ke grans .u. lieues en est la uois alee.
Paien ccuaucent sans nule demoree.
Grant fu la frainte et la poure est leuee.
En Aliscans fu l erbe defolee.
La ont li nostre gent paiene encontree.
N i ot parole dite ne deuisee
Tant com ceual corent de randonee
Se uont ferir sans nule demoree.
A l encontrer fu molt grant la criëe
Del froiseïs est la terre crollee.
La ueïssiés tante lance quassee
Tant elme frait tante broigne fausee
Et tante targe perchiee et estrouee
Tant pié tant poing tante teste copee
Maint Sarrasin gesir geule baee
Qui par le cors saut hors la bouelee
Eu Aliscans est l erbe ensauglentee.
Quens Aimeris a Nerbone   escriëe
Ses fiex Guillames Monioie la loee
Bernars Brubant a molt grant alenee
Et Aïmers uenice la gastee
Ernaus Geronde   unc ensegne doutee
Et Andeurnas a Guibers reclamee
Bueues Barbastre ki siet sor mer salee.
La ot maint ame fors del cors deseuree.
La gent Aquin i fu desbaretee
Ferant les mainent plus d une arbalestee.
Ia n eüst mais cele esciele duree
Ne fust ses fiex Baudus de ualfondee.
Ciex a son pere et sa gent retornee.
Dont recommence li cris et la huëe
Espessement fierent en la mellee
Del sanc des cors est la terre arosee.
Hui mais orrés bataille enluminee
Et chancon fiere s ele est bien escoutee.
Par gougleor ne fu mieudre chantee.

En Aliscans ot merueilleus hustin.
Es uos poignant Baudus le fil Aquin
Ainc hons ne uit plus felon Barbarin.
En sa compaigue sont .x.m. Sarrasin
Bieu fu armés et sist sor Ampatin
Hante ot de fraisne a un fer Poiteuin
L ensengne porte au roi Alipantin.
Il laisse corre tot le sablon porrin.
Guion d Auuergne encontre en son cemin
Grant cop li done sor l escu Biauueisin
Desous la boucle li pechoie a or fin
Tout li desront sou hauberc doublentin
Par mi le cors li mist le fust fraisnin
Tant com tint l anste l abati mort souin.
L espil trait fors od le penon sanguin.
Un cheualier a mort de Biauuoisin
Milon ocist ki tint Romorentin 
Ains ke l espiex feïst faille ne fin
En ocist .u. li cuiuers de put lin.
Quant Aïmers a ehoisi le mastin
Des esperons a brochié Florcntin
Par ire trait le bon branc acherin.
Si or l atant Baudus li fils Aiquin
Ainc n acointa nul si felon uoisin.
uers lui trestorne son auferrant destrier.
L uns ne uaut l autre de noient esparnier
As brans forbis se uont entracointier
Tous les escus font freindre et pechoier.
En Aïmer ot molt bon cheualier.
Del branc forbi se sot molt bien aidier
Baudus feri par mi l elme uergier
Pieres et flors en fist ius trebuchier.
Ne fust la eoife dou blanc hauberc doblier
Ia mais Baudus n eüst home mestier.
L espee auale par l escu de quartier
La guige trence ki fu de paile ehier
A tout le bras li fist ius trebuehier.
Quant li paiens se uoit si damagier
Ke de son bras ne se puet mais aidier
-- A tout le poig le uoit desor l erbier --
En fuies torne n ot en lui c aïrier
En la grant presse des Turs se ua plongier.
Ainc Aïmers ne fina de cachier
Dusqe l ataint deuant le tref Gohier.
Le cief li trence a tout l elme uergier.
Del bon ceual u ot soing de manoier
Car paiens uoit entor lui aprochier.
Mien ensiënt plus sont de .x. millier.
Diex penst dou conte ki tot a a baillier
Car ie ne sai comme il puist repairier.

Quant Aïmers ot le paien ochis
L espee traite est arire geneis.
Mais enclos est de .x.m. Arrabis
Ki desous lui ont Florentin ochis.
Quant Aïmers se sent a terre mis
Isnelement est en piës resaillis
L escu enbrace com ceualiers eslis
Au branc d acier leur detrence les uis
Et les corailles et les bras et les pis.
Bien se desfent Aïmers li Caitis
Mais ie ne uoi comment il soit garis
Se diex n en pcnse ki en la crois fu mis.
Ne fust Nerbone k il cria a haus cris
Mors fust li quens ia n en escapast uis.
Mais l ensegne ot ses peres Aimers.
Nerbone escrie de ses fiex fu oïs
 Es uos les .iiii. poignant tos ademis
Chou fu Ernaus et Bernars li floris
Guibers li rois Bueues de Coumarchis.
Mien ensiëntre ia fust Aïmers pris
Quant cil i uienent sachiés les brans forbis.
Sor Aïmer fu grans li fereïs
Et des espees fu grans li capleïs.
Or fu li quens ensamble od ses .u. fis.
De Sarrasins ont fait si graut labis
Com fait li leus familleus des berbis
Mais trop i ot des cuiuers maleïs
Contre .i. des nos en i ot .xxxui.
A grant mescief i estoit Aimeris.
Es uos Guillames au cort nes le marcis
Sor Folatise ki fu a l Antecris
En la grant presse a ses freres coisis
Et Aimeri ki estoit molt laidis.
Li quens Guillames fu ceualiers eslis
Iones et fors corageus et hardis.
De son lignage ot desor tous le pris.
Qui il ataint bicn est de la mort fis.
Au branc d acier a si Turs departis
Tous li plus cointes est arire guenchis
Des ci k au tref Gohir a l Aupatris.
uaucrant troua le destrier ademis.
Li quens Guillames l a par la regne pris
Ainc ne li fu de paien contredis.
Celui le rent ki molt fu ses amis
Et Aïmers est es archons saillis.
Cil de Palerne ont les espiex brandis
Rois Sinagons en est caials et guis
.x.m. furent a uers elmes brunis.
Deuers l Archant es les uos aquillis
La commeueha molt grans li ferreïs.
Tant bons escus i ueïssiés croisis
Et tant haubers derous et desartis
Dist Rainouars Or sui ie mal baillis
Trop ai souffert ie criem estre honis
Mieu ensiëntre ia est l estors faillis.
Sainte Marie mere dieu genitris 
Tenés l estor k il ne soit departis
Tant ke ie aie Sarasins asentis
A mon tinel ke ie aim tant et pris
Si io n oci ces paiens .x. et x.
Bien doit mes fus et io estre honis
Monioiel   eserie or me suis trop tapis
Si ie ne uenge Guillame le mareis
Si maït diex io enragerai dis.
Le tinel lieue si leur uient ademis
Et li maluais cascuns sest aatis.
Rainouars a ses homes deuaneis
Sou tinel lieue ki fu gros et fornis.
Hui mais se gart la gent a l Antecris
Car se cascuns estoit de fer massis
Se Rainouars les auoit acuellis
Ses conuient il caïr des Arrabis.

En Alischans fu molt grans la bataille.
Rois Sinagons forment nos gens trauaille
Traite a l espee ki cler luit et bien taille.
Qui il consieut nel peut garaudir maille 
Tout la porfent des ci k en la coraille.
Rainouars uoit la chose s anoaille.
Or ne se prise uaillant une maille
S a son tinel la presse ne parpaille.
Mais molt se crient ke li estors ne faille.

Grans fu l estors et fors et adurés
En .cc. lieus oïssiés cors sonés.
Rainouars a les mauués apelés.
Baron dist il a moi en entendés
Il n i a eel ne soit a moi remés.
Or sachiés bien et si uous en gardés
Par cel seignor ki en crois fu penés
Li prumerains ki en fuie ert tornés
De cest tinel ke uos ichi ueés
Li briserai les bras et les eostés
Sire font il ia mar en parlerés
Car nos irons qel part ke uos uaurés
Et si ferrons des espiex nouelés.
Tant i ferons ia n eu iert uns blamés.
Dist Rainouars Ke bon uasal ferés.
A tant s en torne s a paiens escriës.
Od les couars s est a aus asamblés.
Le tinel lieue ki est gros et quarrés
A un seul cop en a .x. afrontés
Et a uu autre autant esceruelés.
Si les abat com la faus fait les pres.
Paiens nel uoit ne soit espoontés.
Et li maluais cascuns s est bien proués
As bons espiex en ont .m. mors ietés
Et Rainouars les a deuant guiés.
Si com il ua a paiens crauentés.
Des abatus est li chans arestés.
Dist Rainouars Baron or i ferés 
Par saint Denis mar lcs csparnerés
Hui ert uengiés uiuiëns l alosés.
Mar i entra li fors rois Desramés
Si io l ataing tos est a mort finés.
Quant paien l oent s ont les ceuaus hurtés.
Ne l atendissent por lor dc Balesgués
Li plus hardis est cn fuie tornés.
Au roi de Cordre en est uns mes alés
A sa uois clere s est molt haut escriës
Desramë sire mal estes enganés.
Un uasal a Guillames amenés
Ainc si fors hom ne fu de mere nes.
Rainouars est au tinel apelés.
Un tel fust porte ia mar le mesererés
Tous en seroit uns ceuaus encombrés.
.xx.m. paiens nos a desbaretés
A son tinel ki deuant est fcrrés
Au cop ocist .x. Sarrasins armés.
Par Mahoumet sire or uos en gardés
Fuiés uos ent ke uos ne l encontrés
Et dist Baudus Tais cuiuers desfaés 
Par Mahomet a qui ie sui uoués
Si io l ataing et Guillame au cort nes
Ou mort ou pris le rendrai Desramés
Puis si en face toutes ses uolentés.
Se teus .xiiii. i auoit assamblés
Par Mahoumet et par ma leautés
Io n en donroie .ii. deniers mouneés.
Puis ke tendrai mon mail ki est ferrés
A un seul cop les aroie tuës.  
Or puet Bauduns dire ses uolentés
Mais ains le uespre ke solaus soit clinés
S ert Rainouars enuers lui esproués.
Bataille en ert ia mais melleur uorrés.
Rainouars est de la presse seurés
Desconfis ot Sarrasins et Esclers.
Ainc ne fina tant k il uint a lor nes
La fu l estors et fors et adurés.
Mais Rainouars ne s est mie oubliës
Leur nes pechoie et leur mas a quassés
Et leur calans a rous et esfrondés.
Ens en la mer apoia son tinés
Prist son esquil molt s est bien aboutés.
Rainouars fu legiers et abrieués
.xxu. piés sailli tous mesurés.
En un calaut dont li mas est quassés
Estoit Bertrans li quens enprisonés
Et Guiëlins et Guichars l alosés
Gaudins li bruns et Hunaus l adurés
Gautiers de Termes li preus et li senés
De Commarcis Gerars li biaus armés.
En cel ealant est Rainouars entrés.
.L. Turs a la dedens troués.
A son tinel les a si confessés
Li plus halegres est si mal conreés
Tout a le cors et les menbres froués.
Sor un eloier est Rainouars montés.
Bertran i trueue ki ert enprisonés
Et d unes buies par les piés enserrés.
Estroitement auoit les poins noués
Et si auoit ans.ii. les iex bendés.
Deuant lui uint Rainouars entesés.
Ia l eüst mort mais il s cst porpensés
Ke ia prisons u ert par lui adesés.
Deuant Bertran s est li ber arestés
Se li demande Amis dont estes nes
Bertrans respont ki tos ert esfreés
Sire de France niés Guillame au cort nes.
Paien m ont pris .iiii. mois a passés.
A grant mesaise sui estrains et serrés.
Tant ai iuné ke de fain sui enflés.
Or en doi estre en Arrabe menés
La est la cartre ou ie serai posés.
Las Si i i sui menés n enprisonés
N en istrai mais nul ior de mon aés.
Secors n aurai por home ki soit nes
Ains i morrai a duel et a uiextés.
Diex penst de l ame car li cors est finés
Gentix hom sire aiés de nos pités
Dist Rainouars Ia serés deliurés
Tot por Guillame dont uos uos reclamés.

Quant Rainouars oï parler Bertrant
K il estoit niés Guillaume le uaillant
Isnelement en est passés auant.
Fors de son col li oste le carcant
Et les grans buies des piés ua derompant
Et ses .ii. mains tres le dos desliant
Et ses biax iex li ua tost desbendant.
Li Palasins est saillis en estant.
Deuant lui uoit armes a son talent
Isnelement uesti un iaseraut
Puis a lachié un uert elme luisant
Isnelement a saisi un bon brant
K a une estace uoit deuant lui pendant.
Dist Rainouars Bien est aparissant
Ke estrais estes dou lignage uaillant.
Dist Bertrans Sire s or auoie auferrant
D aidier mon oncle seroie desirant.
uostre merchi fait m aués honor grant.
Se or estoient deliuré li enfant
Qui les cel mast sont en prison dolant
Ne uos harroie ia mais en mon uiuant.
Rainouars l ot s i courut maintenant.
Les enfans trueue molt tenrement plorant
Li uns a l autre s aloit molt dementant.
La les gardoient .l. Nubiant
Diex les maudie molt les uont laidoiant
De grans corgies les uont souent batant
Ke de la car lor ua li sans colant.
Ains Rainouars nes aIa arraisnant
A son tinel les ua tous afrontant
Ens en la mer les ua tous fondeflant.
Dist Rainouars Baing aués auenant
S i fusent ore tout li oir Teruagant
Les enfans ua molt tost desprisonant
Trestos ensamble les mist fors del calant.
Desor la riue troua de paiens tant
Couuert en sont li pui et li pendant
Et la marine et trestout li Archant.
Seure li keurent Sarrasin et Persant
Et Rainouars en ua tant ochiant
A son tinel ki la mace a pesant
Ke nel puet dire nus iogleres ki chant.
Des abatus en i a tant gisant
Ke par mi aus ne puet aler auant.
Dist Rainouars Armés uos bel enfant
ues ci des armes prendés a uo talent
Gerars s arma et tout li autre errant.
Dist Bertrans Sire s or auoie auferrant
D aisdier mon oncle ai le cuer desirant.
Dist Rainouars Or uos alés soufrant
Mien enciënt ia n arés un corant
Et tout cist autre cascun sor un bauchant.
Par deuant lui uient uns paiens corant
Bien fu armés d un hauberc iaserant
En son cief ot un uert elme luisant
Et a son col un escu d olifant
En sa main porte un fort espil trencant.
Il laisse courre ua ferir Elinant
Toutes ses armes ne li uaIent un gant
Mort l abati dou destrier auferrant.
Rainouars hauce le grant tinel pesant
Par mi son elme le fiert en trespassant
Ainc de nule arme ne pot auoir garant
Dusqe en la sele le ua tot esmiant
Toute l eschine dou ceual derompant
Ens en un mont ua tout acrauentant.
A l autre cop ra ocis Malquidant
Et Samuël Samul et Salmuant.
Ainc li ceual n orent de mort garant.
uoir dist Bertrans s ensi alés ferant
N arons ceual par uos en no uiuant.
Dist Rainouars Trop uous alés hastant
Ie n en puis mais par foi sire Bertrant.
Cis tinés poise s en sont li cop plus grant.
Ia en aurés or uous alés souffrant.
Chi en uient un deseur un noir bauchant
Molt par cort tost ues com il uient bruiant.
A tant es uous le Ture esperounant
Milon ocist a son espiel trenchant.
Dist Rainouars Trop as alé auant
Mort m as mon homme dont ai le cuer dolant.
Le tinel lieue par molt grant maltalent.
Ains li paiens ne fu si tost tornant
Ke del tinel nel ferist par deuant.
Ainc de nule arme ne pot auoir garant.
Ausi com foudres ua li tinés bruiant
Desci k en terre ua li cols descendant
Ens en un mont ua tout acrauentant.
Diex dist Bertrans trop me uois delaiant
N aurai ceual por quoi uois atendant
Car a tes cox n aura ia nus garant.
Dist Rainouars Molt me ua anoiant
Ke plus ne uont mi cop amenusant.
Sire Bertran ne t en uas meruillant
Grans est li fus si poise par deuant.
Quant ai mon cop entesé en hauchant
De grant uertu uient a ual descendant
Iou ne le puis tenir ne tant ne quant.
Dist Bertrans Sire si ferés en boutant
Ensi irés uos cox miex alentant.
Dist Rainouars Or uois iou aprenant
Des ore irai mes cox plus adoucant.

Dist Bertrans Sire quant nous as deliuré
Aïde nos tant ke soiens monté
Li quens Guillames uous en saura bon gre.
Dist Rainouars uolentiers en non de.
Ia en aurés a uostre uolenté
Et tout cil autre ia n en ert trestorné.
Par mautalent a le tinel leué
Encontre mont a .ii. mains entesé
Par mi son elme a un roi asené
Non ot Morindes plains fu de grant fierté
A grant meruelle ot bien son cors armé.
Et Rainouars l a si dou fust frapé
Par mi son elme k il ot a or gemé
Toutes ses armes li ont petit duré.
Dusqe en la sele l a tout esquartelé
Et le ceual a par mi tronchouné.
Si bruit li cos com foudre encontre oré
Ens en un mont a tout acrauenté.
Au resachier a .ii. Turs encontré
De .iiii. maus ne fuissent miex tué
Et li ceual desous aus asomé
Tout erauenta deuant lui ens el pre.
uoir dist Bertrans ce sont cop de malfé.
Rainouars sire ie t auoie roué
Ke dou tinel fuissent paien bouté
Si ke ti cop fuissent adominé.
Dist Rainouars Iou l auoie oublié
Or le ferai si com as commandé.
A tant es uous apoignant Baufumé
Un roi paien de molt graut eruauté
A grant meruelle ot bien son cors armé
De doubles armes garni et conreé
Tint uu espil trenchant et afilé.
Il laisse coure le destrier abrieué
Deuant Bertran a .i. Franc mort ieté
Ki couars ert en l estor apelé.
Dist Rainouars Or aués mal esré
Mort as mou homme molt m en as fait iré.
Par maltalent a le tinel leué
Ains ke li rois eüst son frainc tiré
L a Rainouars si dou tinel frapé
Par mi son elme l a molt bien asené
Toutes ses armes li ont petit duré.
Iusqu eu la sele l a tout esquartelé
Et le eeual ra par mi tronchouné
Ens en un mont a tout acrauenté.
uoir dist Bertrans or sai de uerité
Rainouars sire cueilli nous as en he.
Par toi nen ermes garandi ne tensé.
Dist Rainouars Iou nel fas pas de gre
Sire Bertran or le m as ramembré
Le boutement n ai pas acoustumé.
Ki chou oublie k il n a fait ne usé
Par droit esgart doit estre pardoné.
Or bouterai puis quil uos uient a gre.
Son tinel prist estraint l a et branlé
Desous s asaile a le graille serré
Et par deuant a le plus gros torné.
A tant es uos l amirant Estiflé
N ot si felon de ei qu en Duresté
Bien fu armés sor uu noir estelé.
Un ceualier nous auoit mort ruë
Ciex estoit hom Rainouart l aduré
De ciaus qui erent par droit couart noumé.
Ains k il eust son auferrant torné
L a Rainouars si dou tinel bouté
L escu li a brisié et effondré
Et son haubere rompu et despané.
Rout li les costes le euer li a ereué
Dou bon ceual l a mort acrauenté.
Au frain le prist Bertran l a presenté.
Dist Rainouars uient uos cis point a gre
-- Oïl uoir sire miex uaut d une cité 
Bertrans monta ki molt l a desiré.
Puis prist l escu au Sarrasin bouclé
Et son espil ki le fer ot quarré.
A un paien a maintenant iosté
L escu li peree l auberc li a fausé
Mort le trebuce s a le ceual conbré
A son cousin Gerart l a amené.
Et eiex i monte par l estrier noëlé
Tost ot escu et espil recouré.
Et Rainouars a tant paiens hasté
K a .i. bout a .iii. ceuaus conquesté.
Troi des enfans i sont molt tost monté
Encor en sont li .ii. a pié iré.
Mais Rainouars n en a nul oublië
Un paien boute si k il l a esfondré
A l autre bout en a .iii. aterré
Les ceuaus prist ki furent pumelé.
Or en auront li eufaut a pleuté.
Ciaus les bailla k il ot desprisoné
Et cil monterent baut et aseuré.
Or sont tout .uii. li cousin aiosté
Molt formeut ont Rainouart merchië.
Car par lui sont de prison escapé.
Or sauront ia Sarrasin et Esclé
S il ont en aus ne force ne bonté.
Lors laissent courre sout paien escrië.
Plus d une archiee ont paiens reculé.

En Alischans out molt grant caplison.
Paien glatisent et uslent com gaignon
Et Rainouars s escria a haut ton
As .uii. cousins qu ot mis fors de prison
Or del bien faire gentil fil a baron
Por l amor deu qui soufri passion
Querés Guillaume et Bcrnart et Bueuon
Se il m auoient pres d aus a compaignon
Mar douteroient paieu ne Esclauon.
A cel mot lieue le tinel contre mont
En la grant presse ua ferir a bandon
De Sarrasins fait tele ochision
Li sans des cors ist de chi au talon.
Si les ochist et abat el sablon
Com carpentiers fait menu boskillon.
A cascun cop en fait uuidier l arehon
Ou .uii. ou .uiii. de la geste Mahon.
Tant en ocist. nest se meruelle non
Paien le fuient com aloe faucon.
A uois s escriënt Aidiés sire Mahon
Dist Rainouars Si fait cop sont molt bon
Ia li bouters ne m i auroit fuison
Se n ocioie au cop k un Turc felon
Ne priseroie mon tinel un bouton
Mais .ui. ou .uii. ou .uiii. tant est raison.
Ot le Bertrans si l a dit a Guion
Aués oï Rainouart le baron
Ains si fiers mos n oï dire nus hom.
-- Par foi dist Guis bien a euer de lion.
Diex le garisse ke nos ne le perdon.
Qerons Guillaume et si le secoron
Se il i muert molt grant perte i auron.
A tant sen tornent brochant a esperon.
Qui il ataignent n en prennent raeuchon
Le cief li trencent par deseur le menton.
  Souent escriënt Monioie la Carlon
Paiens ochiënt sans nule esparnison
Deuaut leur braus n en a nus garison.
Grans fu l estor et li caples felon
Sonent cil graille molt en sont grant li ton
Ture et Persant glatisent com gaignon
Tel noise mainent et si fort huïson
Et li ceual si flere braidison
Tous li Archans en teutist enuiron
De .ii. fors lieues oïr les peust on.

Biaus fu li iors et li solaus luist eler
Et la bataille fist molt a redouter.
En .cc. lieus i ueïssiés capler
Cors et buisines et olifans souner
Molt hautement ensegnes escriër
Païne gent et glatir et huller
Et sor Francois gueneir et trestorner
Et eil uers els nes deignent eschiuer
Dont ueïssiés maint ruiste cop doner
As brans d aeier et ferir et capler
Testes et bras et piés et poins coper
Et ces cerueles de ces testes uoler
Et ces entrailles ces boiaus traïner
L un mort sor l autre trebuchier et uerser
Ceuaus fuïr et regnes traïner
Deseur la terre le sanc des cors beter.
Ki la chaï ainc ne pot releuer
Por ce k il fust Sarrasin ne Escler.
Li quens Bertrans lait le ceual aler
Tant com il pot desous lui randoner
Brandist l espié od le fer d outre mer
Et ua ferir Aiquin a lencontrer.
L escu li perce l aubere li fait fauser
Par mi le cors fait fer et fust passer
Mort le trebuce ains ne li lut parler.
Li .uii. cousin resont alé ioster
.uii. rois paiens font mors acrauenter.
Bien se contieunent a guise de sangler
As brans d acier font paiens remuër
Deuant leur cox ne puet arme durer.
Toute la presse font partir et seurer.
Tant uont Guillame querrant li baeeler
K il le trouerent a mont deuers la mer.
Bien le connurent as ruistes cos doner
Et au grant cors et au fier regarder
Deuant s espee ne puet arme durer.
Diex dist Bertrans Or uoi mon desirer.
Oncles Guillames ehi uos uient reuider
Ki one ne pot de uos seruir lasser
Chou est Bertrans ki or se ueut pener
Por uostre amor de Sarrasins greuer.
Tous nous a fait sire desprisoner
Ciex au tinel ki tant fait a loer.
Iou l oï sire Rainouart apeler
Ainc de sa force n oï nul hom parler.
Ne l ose ateindre Sarrasin ne Escler
Turc ne Persant dune lance abiter.
Et dist Guillames Ihesns le puist sauer
Biaus niés Bertrans nest or lieus de parler
Iou ne uos puis basier ne acoler
Car n auons mie loisir de reposer.
ues de paiens tous Alischans peupler
Et ees ualees et ces tertres raser
Li uif diable les out fait assambler.
Se diex n en pense ia n i porrons durer.
A icest mot uont ensamble capler.
Mestier lor est n ont soig de seiorner
Car Sarrasin ne finent d auner.
Desramés fait .xxx. grailles soner
.xxx. busines et .xxx. cors corner
Et bien .m. trompes .m. tabors taborer.
Tout font l Archant et Alischans trembler
En la marine barges et nes croller
Puis ke de terre uaut diex Adan formcr
Ne uit on canp tant fesist a douter.
Se ciex n en pense ki se laissa pener
En sainte crois por son pule sauuer
Mar uirent Franc ainc cel ior aiorner.
Mien ensiëntre n en peust uns torner
Que par la mort nel conuenist passer
Se diex ue fust et Rainouars li ber.

Grant fu la noise de la paiene gent.
Li quens Guillames i fiert hardiëment
Et Aimeris et si fil ensement.
Paiens requierent et menu et souent
Les brans d acier leur tienent en present 
D aus detrencier furent taint et sanglent
Mais Sarrasin uienent espessement 
Contre un des nos en i a des leur cent
Ne ains ne uit nus hom ensi grant gent.
Es uous un roi Margot de Bocident
N ot si felon des ci k en Oriënt.
Des tors d Arcaise tenoit le casement
Desor l abisme ou desoiurent li uent.
Illuec dist on ke Lucifer descent.
Outre cel regne n a nus abitement
Fors Saietaires et Noituns ensement.
Onques n i ot un seul grain de forment
D espices uiuent et d odour de pieument.
Par de cha est li grans arbres ki fent
.ii. fois en l an por raionisement.
Margos uenoit molt aïreement
N ot pas destrier ains eeuauce iument
Ne le dounast por .m. liures d argent
Et l uns et l autre est noirs com arrement.
Plus tost ceuit l ewe ke quarraus ne destent
Toute ert couerte d un paile d Orient
Blane comme noif trenchié menuëment.
Par mi le blanc pert li noirs gentement
Tous ses esclos en ralume et esprent.
Un flaiel porte la mace est d or piment
Et tout li mances en estoit ensement
Et la chaïne dont la batiere pent.
Plain poig ert grosse et lee durement.
Si ert armés ne doute arme uoient
Car enuols est d une pel de serpent
K i ne crient arme d acier ne ferrement.
Rainouart kiert mais ncl trueue noient
Forment l en poise s en a le cuer dolent.
Entre Francois se fiert ireement
Des gens Guillaume fait graut lapidement
Tant eu ocist com lui uient a talent.
Diex dist Guillaumes pater omnipotent
Com cis diables nous maine malement
Se il uit longes de nos ert finement.
Le destrier broee se li uient esraument
Del branc d acier le feri durement
Par mi son elme mais ne li uaut noient
Car ne dote arme plus ke trespas de uent.
Glous dist Margos ta mors est en present
Ia de ton dieu n aras desfendement.
Le fiaiel lieue encontre mont l estent
Li quens le fuit de terre plain arpent.
N est pas meruelle s il a cop ne l atent
Car li fiaiaus poise molt durement
A la mesure bien d un mui de forment.
Margos le lieue ki not pas le cuer lent
D ire et de duel tout alume et esprent.
Guillaume alast ie quit molt malement
Quant Rainouars i uint ireement.
Le conte uoit molt ot le euer dolent
Ke ciex diables demenoit si uieument.
De duel morra s il ne prent uengement.
A uois s eserie Fel traïtre pullent
Mar le chacastes par le cors saint uincent
Le tiuel lieue par molt grant maltalent
De l enteser ot tout le cors sullent.
Margot feri isi tres durement
L elme li froisse k ert de quir d olifant
Ke la ceruele trestoute li espant.
Li cos fu roides par grant uertu descent
Tout crauenta et lui et sa iument. 
Dist Raiuouars Or as ton couenant.
Molt fait ke fous ki contre moi se prent
-- uoir dist Guillames si fet cop sont molt gent.
Rainouars sire .c. merchis uos en rent
Car mort m eust par le mien ensiënt
Mais diex et uos men a fait uengement.  
Dist Rainouars  uenés seürement
Mort son paien et liuré a torment.
N espargnerai ne frere ne parent.
Mes cousins ert Margos de Bocident.
Lors s abaissa au fiaiel si le prent
Ne li conteke ieté l a un arpent
.ii. Turs a mors a un trespassement
Car li flaians pesoit molt durement.
Paien le uoient si s escriënt forment
Mahomet sire seeorés uostre gent

Quant Sarrasin uoient morir Margot
Plus de .x. mile uienent plus ke le trot.
Cascuns portoit ou lance ou gauerlot
Haee d aeier ou grant mace portoit.
Entor Guillame ueïssiés grant complot
Mais Rainouars au tinel les desclot.
Molt a oeis de Turs de Boutentrot
Nel doiuent mais Francois tenir por sot
Car grant mestier leur ot a son maillot.
Bien leur aida au miex k il onqes pot
Mar uirent onqes Sarrasin son maillot
Plus de .x. mile cel ior en ieta mort.
Mal resamble home ki onqes torchast pot.

Grant fu l estors longuement a duré.
Molt ont paien nos Francois agreué
Tant en ont mort ne pot estre nombré.
Contre un des nos sont bien .xxx. maufé
Ia fussent tout Francois desbareté
Quant Rainouars uint le tinel leué.
En la grant presse a maint grant cop doné
Qui il consieut molt l a tost afiné.
A .iiii cos en a .xx. crauenté
Et a .x. autres .xl. esceruelé.
Si les abat com li faus fait le pre.
Plus d un arpent a paiens reculé
Ains n i ot cel n ait guenchi ou torné.
Rainouars ot forment le cors greué
De cos ferir trauellié et lassé.
N est pas merueille s il ot le cors pené.
Plus de .uii.c. paiens auoit tuë.
De la presse ist com hom de grant fierté
Son tinel a a la terre bouté
Deseur s apoie si a son cief cliné
Tant ke son cors ait un poi ralené.
Un petitet a deseur reposé.
Paien le uoieut grant ioie en ont mené
Ne quident mais ke il ait poësté.
Il se raliënt si l ont auironné.
Plus de .x. mile qui tout furent armé
De loig li lancent si l ont point et hersé.
En .xxx. lieus eust le eors nauré
Ne fust l aubere k il auoit endossé
Et li capiaus k dG ot ou cief fermé.
Ce l a de mort garandi et tensé.
Bien soit de l ame ki si l ot adoubé
Mais des mauuais i ot .e. mort geté.
A tant es uos un paien Aenré
N ot si felon des ci k en Duresté
Ainc ne fu hom de si grant cruauté.
Maint Francois a mangié et estranglé.
Un mail d acier porte grant enhauté
De nostre gent a forment lapidé
Plus de .l. en a au mail tuë.
Dist Rainouars Or ai trop enduré.
Se plus i sofre dont aie ie dahé
Par mi la presse uient le tinel leué
Tant a coru qu il ataint le maufé.
Sachiés de uoir ne la pas salu-é
Par de deriere li a graut cop doné
El haterel l a molt bien assené
A son tinel l a tot esceruelé
Deuant ses piés l a mort acrauenté.
Dist Rainouars Or auant Aenré
Tu me ueïs ia de petit aé
En tel maniere uous ai ei rauisé.
Mar me ueïstes onques de mere ne. --
Monioie eserie Guillaume i ai iosté.
Alons as autres cestui ai afiné.
Mi cosins iert et de mon parenté.
Encor ai gié un frere Tenebré
Esclariax Iambu et Persagué
Et .uii. auec que ie n ai pas nomé.
Mais par la foi que i ai Guiboure porté
Se ies ataing de eel tinel quarré
Ia n i aura gardé fraternité
Ne amisté ne parage conté.
A uois s escrie Ie sui fils Desramé
Bien uoil qu ou l oie ne uoil que soit celé.
Mais s il ne eroit Ihesu de maiesté
Ie l ocirrai de cest tinel quarré.
-Dex dist Guillaumes par ta sainte bonté
Garissiés le et lui et son tinel.
Li quex que faille a mort somes torné.
Paien s escriënt ueés la le maufé.
Qui l atendra ia l aura deuoré.
Desramé sire trop aués demoré
Tel perte as faite ia mais n iert recouré
Que mort i sont .xu. roi coroné
Et .xxx.m. que Persant que Esclé.
Mar acointasmes Guillaume et son barné
Et le diable qu il nos a amené
Qui a le cors issi enfautosmé
Ne crient cop d arme un denier moneé.
Par lui serons mort et desbareté
Qui la garra molt aura bien erré.
Por Rainouart sont si espoonté
Por poi ne sout tuit en fuie torné.

Rainouars est de la grant presse issus.
Molt longuement s i estoit combatus
A son tinel en a .m. estendus.
Eu mi le camp s est li bers arestus
Un petitet s apuia sor son fust.
Paien quidierent que il fust recreüs
Sore li corent si est leués li hus
Plus de .x.m. des cuuers mescreus
Lancent li lances et iauelos agus.
Dex le gari et la soe uertus
Et li haubers dont il estoit uestus.
Dist Rainouars Ie sui trop atendus.
Par saint Denis n i serai hui mais mus
S iert la bataille et li estors uaincus.
Le tinel lieue sore lor est corus
Plus de .l. en a mors abatus
Cui il ataint mors cst et confondus.
Paien reclaiment Mahomet et Cahus.
A ces paroles est Desramés uenus
En sa compaigne .x. rois et .iiii. dus.
Tant i auoit des paiens mesereus
Sos ciel n a home qui prisast les escus.
La ueïssiés taut bons destriers crenus
Tant blanc haubert tant uers elmes agus
Tantes ensaignes de paile de bofus.
Dex pent des nos qui el ciel fait uertus
Paien s eslaissent Frans les ont receus
A l encontrer les ont molt bien ferus
Es eors lor baignent et les fers et les fus
Aprés ont trait les brans d aeier molus
Copent ces hiaumes et fendent ces escus
Del sanc des cors fu molt grant li palus.
Desramés uient poignant tos iraseus
Sor la brehaigne qui fait les saus menus
Brandist l espié qui deuant fu agus
Et fiert Gaudin qui a Guillaume iert drus.
Par mi le cors li est l espié corus
N est mie mort mais a terre est eheus.
Diënt Francois Gaudins tant mar i fus
Desramés fu fors et grans et corsus
Lons ot les crins noirs est et tos chenus
En tote Espaigne n ot paiens si membrus.
Gaudin laissa ne sai qu en feïst plus.
Isnelement fu sachiés li brans nus
Ia mosderra li rois ses grans uertus.
A .u. des nos a lués les chiés tolus.
A uois s escrie Guillaumes est repus
Cil au cort nes li cuuers malostrus
Qui m a mes homes ocis et confondus
Et en bataille mes rois mors et uaincus
Et mon neueu a ses regnes tolus.
Hui est li iors que l en rendrai salus
N i garira ne iuenes ne chenus
Ia de ses homes n eu esehapera nus
Et il meïsmes iert as forches peudus.

Desramés ua par mi l estor poignant
Sor la brehaigne qui sos lui ua bruiant.
Au branc d acier ua les nos ociant
Contre sou cop n a nule arme garant.
Tant en ocist com lui uient a talant.
Par la bataille ua Guillaume querant
De sa parole l aloit molt laidengant
Ahi Guillaumes Por quoi alés fuiant
Que ia mais uis n en istrés de l Archant
Hui te ferai uaincu et recreant.
Perdu aués uiuiën le uaillant
Desos cel arbre gist mort sor un estaut
A la fontaine dont li doit sont bruiant.
Cuuert traïtres Ia l amiés uous tant.
uien si le uenge a ton acerin brant
Ie sai de uoir tu te uas reponant.
Fel soit li euers puis qu il ua coardant
Li quens l oï qui ueuoit apoignant
Si a parlé hautement en oiant
uoir dist Guillaumes molt m aués fait dolant.
Mort mas mes homes or m en uas ramponant
Mar le pensas fel cuuert mesereant.
Ie sui Guillaumes mar le querrés auant.
Se uels bataille ues moi aparissaut
Se ge te fail tien moi por recreant.
Desramés l ot d ire ua enprendant
Le destrier broche si entoise le brant
Et fiert Guillaume par mi l elme luisant.
Pierres et flors en ua ius crauentant
Quanqu il consuist ua contre ual rasant
Mais ens el chief nel toucha tant ne quant
Car il auoit Ihesu Christ a garant.
L espee torne el poig au mescreant
Tot son escu li ua eschantelant
Ce fu uertu de deu le roiamant
Qu il ne toucha ne lui ne l auferrant.
uoir dist Guillaumes cist cop n est pas d enfant.
Or sui ie fox se plus te uois sofrant.
Il tint Ioieuse au pont d or fiamboiant
Par mi son elme li reua doner grant
Que flors et pierres en ua ius abatant.
Tranche la coife de la broigne tenant
Grant plaine paume de la teste li fant
Desor l oreille ua la piece pendant.
L espee torne si ua escoloriant
Et nequedant si le fendi del brant
Qu il l abati del cheual auferrant.
Prist l au nasel del uert elme luisant
Ia li tranchast la teste maintenant
Mais au rescorre poignent .xx.m. Persant
Et d autre part Francois li combatant
Et Aimeris et tot si .ui. enfant
Et si neueu et si apartenant.
Au brant d acier uont la presse rompant
Sanc et ceruele uont a terre espandant.
Mais tant i ot de la gent mesereant
Que nel puet dire nus iuglere qui chant
Desramé font monter en l auferrant.
Lors recommeneent le chaple molt pesant.
Cors et boisines uont tel noise menant
Que la marine en ua tote crollant
Et nes et barges et trestos li Archant.
Molt ot bon cuer qui ne ua trebuchant.
Mais Rainouars ne ua pas coardant
De l estor crient que il ne uoist faillant
Et que paien ne s en tornent fuiant.

Par la bataille es uos poignant Borrel.
O lui estoieut si .xiiii. caiel
Tuit cheualiers adoubé de nouel
Noirs comme more merueillos furent bel.
N i a celui ne portast un flaiel
Tuit sont de coiure bien ouré a cisel
Onques n i orent lances ne panoncel.
Borrels lor pere portoit un grant martel
De fin acier bien ouré a neel.
N a uestu broigne ne haubert ne elauel
D un grant luiton ot endossé la pel
Et si auoit en son chief un chapel
Qui estoit fais de cuir de luitonel
Ne crient cop d arme uaillisant un caudel.






























































































De nostre gent fesoit molt graut maissel
Contre son cop ne ualt arme un mautel.
Ocis nos a Guion de Montabel
Renier de Perche et Girart de Bordel.
Par Alesehans fait de sane tel ruissel
Se dex n en pense qui sauua Daniël
Encui perdra Guillaumes son reuel.
Rainouars uient corant tot un uaucel
Tint son tinel qui mal sambloit fuisel.
Tel li dona derrier el haterel
Que de la teste li espant le ceruel.
Tot li desront et costure et capel
Mort le trebuehe delés un sapinel.
Dist Rainouars  Alés auant Borrell
uous me ueïstes ia molt petit tosel.
Conut uos ai com li leus fait l agnel.
De mon tinel uos ai fait tel bendel
S or ne se gardent uo fil de mon cembel
De mon tinel lor moustrerai l anel
Que ie fis faire au feure Lionel
Ie nel dorroie por l or de Mirabel
Ains en aurai espandu maiut ceruel
De cele gent qui n aiment Israel.
A uois s escrie Si fet cop sont molt bel
CXXI
En Alesehans fu la bataille fiere.
Le ior i fist Rainouars mainte biere.
A son tinel fist de Turs tel litiere
Que sor la terre cuert li sans a riuiere.
Paien le fuient et deuant et deriere.
Mais tant i ot de la gent auersiere
Une traitie meinent nos gens arriere.
Synagons uient par mi une bruiere
En sa compaigne gent de mainte maniere
Cil de Palerne sont tuit de sa baniere.
Bien fu armés desor Passeleuriere
(Plus tost l em porte tres par mi la ionchiere
Faucons ne chace l aloe menuiere.)
Couuert dun paile col et chief et croupiere.
Bertran feri deuant a l encontriere
Par mi l escu mist la lance pleniere
Que .c. des mailles del hauberc li dessiere.
Ens el costé li a fait tel saigniere
Que ne fu saine d une semaine entiere.
Sa lance brise qui ne fu pas d osiere.
Onques Bertrans n en guerpi l estriuiere
Li quens le fiert deuant en mi la chiere
Du brant d acier qui fu fait a Bauiere.
De la uentaille li rompi la ioiere
Tote la face li fendi par derriere.
Si lor leüst bataille i eüst fiere.
Mais trop i ot torbillon et poudriere
L un ne uit l autre tant fu grant la fumiere.
Dist Rainouars Sainte Marie chiere
Tenés l estor tant que assés i fiere

En Aleschans fu li estors mortés.
Paien s aliënt si ont lor cors sounés.
Or del bien faire seignor dist Desramés
Car par no force fuïr les en uerrés
Ni a Francois qui ne soit molt greués
Et de eombatre trauaillés et penés
Et de nos gens est molt grant la plentés.
Contre un des lor en aurons .xx. d armés.
Se bien le faites ues les desbaretés.
Dist Baudus Sire or ne uos desrotés
Car par Mahon le chans iert afinés.
Molt me merueil ou est li uasaus alés
Qui tant a hui de nos gens afolés.
Mais par Mahon a cui ie sui uoës
Ie l ocirai s il puet estre troués
Lui et Guillaume le marchis au cort nes
Et Aymeri le uiel chenu barbé.
Ia de Francois n en iert nus esehapés.
Biax niés Baudus dist li rois Desramés
Molt estes fors ce est la uerités.
Mais cil uassaus est si desmesurés
Que ne crient home qui soit de mere nes
Car .xu. rois nos a mort et tuës.
Ia de cel mail rien ne li forferés
Car plus lons est ce sachiés ses tinés.
Mais s auiës un grant mail de ces nes
Et a mesure fust un poi recopés
Mien esciënt adont le conquerrés.
Et dist Baudus Alés sel m aportés 
.l. Turs i tramist Desramés.
Un molt grant mal de sap fu aportés
Deuant Baudus fu mis et traïnés
Deuers le graile fu un poi recopés
Et au tenant belement reondés
Por miels ferir fu enuiron cirés.
Tant par est grans ce sachiés li tinés
Que par .iiii. homes ne fust ia remuës.
Et cil le prent qui molt fu desfaés
Ne li pesa qu un arbrisel ramés
Bien le manoie et fet ses uolentés.
Oës com iert li paiens figurés.
.xu. piés ot molt fu grans et quarrés
Ains si fors hons ne fu de mere nes.
Noire ot la char plus qu arrement triblés
Les cheuox ot gros et recercelés
Et les iaus roges con charbons alumés.
Son tinel lieue en haut s est escriës.
Et dist Baudus Or sui tos aprestés.
Desramés sire alés si uos seés.
A l estandart biax oncles m atendés
De ces de France uos i menrai assés.
Li rois remaint Baudus s en est tornés
Par mi l estor quist Rainouart assés.
Quant ne le troue molt en est aïrés
De nostre gent a tant mort et tuës
Que de lor sans en estoit grans li gués.
Es uos paiens del tot aseürés
Molt ont les nos laidis et auilés.
Rainouars est de la presse seurés
De fors les autres .ii. arpans mesurés.
Sor son tinel s est un poi acostés
Un petitet s est li bers reposés.
Deuers l Arehant auoit ses euls tornés
uoit un conroi uenir de Turs armés
Qui donc a primes estoit issus des nes.
Des Sarrasins fu molt grant la plantés
Rois Haucebiers les a deuant guiës.
A grant merueylle estoit ses cors armés
En son dos ot .ii. uers elmes gemés
Et a son col .ii. fors escus bendés
  Ains plus fers hom ne fu de mere nes.
Estrangement demenoit grans fiertés
Molt estoit fel et de grans crueltés.
Rainouart uoit cele part est alés.
Dist Rainouars Sarasin dont uenés 
Estés iluec Dites que uos uolés
Ge gart l Archant li dons m en est donés.
Si uels bataille ia mar auant irés.
Encontre toi en sui tos arestés
uien te combatre a moi en ~ ces presl
Dist Haucebiers Tes fols estrumelés
Ia hom a pié u ert par moi adesés.
Tui dras ne ualent .ii. deniers moneés
Ribals semblés qui en ces feus entrés
Tant i assis que tos ies eufumés
Bien sembles sot si tu estoies res.
Dist Rainouars Or ne me ramponés
A uos qu en tient se ai dras despennés
Et si mes chars est noyre et hurupés
Li cuers n est mie en dras enuelopés
N en uair n en gris ne en ermin golés
Ains est ou uentre dedens bien reposés.
Fols est por dras qui tient home en uiltés.
Tels est prodom qui chiet en pouretés
Riches mauués ne uaut .ii. aus pelés
Petit le pris de moi est fous clamés.
Se ie sui poure diex m en dorra assés
Por lui cuit estre encore coronés
De tote Espaigne et rois et auoës.
Mahon ferai desbrisier les costés
Si ferai faire eglises et autés
Dou grant auoir qui i est amasés.
La iert Ihesus esauciés et leués
Et li suens cors benoïs et sacrés
Molt n ert haucie sainte chrestiëntés.
Dist Haucebiers ua ta uoie desués
Se t ociroie -- mais ce seroit uiltés.
Ensegne moi dant Guillaume au cort nes
Dist Rainouars Ores fu mort gités.
En Alischans l a occis Agentés.
Forment m en poise que molt iert mes priués.
Dist Haucebier Molt est grans uostre des.
Por son amor seras tu ia tuës
De cest espié par mi le cor botés.
Dist Rainouars Se dex plest uos mentés
Ne ferés mie isi com deuisés.
1l a en moi que uos ue esperés.
Par saint Denis Quant uos m eschaperés
Ia mais Guillaume forment n en forferés.
A icest mot est uers le Turc alés.
Son tinel tint si l a amont leué.
Fiert Haucebier sor ses elmes gemés.
Chascuns ert fors de bon acier temprés
Nes empira .ii. deniers moneés.
Encontre mont est li tineus uolés.
Dist Rainouars Or sui bien asotés
N a mes en moi ne ualor ne bontés.
Se miex ne fier recreans sui clamés.
Par maltalent fu li tineus leués
De bien ferir fu molt entalentés.
Tant fort s afiche que tos est tressuës.
Fiert Haucebier que molt est aïrés
Froisse les elmes andeus les a froës
Et les escus frais et esquartelés
Les .ii. haubers desrous et despanés
Le chief li brise les flans et les costés
Tot a le cors et les menbres froës.
Au bon cheual est li cos deualés
En .ii. moitiés rompus et tronçonés.
Li tineus bruit com foudres et orés.
Et Rainouars s est molt bien afermés.
De ci en terre fu li cops aualés
Plus de .uii. piés est bien dedens entrés
A icest cop s est brisiés li tinés.
C est grans damages ains n ert mais restorés
Quant paien uoient que li fust est quassés
Plus de .xx.m. des cuuers desfaés
L en corent sus et as espiés molés
Et as fausars et as dars empenés.
De totes pars fu li bers encombrés.
Paien li uienent enuiron de tos les
Et cil i fiert qui ne s est point armés
A ses .ii. poins lor a grans cos donés.
Cui il ataint molt est mal asenés.
Plus de .ii.c. en a mors et tuës
Et autre tant maumis et aualés.
Mais de paiens fu trop grant la plantés
Ia fust iluec Rainouars desmembrés
Quant de son branc s est li bers ramembrés
Trait l a dou fuerre molt fu grant Ia clartés.
Fiert Golias qui tenoit Balesgués.
Iusqu au braier li est li brans colés
Que la moitié est keüe ens es pres.
A l autre cop a occis Gliboés
Par mi les flans sont ambdos tronçonc.
Dist Rainouars Ceste arme est molt soës.
Bien soit de l arme qui la ceinst a mon les
Diex me doinst uiure qu encor le uoie assés
Trop longuement m en estoie oubliës.
A cest cop s est Rainouars escriës
Sire Guillaume et car me secorés
Se ge i muir molt grant perte i aurés.
Li quens Guillaumes a les mos escoutés
Monioie escrie cheualiers or uenés
Rainouars est des paiens atrapés.
Ses tineus est brisiés tos et quassés
Mau sui baillis s il i est afolés.
A ces paroles s en est poignant alés
Tos ses lignages est aprés lui tornés
Et Aymeris et ses grans parentés
Et li barnages qui tant fu alosés.
As brans d acier ont paiens reculés
Plus de .x.m. en ont les chiés copés.
A icest poindre les ont desbaretés.
As esperons s en fuï Desramés
Et si paien li sont aprés alés
Li quens Guillaumes les enchauça assés.
Deuant la mer est li rois arestés
Et Sinagon poignant tos aïrés
Et Malatars et Malars et Otrés
Et bien .c.m. que Persant que Esclés.
Lors fu l estors molt fors et adurés.
Mais Rainouars s en est a eus meslés
Au brant dacier lor detrencha les nes
Et les poitrines les flans et les costés.
Paiens nel uoit n en soit espoëntés.

Grans fu l estors molt l ont bien maintenu
Fierent et chaplent et demeinent grant hu.
Paien reclament Mahomet et Cahu
Et Apolin Car mostrés uo uertu
Rainouars a son pere aperceu
Nomer l oï por chou l a coneu.
Deuant lui uient entesé le brant nu.
l li escrie Biau pere dont uiens tu
Ie sui tes fils que lonc tens as perdu
C est Rainouars qui tant mal a eu.
Ie ne te di amistié ne salu
Se tu ne crois en deu et en Ihesu
Et ne renoies Mahomet et Cahu
Et tu ne lais ton fol deu malostru
Por cel signor qui el ciel fait uertu.
Tel te donrai de mon brant esmolu
Que te ferai le chief partir del bu.
Desramés l ot tot a le sanc meü
Dist a son fil Rainouart que fais tu
Molt m auras hui et mort et confondu
Car par toi ont François lc champ uaincu.
Ie sui tes peres molt m as fait irascu
Ton fillolage m as chierement uendu.
Forment me poise quant te uoi mescreü.
Querre t ai fait iusqu as bones Artu.
Dist Rainouars N i donroie un festu.
Ne croi Mahon ne que un chien pandu.
Entre en ta nef trop i as atendu
Forment m en poise quant si t ai conseü.
S or ne m estoit a reproche tenu
Ia te tolroie le chief desor le bu.
Dist Desramés Ains tel honte ne fu.
Fil a putain fol plait aués meü.
S or m atendés par mon ehief le chanu
Ie uos ferai dolent et irascu.
Point la brehaigne qui randone menu
Del branc d acier a Rainouart feru.
Ne fust la coife dont ot le chief uestu
De ci as dens l eüst tot porfendu.
Dist Rainouars Or aués trop coru.
S or deuoit estre m arme adés en fu
Ne te leroie s auras mon branc sentu.
Sore li cort a plain cop estendu.
Desramés a molt grant paor eü
Ne l atendist por plain ual d or molu.
En fuie torne plus n i a atendu.
Un suen frere a Rainouart conseü
La teste o l iaume fist uoler el palu.
Monioie escrie Guillaumes ou es tu
Por toi ai mort un mien frere Iambu
Si ferai ie Desramé le chanu 
Paien l entendent si ont leué le hu.
Plus de .x.m. i sont corant uenu
Por Desramé que il out secoru.

Quant Rainouars ot Borrel abatu
Prent son martel a son caint l a pendu
Que s il auoit son grant tinel perdu
A cel martel moustreroit aa uertu.
Li fil Borel ont lor pere ueü
uera Rainorart ceurent tot irascu
De lor flaiaua ont Rainouart feru
Demené ont et mt noise et grant hu.

Li fil Borrel firent molt a douter
.xiiii. furent tuit iouene bacheler.
uoient lor pero morir et deuiër
uers Rainouart aceurent com sengler.
De lor flaiaus li uont grans cos doner
De lor flaiaus li uont grans cos doner
De son capel font les fretes uoler.
Dist Rainouars Or puis trop demorer.
Le tinel lieue qu il ot fait uiroler
Par mi les testes lor ua grans cos doner.
Au premier cop en fist .u. crauenter.
Ains Rainonars ne fina de capler
Si les ot fait tous a lor fin aler.
Quant s aresta si prist a regarder.
Un flaiel prist sel fist a mont branler 
Entor son cief l auoit fait uenteler
Menuëment et uenir et aler.
Dist Rainouars Or puet l en bien prouer
Ceste arme est faite pour les moches tuër
Pour autre cose nel fist on manourer. 
Puis les commence par lestor a ieter
L un aprés l autre a fait si loig uoler
Que il nes puet ueoir ne esgarder.

Quant Rainouam ot les flaiaus getés
Prent son tinel si s en est retornés.
uoit un conroi de Sarrasins armés
Qui dont a primes estoit issus des nes
Si les condnit Agrapars li barbés
A uois s escrie  Guillaume en sa raison
Ancui seras a grant destruction 

Agrapars uient poignant tos eslaissiés
De nostre gent a forment mehaignié
Comme caiaus a nos gens rechigniés
Cil qui le uoit li sans li est cangiés
Rainouars fu sous un arbre foillié.
El grant estor auoit tant caploié
Molt ot grant caut son elme a deslacié.
Sor son tinel s est un poi apoiés.
Rainouart uoit sor son fust apoié.
ll saut auant si l a si capignié
Iusqu a la car n i a ceuel laissié
As ongles durs a le cuir esragié
Li sans uermail li est aual glaciés.
Dist Rainouars Bien m aués capignié
De mes ceuiaus faites trop grant marchié.
Par saint Denis mar les m as esragiés 
Se ne m en uenge plain sui de maluestiés.

Rainouars fu dolans ne set que face.
Taste a sa teste si a troué la place.
Dist Rainouars  Ci a molt laide trace.
S or ne m en uenge ia dex bien ne me face
Prent son tinel a ses .ii. mains l embrace
Ferir quida le paien en la face.
Mais cil saut sus comme beste sauuage
Au rechaoir la cuisse li esrage.
Dist Rainouam Paieus faites escace 
De mon tinel aués sentu la trace.
Agrapart saut par mi le cors l embrace 
Par tel aïr ses ongles li enlace
Que .c. des mailles de l auberc li deslace.
Au retorner l a si mors en la face
Que li clers sans tot contre ua l en glace.
Par tel aïr prent celui par la brace
Que de son cors un des bras li esrage.
uousist ou non le giete en mi la place.
ua tu dist il ia dex bien ne te face.
Sainte Marie com or me cuist la face

Rainouars fu dolans si se combat
Que de sa plaie li sans uermaus li bat.
Dist Rainouars Molt ai or le cuer mat
Por seulement la morsure d un cat.
Or me demain a guise de couart.
Mes par la foi que doi saint Liënart
Ains que m en parte ferai tel essart
A mon tinel qui les grans cos depart
Ne mangerai ia mais de pois au lart.
Cil li reuient a guise de lupart
Par mi les flans enbraça Rainouart
Les mailles ront de l aubert de damart
La car li perce ausi com d un fausart
Et Rainouars a ses puins le depart.
CXXulM .
Rainouars fu dolans et forment iure.
Li Turs le tient par endroit la chainture
uers Rainouart a leuee la hure
uers lui l estraint si grondille et murmure.
Dist Rainouars Mauuaise creature
Com par as ore ideuse esgardeüre.
Et dex confonde si faite engendrëure
Diables ies bien le uoi a droiture
Hom ne fust pas de si laide figure.
Dex sire pere aidiés que ie n i muire

Li Sarrasins fu durement iriés.
Rainouart tint si s est sor lui plongiés
Les sorchiels lieue s a les dens reschigniés.
Dist Rainouars Cis hom est enragiés.
Ainc mais de rien ne fui si esmaiés.
Fil a putain  dist il car me laissiés  
Dont s est forment Rainouars airiés
Le Turc saisist a .ii. mains par les piés.
ia l i eüst tronchonés et brisiés
Mais il s estort s est ariere glaciés.
En sus se trait tant qu il fu refroidiés.

Li Sarrasins fu molt de pute orine.
Rainouart uoit si l esgarde et reschigne
Les leures muet et des dens li rabine.
Dist Rainouars Molt as pute racme
Tres bien resembles de lignage au singe. 
Et li paiens uint courant de rauine.
Rainouars lieue le tinel de sapine
Tel cop li doune par de desus l eschine
Qu il l abat mort delés une aube espine.
Dist Rainouars Tien ore a bone estrine
Tu commenças premerains l aatine.

D or en auant te pardoins ma haïne.
A taut s en ua son tinel en traine.

Quant Rainouars ot mort le mescreant
Lom s en retorne son tinel trainaut.
Son elme lace molt bel et auenant.
Li iors fu biaus et li-estors pesant
A l estandart sonent li olifant.
François escriënt Monioie la uaillant
Et Sarrasin Mahon et Teruagant
De tel bataille u est nus bom qui uos cant.
A tant es uos Crucados apoignant
Un Sarrasin molt fu de let semblant
Et cheualchoit un destrier Aufricant
Lonc a le poil par terre trainant.
N a si grant home de si qu en Oriant
Qui auenist a son arçon deuaut.
Cil qui fu sus le ua esperounant
Tint une mace molt merueilleuse et grant
De nostre gent aloit molt damagant
Tant en ocist com li uient a talent.
Mais Rainouars li corut au deuant
Estés uassal dist il n irés auant 
Quar me rendés cele mace pesant
C est le treü que ie gart de l Archant.
Dist Crucados Ribaut alés auant
Gaçon me sembles qui en fours ua iesant.
Fui toi de ci ne me ua ramponant
Ou se ce non par mon deu Teruagant
Ia te ferrai el uisage deuant.
Dist Rainouars Et ie mius ne demant.
Mais tant i a que ie ferrai auant.
Son tinel lieue si le ua paumoiaut.
Le paieu fiert sor son iaume luisant
Iusqu en la sele le ua tot esmiant.
Ocis eüst le destrier auferrant
Mais le tinel ala escolorgant.
Le cheual prist por ce qu il le uit grant.
Dist Rainouars Molt ai le cuer dolant
Que cil glouton me uont si laidengant.
Garçon me claiment ribaut a pié trotaut
Or monterai desor cest auferrant
Cheualiers iere des or mais en auant.

Rainouars tint le destrier a grant ioie
A une main par la regne de soie.
Le cheual fronche durement se desroie
Por le tinel que uoit que cil paumoie.
Mais Rainouars de rien ne s en esfroie.
Tint le cheual et a monter colloie.
Quant se porpense si rentre en autre uoie.
Dist Rainouars uolentiers monteroie
Mais il me semble que le cuer m afebloie.
Et mon tinel comment le porteroie
Ce m est a uis certes que ie foloie.
Mon esciënt ie cuit que ie charroie.
CXXXM.
Rainouars fu en mi la sablonniere
Tint le cheual par la regne doubliere.
Del ceuaucier n estoit pas costumiere
De la cuisine counoist mius la fumiere
Quant elle en ist plus grant et plus pleniere.
Quant du monter onques n i quist estriere
Saut en la sele tot ce deuant deriere
Deuers la queue a tornee sa ciere.
De ses talons le hurte par deriere
Et li cheuaus s en fuit comme leuriere
Tot coutre ual par mi une bruiere.
Dist Rainouars Ceste iument est fiere.
Se ie seüsse que fust de tel maniere
Ie n i montasse por tot l or de Baiuiere.
Aide dex uoir pere iustisiere
Que ie ne chie a ual ceste rociere
Issi faisoit Rainouars sa proiere
Et ceuaucoit et faisoit laide ciere.
Ains n en sot mot si cai par derriere
Si li chaï sa grant perce pleniere.
Li bers se tint a la keue derriere
Et li cheuaus le trait par la poudriere.
Ains ne fina iusqu a une riuiere
Illuec laissa Rainouart en l ordiere.

Quant Rainouars fu a terre caüs
Plus tost qu il pot est en piés resalus.
Le ceual prist quar molt fu irascus.
ua tu dist il tu soies confondus
D un de ses poins l a si .ii. cox ferus
Que li ceuaus est a term ceüs.
Et Rainouars est ariero corus.
Sainte Marie dist il ou est mes fus
Se ie le perç Guillaumes est uaincus 

diaus fu li iors la calor est leuee
Et la bataille fu grant et la mellee
De toutes pars fu molt grant la huée.
Es Walegrape le font d une uallee
N ot si fort hom iusqu a la mer betee.
Tote sa gent auoit ia trespassee.
Un croc portoit dont la pointe est doree.
Par Aleschans a no gent malmenee
Ne puet auoir uers lui arme duree.
Cil a la perce Rainouart encontee
Nel puet leuer si l en a trainee
Trusqu a un mont sous l oliue ramee.
La s est assis si l a molt esgardee.

Cil Walegrape fu molt hisdeus et fors.
.xiiii. piés ot de longor par cors
Rouse ot la barbe si ot les ceuels sors
Le neis agu ausi com un butors.
Les dens ot lons plus que sanglers ne pors
Et de sa bouce li pent la langue fors
Grant demi pié. Molt est fel et entors.
Le tinel lieue Rainouart par le gros
Ains que il l ait sera li estom fors
Se diex n en pense Rainouars sera mors.
Ainc par un home ne fu mais si detors.

Cil Walegrape ot le corage fier
Et le cors grant parcreü et plenier.
Il n auoit hiaume ne nul auberc doblier
Espee çainte ne escu de quartier.
Ains ne monta sor mul ne sor destrier
Hais en un cuir uelu s iert fait lacier
De serpent iert ne prise arme uu denier.
Qui li ue ist nos François damagier
O le grant croc ocire et detrencier
Molt l en deüst en l estor resognier.
Desous un arbre s asist por refroidier.
Rainouars garde s a ueü l auersier.
Bien reconnut sous l arbre son leuier.
Se il l auoit ia s iroit esaaier
Se il pooit encontrer cel briquier.

uers Walegrape uint Rainouars li preus.
D a lui parler est forment anglosseus
De son tinel rauoir est couoiteus.
Il uint corant au paien comme leus
Qui iert asis desous l arbre tous seus
Son fust li tout ne fu pas pereceus.
Et Walegrape saut sus com hom ireus
Il prent son croc si rooille les eus.
Dist Rainouars Molt es ores hi deus.
Car me dis ore se es homme morteus.
De nos François as fet maint dolereus.
Tu ne ses mie quels ieus fet mes tineus.
Dist Walegrapes Tais toi fox enuiéus
Tant par es poures et chaitis ennuiéus
En la cuisine as esté ce quit queus.
Molt par es fox quant ci es uenus seus.
S en ta compaigne en auoit .xx. et deus
Ses ociroie ains que caut li soleus.
Dist Rainouars Molt es ore orgueilleus.
Ains que m eschapes te ferai tot honteus
Tel te donrai par desor cel ueleus
Que de ta teste ferai uoler les eus.

Li dui uassal furent molt ahati.
De bien combattre furent tout arami.
Walegrape a Rainouart enuaï
A son grant croc l a par l auberc saisi.
A lui le sache forment le porfendi
Que .c. des mailles de l aubert li ronpi.
Ens el costé le croc le consui
Grant plaine paume de la car li fendi
Li sans uermaus a la terre en caï.
Quant Rainouars se sent si mal bailli
Tel duel en a tot a le sens marri.
Son tinel lieue a .ii. mains le saisi
Fiert Walegrape la ou le consui
Desus le cief que tot l a estordi.
Fort fu la pel qui le chief li couuri
Ne l empira uaillisant un espi.
Encontre mont li tinés resorti
Et Walegrapes l a si del croc saisi
Petit s en faut que tot nel porfendi.

Rainouars uoit son sanc par mi sa plaie
De son costé iusqu au talon li raie.
Il iure deu la paterne ueraie
Maluais sera s encor ne s i essaie.
Tint son tinel au ferir se rassaie
Sor la cuirie merueilleus cop li paie
Mais ne l enpire pas un bouton de haie
Dont fu dolent Rainouars si s esmaie.

Des .ii. uasaus fu li estors pesans
Grans cos se donent es costés et es flans.
De l autre part contre ual les Archans
Se recombat Guillaumes li uaillans
Et Aimeris a tous ses .ui. enfans.
Tele entente ont enuers les soudiaus
Ne lor remembre d ome qui soit uiuans
Que tant i a et rois et amirans
Contre un des nos i a .c. mescreans.
Si nos ociént et afolent nos Frans.
Et François criént Ihesu Crist roiamans
Soiés nous hui aide et secouraus
Qu est deuenus Rainouars li uaillans
Au grant besoig nos est ore faillaus.
N i a celui qui ne soit esmians.
Mais ne lor uaut le pris de .ii. besans
Que Rainouars ne lor puet estre aidans.
Quar Walegrapes li cuuers mescreans
En tel destroit le tient li souduians
Que par la bouce li est uolés li saus.

Desous l Archant soua un arbre ramé
Sont li uasal ambedui aresté
De bien ferir sont molt entalenté.
Rainouars hauce sou grant tinel quarré
Fiert Walegrape quant bien l ot auisé.
Fort fu la pel de uielle antiquité
Ne l empira un denier moneé.
Grans fu li cos s a le Turc estouné
uousist ou non .ii. tors a cancelé.
Dont braist li Turs si a un cri geté
La terre en crolle enuiron de tout le.
Fierement a Rainouart regardé
Molt roidement a son croc entesé
El haterel a Rainouart cobré.
Puis l a saisi a son aubert safré
Si l a li Turs et enpoint et boute
Qu agenoillier l a fait outre songre.
Rainouars saut n a mie demoré.

Quant Rainouars a le paien ueü
Qui a son croc l a si fort porfendu
Tel dnel en a tot a le sanc meü.
Prent son tinel par molt ruiste uertu
Ia l en ferist desus le cuir uelu.
Mais Walegrapes fist de son croc escu
Li cox fu grans. au croc l a receü.
La est au Turc forment mesauenu
En .ii. moitiés li a son croc rompu.

Rainouars uoit la grande mescheance.
Dist au paien Tu es en la balance.
Car te renoie et si t en uien en Fmnce
Dist Walegrapes Or as dit grant enfance.
Tant com ie tiegne de mon grant croc le manche
Ne redot ie ton tinel une lance.
Poi te uaudra tote ta grant poisance
Encui morras a molt grande uiltance.
CXLMI.
Rainouars fu en mi le pre herbu
Tint son tinel onques mieudres ne fu.
Dist Rainouars Comment te contiens tu
Tu uois molt bien tu as ton croc perdu
Ne te uaut mais ta grant force im festu.
Di croiras tu ou digne non Ihesu
Se tu nel fais ia t aurai confondu.
Dist Walegrapes Tais toi ribaut tondu
Mauuais signor as ci deuaut eü
Qui si te laist aler despris et nu.
A ces paroles l a saisi par le bu.
Rainouars saut quant l a aperceii 
Son tinel gete desus le pre herbu
Et a molt bien a luitier entendu.
Tant ont entr eus la luite maintenu
Qu eneontre terre sont a un flat ceü.
  Mais Walegrapes fu molt de grant uertu
Tous premerains est en piés resaillu.
Prent le tinel Rainouart qu a ueü
Leuer le cuide mais il i a falu
Nel puet leuer en auant de son bu.
En boutant a Rainouart si feru
Mien esciënt ia l eüst abatu
Mais Rainouars ne l a pas atendu
Fiiiant li ua entor l arbre foillu.

Rainouars fu tous seus ens el prael
De son tinel n a ioie ne reuel.
  Or eüst il grant mestier del martel
Que il conquist quant il ocist Borrel.
De l arbre fait contre le Turc castel.
Cil le decace entor a son fuisel
Li bers reclaime le baron saint Marcel.
Dist Walegrapes  Or entent ribaudel
Croiras tu point el roi Luciabel
Se tost nel crois ia auras tel cembel
Que de ton cief t abatrai le ceruel.
Dist Rainouars Or as bien ton reuel.
Mal dehait ait par mi le haterel
De moie part sire cui il est bel 
Lors remembra Rainouart del martel
Que il conquist quaut il ocist Borel.
De son çaint l oste bien ouré a cisel
Fiert Walegrape deseur le haterel.
Desus l espaule est rompue la pel
En .ii. moitiés est brisiés le martel.
Mais neporquant li dona tel bendel
Que a genous l abati el prael.
Le grant tinel li cai el ruisel
Et Rainouars le saisi par l anel
Si li dona un si grant hatiplel
Que de son cief li cai le capel.
lssi maintiennent longement le cembel.

Dist Rainouars Or entent Walegrape 
Ie rai mon fust ne quich que mais m escape
Ains t en aurai doné tele soupape
Nel porteroies por étot l or de Halape
La merci deu or es tu en la trape
Or te conuient remaintenir le chaple.
Se ne renoies Apolin et Sorape
Et tous tes dex que ne pris une nape
Ie te dorrai tel cop sor cele chape
Ne te uaudra uaillesant une hape.
Dist le paien Molt sembles uain et uape.
A ces paroles Rainouars le refrape
Et Walegrapes son tinel li rehape.
Encor uoudra remaintenir le chaple.

Or est li Turs auques asseürés
Le tinel tint Rainouart qu est quarrés
Ne le puet pas bien tenir a ses les.
De bien bouter est molt entalentés
A Rainouart a dit ses uolentés
Esta uassaus ne soies esfreés 
D une grant chose me sui aporpensés
Com as tu nom et de quel terre iés nes
Qui est tes peres et tes amis charnés
Dist Rainouars  Aparmain le saurés
Ia uoir por toi nen ert mes noms celés.
Rainouars sui et d Espaigne sui nes.
Mes peres est li fors rois Desramés
Et est mis oncles Tiebaus li biaus armés
Et sont mi frere Iambus et Persagués
Et Agolfare Boreax et Maltriblés
Esclaria%x et Quariax et Otrés
Et Malatara et Malars et Malés
Et Mirabel et Moriaus et Barnés
Et Walegrapes ce cuit est li ainsnés.
I ai .xu. freres trestous rois coronés
Fors moi tot seul qui en sui li puisnés.
Ce m est a uis bien sui enparentés
Mais ie nes pris .ii. deniem monneés.
Desor Palerue fui pris et achatés
Quant g iere iouenes en mon petit aé.
Rois Loëis qui de France est casés
La m acata .c. mars d argent pesés.
A Monloon fui auec lui menés
En la cuisine ai plus de .uii. ans mes
Ou i ai esté souent bien conreés
Dun manger faire sui bien endoctrinés.
ça m amena Guillaumes au cort nes.
En cest estor me fuse bien proués
Mais un petit sui uers toi encombrés
Mon tinel tiens et ie sui desarmés.
Ce m est a uis tu tiens ore les des.
Mais se m en fusse hui matin porpensés
De cest domage me fusse bien gardés.
Dedens mon poing l eüsse bien gluë
Mon grant tinel que uos ore tenés
Ne me fust mie si souent eschapés.
Si m aist dex molt sui maleürés 
Se or endroit mon tinel ne rendés
uers uous sera richement rachatés
.c. mars d argent en balance pesés.
Li paiens l ot si s est haut escriës
Mahomet sire tu soies aorés
Rainouars frere bien soiés uos troués 
Ie sui uos frere ia mar le mescrerés.
uenés ça fmre por Mahon m acolés
Dist Rainouars uassal en sus estés 
Si m aist dex n iere de uos priués
S auçois nen estes batisiés et leués.
Adont uous iert mes coros pardounés. 
Dist Walegrapes Or i soit li maufés

Dist Walegrapes Rainouars biax amis
Ie sui tes freres par foi le te pleuis.
Molt est por toi rois Desramés maris.
Par tot le mont t a on cerchié et quis
Mais ie ne sai ou as esté norris.
Forment iés ore et muës et noircis
Ne te conois fors seulement as dis.
Car t en reuieg en cest nostre pais
Et croi Mahon qui tant est poéstis
Coronés eres ains que past li tiers dis.
Dist Rainouam  Tais toi dieu anemis 
Ie ne sui pas si fols ne esbahis
Que dieu guerpise por les tiens dieus chaitis.
Li paiens l ot s en fu tous esmaris.

Dist Walegrapes Rainouars ne foloie
Quar croi Mahon si entre en bonne uoie
Coronés ieres encui a molt grant ioie.
Plus que un cien que iou ne le uoroie.
Por nule rien ma loi ne guerpiroie
Que dex douna por aler droite uoie.
Dist Walegrapes Fox est qui te castoie
Car tu es chains de molt pute coroie.
Ains uoir ta mere ne resembla la moie
 Engendrés fus d une feme de ioie
Qui uolentiem prendoit d autrui monoie.
Or te ferai qu a home ne feroie
S a cest tinel or endroit t ocioie
Ce m est a uis que maluestié feroie.  
Le tinel iete en sus hors de la uoie
Et Renouars i cort qui a grant ioie
Prent son tinel entor lui le tornoie.
Et Renoars durement s agremoie
Prent Walegrape a ii. mains le paumoie
uousist ou non .iiii. tors le tornoie
Et Walegrape si fort le repaumoie
Qu entre ses bras l eschine li reploie.
Lors mcommence fierement le harnoie.

Fier sont li caple et meruillous li hu.
François i fierent a force et a uertu
Mais tant i a de la geste Cahu
Contre un des nos sont .xxx. mescreü.
Dex dist Guillaumes Rainouart ai perdu
Mené l en ont li cuuert malostru.
Or sai ie bien mi home sont uaincu.
S il le seüst tost fussiés secoru.
Mais Walegrape le tint si par le bu
Petit s en faut qu il ne l a deronpu
Et Rainonars le ra si bien tenu
Que des nonblis li saut li sans a ru.
Tant ont entr aus au luitier entendu
Qu a terre sont .iii. fois entrebatu
Et par .iii. fois sont en piés resalu.
Taut a l uu l autre a ses poins debatu
Qu a terre sont tuit ensamble caü.

Li uasal gisent sous les arbres foillis
Les ceruels ont et les ciés estordis.
De la grant paine s est chascuns endormis.
Se dex n en pense li rois de paradis
Ancui sera Rainouars mal baillis.
Molt le regrete Aimer li chaitis
Sor tous les autres Guillaumes li marchis.
Mais as couars n en est ne gus ne ris
Ains le regretent et pleurent a haus cris
Rainouars sire bons ceualiers eslis
Se te perdons Rainouars biaus amis
N i a celui ne soit de la mort fis.
Li qnens Guillaumes fu forment esbahis
Une orison commence li marchis
Glorious dex qui le mont establis
Et home et feme destinas et fesis
Osiax et bestes et les grans gaus foillis
Et ciel et terre infier et paradis
Les egues douces et les poisons petis
Le soleil sire fesis dex Ihesu Cris
Et car et sauc en la uierge presis.
uirgene ert deuant et sera mais tos dis
Et sans trauail sire de li nasquis
Ne fu au nestre fors Iosef ses amis
Et une dame qui auoit cler le uis
Sainte Honestaise ot nom ce m est a uis.
N ot nule main ains ot les bras honis.
A ses moignons fu ens dex recoillis.
Si tost com t ot entre ses dos bras pris
Ot plaines mains et lons dois et traitis.
Et des .iii. rois sim fustes requis.
Si com c est uoirs et iel croi et deuis
De Rainouart soies gardes et fis.
Gardés son cors que il ne soit ocis.
Et quant li quens ot tous ses dis fenis
Monioie escrie s a Francois esbaudis.
Don refu grans et fors li poigneis.
Mais as conam est grans li ploreis
Por Rainouart est cascuns esmaris.
Li auquant doutent qu il ne soit conuertis
Et uers paiens alés et relenquis.
Mais non est pas tout en soient il fis
Ains gist pasmés souis com uns roncis
Et Walegrape ses mortex anemis
Cil Walegrape s est premiers esperis.
Coiement est li paiens sus saillis.
Quaut il ne fu de Rainouart oïs
Prent le tinel qui iut sor le lairis.
uers Rainouart s en uient tous aramis
Ferir le uot en boutant el ceruis
Mais nel leuast por tout l or de Paris.
Porpensa soi qu il seroit mal baillis
Se Rainouars n iert a un cop ocis.
En sus se trait s a le tinel ius mis
Une autre chose li est uenue en uis.

Rois Walegrapes uit le tinel trop grant.
Ne le puet mie leuer a son talant
Celui maudist qui le fist issi grant.
De grant uoisdie se ua aporpensant.
De sa coroie se deschaint maintenant
Qui lee estoit .ii. piés en un tenant
Un lac en fait meruellous et courant
uers Rainouart uient Walegrape a tant.
Ia l estranglast par le mien ensiant
Mais li las ua par le milieu ronpant.
Il le reprent si le ua renoant
Las estrias fera fort et tenant.

Cil Walegrapes fu molt de male estras.
Tint la eoroie si ieta un compas
Isnelement fist les las estrias
uers Rainouart s en uient plus que le pas
El col li met li cuuers satauas.
Quant dut sachier si deronpi li las.
Dist Walegrapes Apolin Satanas
Or uoi ie bien que ia ne m aideras.
uoir qui te croit pires est que Iudas.
Se cis s esuelle recreans sui et mas.
Car forment sui et trauailliés et las
Et cis deables est fors s a durs les bras.
Se ie l ataign ieté ai ambes as.
A ces paroles s en torne isnel le pas.

Cil Walegrapes ot forment le cuer sage.
Rainouart uoit gisant desor l erbage
Bien set qu il a en lui grant uaselage.
Se il l ataint tost i aura domage.
Son tinel prist qui gist desor l erbage
Si le traïne par mi un ual ombrage.
S il puet uenir sor la mer au riuage
Ens le metra ce disit en son corage.
Et Rainouars qui se gist en l erbage
Resaut en piés de noient ne se targe.
Quant il ne uit le Sarrasin aufage
Ne son tinel a poi que il n enrage.
Il cort aprés n i fist lonc arestage
Ausi le suit comme cien de boscage.

Rainouars s est desous l arbre leués
Si se regarde enuiron et en les
De Walegrape ne set ou est alés.
De son tinel s est molt tost ramembrés.
Quaut ne le trueue set qu il en est portés.
Lors fait tel duel ia mais tel ne uerés.
Puis s en torna tout contre ual les pres
Trueue la trace si com il est alés.
Tant a coru Rainouars li derués
uoit Walegrape qui s en fuit abrieués.
Del tinel traire estoit ia tous lassés.
Rainouars keurt aprés s est aroutés.
A uois s escrie  Cuuert n i garirés
Maluaisement uous en estes enblés.
Laissiés mon fust ne le me traïnés
Maluaise honor ce m est uis li portés.
Lieue le fust fel cuuert pariurés
Ia t en sera li guerredons donés.
Li paiena l ot uers lui est retorués.]

Renouars prent la grant perche quarree
Il la paumoie contre mont l a leuee.
Fiert ualegrape tele li a donee
Que le cuirain ni pot auoir duree.
Tout li descire desi qu en l eschinee.
Dist Renoars Une eu auez portee.
Tu es mis freres c est uerité prouee
Quar croiz en dieu qui fist ciel et rousee
Et en Marie qui roine est clamee
Se tu le fez t ame sera saluee.
Le paiens l ot s a la teste crollee
Ie n i creroie por l or d une contree.
Dist Renoars Tu as fole pensee.
Quant tu ne croiz en la uirge henoree
Ie t ocirai a ma perche quarree.

Grant fu l estor et longuement dura.
Et Rainouars le paien regarda.
Cil Walegrapes ariere retorna
Ne fuira mais ancois se combatra.
Le tinel prist a .ii. mains l enbraca
uers Rainouart ruistement le laucha.
Ia l eüst mort mais il se destorna
Au rechair ens el pre l estecha
Que li tineus .iiii. piés i entra
Et Rainouars l a pris si l en leua.
Tot maintenant de Bertrant li membra
Qui del tinel bouter li enseigna.
Prent le tinel contre mont le haucha
Le bout deriere sous s asele acola.
Fiert Walegrape en boutant le heurta
Par tel aïr que tout en tressua
Sor le costé si forment l assena
Que le fort cuir rompi et deseuia
Ront li les costes et le cuer li creua.
Le paien chiet un si grant bret ieta
Iusqu en l Archaut tote terre en crolla
Et en la mer la uois en resona.
Et Rainouars s estut si l esgarda.
Or se repent de ce que ocis l a.

Rainouars uoit morir son frere et braire.
Lors a tel duel ne set qu il puisse faire.
Or le regrete molt bien a uois acaire.
He las dist il com sui mortels pecaire
Quant i ai ocis mon frere de ma maire.
Or sai ie bien pires sui que murdraire.
Mais c ai ie dit molt sui ore contraire.
Ia n est mon fust mon cousin ne mon fraire
Ne ie ne sui ses niés ne ses compaire.
S il fait folie droit est qu il le compaire.

Quant paien uoient Walegrape est uencus
De ses barons s en fuient tout li plus.
De ce fu molt Rainouars irascus
Qu a sou tinel nes a tous confondus.
A las dist il com or sui durfeüs.
N ai nul souler ains ai les piés tos nus
Par .xxx. lius m en est li sans corus
Ne puis mes courre par ces callaus agus.
Se or m escapent cist paien mescreüs
Par toute France sera mes los perdus.
Un grant barat porpensa li tondus
Il se fist mort a la terre est caüs
Un grant bret iete com fust a mort ferus
Mes toutes uoies fu bien le fust tenus.
.m. Sarrasin i uiennent a escus
Qui tuit esgardent Rainouart qni gist ius.
Cil est tuës qui nos a confondus.

Sarrasin cuident que Rainouars soit mors.
Plus de xx.m. i uiennent les galos
Rainouart boutent de lances et de cros.
Il sailli sus aussi brait com un tors.
Paien le uoient si li tornent les dos
Et Rainouars les suit de molt grans tros.
De son tinel brise as paiens les dos
Puis lor escrie et lor dit a briés mos
Fil a putain mar m i aués enclos.
Ne puis auoir un seul ior de repos.

Rainonars tint a .ii. puins la macue
Cil qu il ataint a un cop mort le rue.
Es uous un Turc une uoie batue
Grishart ot nom d oltre l Isle Perdue
Et fu sa fille Guinehart la bocue
Ia por mengier la car d un homme crue
A l orde uielle ne couenra aüe.
Grishart portoit une hache molue
Fiert Rainouart durement s esuertue
L iaume li trenche et la brogue menue
Iusqu a la char est la hache corue
Li sans cheï desor l erbe menue.
Dist Rainouars Or en ai une eüe.
Par tens uos iert molt richement rendue.

Grant fu l estor merueillos et mortaus.
Et Rainouars fu legiem et isneaus.
Et dist Grishart Qui estes uos ribaus
Chetis resembles molt bien a tes drapiaus.
En la cuisine as rosti des mustiaus
Et as torchiés les pos et les uessiaus.
Mais solement por ce que tu es biaus
Ie te dorrai et cités et castiaus
Et ma semur qui a non Florechaus
C est cele dame qui porte cele faus.
Rois en seras ains que cout li solaus.
Si lai tes dex qui ne ualent .ii. aus.
Dist Rainouars F ius a putain ribaus
Mar i passastes si m ait saint Thomas
Il passe auant ains ne fu arestaus
Fiert le paien desor l iaume a esmaus.
Ne li ualut ne coife ne chapiaus
Que a ses piés n en pende li ceruaus.
Dist Rainouam Poise bien cest fuissaus
Ia mais n irés a tresches ne a baus.
A ces paroles i uient li rois Tiebaus
Et Desramés et .xiiii. amiraus
Et .xxx.m. de paiens desloiaus.
Se dex n en pense le pere esperitaus
Rainouars iert deliurés as uassaus.

Grant fu la noise li cris et la huëe
Sonent boisines et cors a la menee.
Li quens Guillames a la noise escoutee
Monioie escrie sa gent a assemblee.
Se dex n en pense qui fist ciel et rousee
Cele compaigne sera desbaretee.
Li amiraus auoit sa gent mandee
N ot remés Tnrc iusqu en la mer betee.
.ccc. buisines sonent a la menee
Tous en tentist li mons et la ualee.
Li quens Guillaumes a sa uois haut leuee
S ensegne escrie a molt grant alenee
Le destrier broche la regne abandonee
Tint un espiel qui l alemele ot lee.
Le roi de Cordes qui l esiele ot mandee
Feri li quens sor l a brogne doree.
Desor la boucle la fendue et copee
La uielle broigne desrote et despanee
Par mi le cors est l ensegne passee
Mort le trebuche deuant lui en la pree.
Fiert s en la presse si a traite l espee
Et Aimeris le suit de randonee
Et tont si fil a graut esperonee.
Se dex n en pense et sa uertu nomee
Cele conpagne est trop abandonee.
Et quant Flohart a oï la criée
Et la parole oïe et escoutee
Que Rainouars a la perche quarree
A mort son frere qui gist gueule baee
Elle saut sus trestote escheuelee.
.xu. piés ot tant l ont Francois esmee
D un cuir de bugle estoit enueloppee.
O tot sa faus est en l estor entme.
De gent tuër estoit toute lasee
Qui ele ataint toute a sa uie usee.
Contre sa faus n a nule arme duree
Autresi bruit con foudres destelee
A chescun cop l orde uiele deruee
Ocit de gent une grant charetee.
A Rainouart l a Guillaumes mostree.
Dex dist Guillaumes sainte uirge henoree
Quel beste est ce que ie uoi la armee
De nostre gent fet molt grant lapidee.
S ele uit longues ia n i aurons duree.
Dist Rainouars F olie aués pensee
Ie l ocirai a ma perche quarme.
Es uos Flohart corant de randonee
De sa bouche ist une si grant fumee
Trestote l ost en fu empullentee.
Et Rainouars li uient a l encontree
Si li escrie Pute uielle desuee
Quels uis diables uous ont d enfer gitee
De quex maufés fustes uos engendree
Puis que uous estes reine coronee
Deüssiés estre en uo chambre pauee
O un maufé qui uous eüst amee.
Por plaine mine de bons besans comblee
Ne uous uoudroie auoir despucelee.
Quant Flohart l ot a poi n est forsenee
Si li escrie Ribaut soufle tostee
Par Mahomet mar m aués ramponee
De ceste faus te dorrai tel colee
Ia mais par toi n iert paiele escuree
Ne pos torchiés ne chaudriere escumee.
El passe auant s a la faus entesee
Et Rainouars l a forment redoutee.
Contre la faus a la perche ietee
Tranche le fer dont elle estoit bendee
Grant demi pié est en la perche entree.
Rainouars sache et la uielle a tiree
Et sa faus est en .ii. moitiés froee.
C est une chose qui Rainouart agree.

Rainouars uoit la grant faus pecoie
Graut ioie en ot la uielle fu irie
Del poing le fiert par deiouste l oie
Que .ii. des dens li pecoie et esmie.
Dist Rainouars Bone m aués paie.
Il saut auaut la uielle a embracie
Et elle lui ne fu mie esbahie.
Par tel uertu nel mescreés uos mie
Qu a Rainouart a l eschine ploie.
Mais Rainouars a la teste guenchie
Car la puors de Flohart le cuiurie
Qui plus puoit que charoigne porrie.
Et Flohart a la uentaille saisie
As dens li a del hauberc esrachie
Ausi l anglot que ce fust formagie.
Dist Rainouars Dame sainte Marie
A uous commant et mon cors et ma uie.
Grant poor ai que ceste ne m ocie.

Quant Rainouars uoit Flohart qui desroie
Molt la redoute por quoi en mentiroie
Deu reclama et dolcement li proie
Saint Liënart qui les prisous desloie
Saint Iuliën mon tinel uous otroie
Sor uostre autel de bon cuer le metroie
Se de cest champ le pris porter pouoie
Fiert la paiene que le cors li pecoie.
Elle chiet morte et s estent et patoie.
Dist Rainouars Iesés uous toute coie
uielle puuaise Gardés que ne uous oie
Son tinel prent si le baisse et paumoie.
Dist Rainouars Certes ne uos donroie
Sire tinel por la cité de Troie.
Mais li bon saint uous aura toute uoie.

Quant Rainouars ot Grishart abatu
Et sa seror qui molt ot de uertu
Ariere torne a plain cop estendu.
En la bataille se refiert de uertu
Tant en abat couert sont li palu
La graignor presse a molt tost derompu.
Francois le uoient si li rendent salu.
A ces paroles es Desramé uenu
En sa compaigne .xl.m. escu.
La ou il torne sont Francois irascu
Les chiés lor trenche au branc d acier molu.
Mais Rainouars en a grant duel eü
Bien a son pere li bers reconneü
Au grant corsage et au uermeil escu.
Cele part cort quant l ot aperceü.

Quant Rainouars uoit Desramé son pere
Bien le conut au cors et a la here
Et l escu d or et a la grant banere.
Par mi l estor uint poignant l emperere
Guillaume ua menachant del cief rere.
Et Rainouars ne set que puisse fere
Que s il l ocist pires est que mordrere.
Il iure deu qui dou mont est saluere
Encor soit il son fil et il sou pere
Nel laiseroit por tot l or d un enpere
Qu a son tinel son orguel ne compere.

Rainouars uint corant par le tornoi
Paiens encauche et maine a grant belloi.
Rois Desramés o son riche conroi
Par la bataille maine molt grant bufoi.
Son fil encontre Rainouart deuant soi.
Nel connut mie si uous dirai pour quoi
Tous ert descaus et poure si conroi
Maluaisement resamble fil de roi.
Dist Desramés uassal parole a moi
Queis hom es tu Di le moi par ta foi
Dist Rainouars uoleutiers par ma loi
Mal aie ie se ie por uos le noi.
Mes peres estes iel sai tres bien et eroi.
Rainouars sui engendrés sui de toi.
Hom sui Guillaume si l aim en bone foi.
Se mal li faisie le ferai a toi
Cil te deffie qui n a soing de ta loi
C est mes tinels que ie tieng et paumoi.
Tel te dourai se ne fuis deuant moi
Ne te garra cil iaume que ie uoi.
Lors le saisi par le regne d orfroi.
Rois Desramés en est en graut esfroi.

Rois Desramés fu armés sor Liart
En sa compaigne .xxxm. Açoupart
Molt ont ocis de la gent Rainouart.
Li bers le tint par lc frain d une part.
Dist Desramés Lais moi aler bricart
Ie t ocirai tu me tiens por musart.
Dist Rainouars Palé aués a tart
Ains uos ferrai desus cel toënart.
Ie uos ferai sentir mon machuart.

Dist Desramés Rainouars biax amis
Tu es mes fius par foi le te pleuis.
Par tot le mont t ai ge cerchié et quis
Que croi Mahon qui est poësteïs.
Ie me combaç a toi molt a enuis
De mes enfans ai ne sai quans ocis.
Car te renoies en tant com tu iés uis.
Se ie t oci iel ferai a enuis
Dist Rainouars Ia n en soies maris.
Se ie t escap tu seras mal baillis.
Ne te lerai iusqu as pom de Lutis
Castel ne uille ne borc ne plesseïs
Que ne t abate tant soit fom ne garnis
Rois abatus en seras a tous dis.
Desramés l ot d ire en est tos nercis.
Il tret l espee l escu a auant mis
Fiert Rainouart sor le chapel massis
Le feutre abat qui par desus fu mis.
Fors fu li feutres qui entor fu assis
Ne l enpira uaillisant .ii. espis.
Dist Rainouars Fol plet aués enpris.
Ie uos defi par le cors saint Denis
Que ne donroie por tot l or de Paris.
Ne sui uos fius eertes ne uos amis.
Se deuoie estre ens en enfer tous dis
Ne uos lairai ains serés mal baillis.

Fius Raiuouars dist li rois Desramés
Quaut te norri molt fis que fol proue s.
Mius me uenist tu fusses estranglés.
Dist Rainouars uos dites uerités.
Le tinel hauce si est auant passés
Mais molt li fu ses talens remués.
En uis le fiert si s est haut escriés
Guencis toi rois ia seras afolés
Par cel seignor qui en crois fu penés
Ie uous ferrai se uous ne uous gardés.
Mal aiés uous se uous ne m en creés. 
Et li cos est Rainouart aualés.
Li rois guenchi qu il ne fu adesés.
Encontre terre est le tinel colés
Dedens entra .iiii. piés mesurés.
Et Desramés est a son fil tornés
Si li redone .ii. eox desmesurés
A mont en l ehne mais taut estoit serrés
Ne l empira .ii. deniers moneés.
Mais Rainouars fu auques estounés
Quar Desramés fu molt fom et senés.
Dont s est forment Rainouars aïrés
Son pere fiert en boutant es eostés
Que .iii. des costes li a el cors froés.
Nel pot garir escus n auberc safrés.
Desramés s est de la dolor pasmés
Sor son archon s est un poi aclinés.
Paien aceurent et li cris est leués
Rainouart boutent es flaus et es costés
Lancent li lances et fausam enpaués.
La fu si fort Rainouars encombrés
N alast auant por .m. mars d or pesés.
A cest estor est uenus Tenebrés
En sa compaigne .x.m. paiens armés.
Cil estoit fils Desramé li mainsnés
Mais Rainouam est plus iouenes asés.
Quant uoit son pere uers lui est acostés
Si le regrete com ses amis priués.
Entor lui fu graus li duels demenés.
Tenebrés tmit son brant qui fu lettrés
uers Rainouart est guencis et tornés.
Si li escrie comme homes forsenés
Rainouars frere mal soiés uos troués
Mal soit de l eure que tu fus engendrés
Deable i soit se uos nos escapés
Dist Rainouars uassal en sus estés
Mes freres estes mais mar m aprocherés.
N ai fait dou roi dont ie fui engendrés
De uos ne face se uous auant uenés.

De pamisons est Desramés uenus
De lui uengier ne fu mie esperdus.
Il trait l espee seure li est courus
N est mie seus ains sont .x.m. ou plus
Des Sarrasins des cuiuers mescreüs.
Por lui ochire est chascuns esmeüs.
A tant lor cst rois Tenebrés uenus
Qui de son pere est dolans et confus.
Rainouart uoit si l a reconeü
Frere dist il mal soiés uos uenus
Mes freres estes mais n estes pas mes drus.
Dist Desmmés Ia ert cist glos uencus.
Ne li uaura noient sa grant uertus.
Dist Rainouars Estes uos ci uenus
Traiés uos la ia serés confondus.
uiels estes molt et barbés et canus
De poi de chose serés ia abatus.
Ne uos uoel mais tochier n adeser plus
Ia n en seroit por ce mes los creüs.
Laissiés uenir chi aprés moi uos drus
Si sauront lors comment poise cis fus
.xxx.m. estes ce m est a uis ou plus
Et ie sui seus n ai o moi que cest fus
Ne uos pris tous ualisaut .ii. festus.

Fier sont li cri et meruilious et grant.
Rois Desramés tint on puig le bon brant
Et Tenebrés trait l espee tranchant.
Paien i uienent Sarrasin et Persant
Que Rainouart asalent en huant.
Cil Tenebrés sali un poi auant
Fiert Rainouart sor son chapel deuaut
Tot contre ual ua l espee coulant
Sor le tinel Rainouart ua caant
Deuers senestre ua li fus eschardant.
Et Rainouars en a le cuer dolaut
Ia uengem s il puet son maltalant.
Lieue le fust si le ua palmoiant
Fiert Tenebré sor son hiaume luisant.
Li Turs guenchi si ua tot chaucelant
Desor l escu ua li cos descendant
La destre cuise li brise maintenant
Desor l estrier li ua a ual pendant.
Ia l eüst mort par le mien ensiant
Mais .xu.m. l asalent par deuant
Fierent de guiures et de dam en lanchant.
Tant en feu-rent en son hauberc tenant
Qu en .xiii. lieus li font le cors sanglant
Ius le uerserent .iii. fois en un tenant.
Ocis l eüssent par le mien ensiant
Quant au secors uint Guillaumes poignant
Et Aimeris et tuit si .u. enfant
Et si neueu qui sont preu et uallant
Et d autre part François li combatant.
La ueissiés un estor molt pesant.
A l estandart uienent paien ferant.
François escriënt Monioie le uallant
Et Sarmsin Mahon et Teruagant
Ia sont guenchi li cuuert mescreant.
Si se refierent es nos par maltalant
uoelent ou non les uont si reculant
Dusques as loges ne furent arestant.
Et Rainouars les ua si demenant
.iiii. traities les maine en un tenant.
Melor batalle ne set nus qui uos cant.

Biax fu li iors miëdis fu passés
Fier sont li caple enuiron de tos les
Et Rainouars fu durement lassés.
N est pas meruelle s il fu las et penés
Car .m. paien ot le ior mort ietés
A .iiii.m. les membres afolés.
Deiouste un pre s est li bem arestés
Sor son tinel s est un poi acostés
Tant que il soit un petit reposéés.
Mais petit fu en pais et seiornés
Par la bataille uient poignant Eürés
Uns Sarrasins fiers et desmesurés.
Grans fu et fors et kenus et barbés
Un pel d acier portoit qui fu quarrés.
En boutant fiert Rainouart es costés
Ne s en prist garde s est a terre uersés.
Dist li paiens  Rainouars que baés
Alés auant ne soiés esfreés
Rainouars l ot s est en piés releués
Il se regarde se rest outre passés.
Dist Rainouars Malement sui boutés.
S or ne me uenge dont aie ie dehés
Son tinel prent aprés s est retornés.

Biax fu li iors et li caple sont fier
Et Rainouars cuide le sanc cangier
De maltalent quant se uit trebuchier.
Il sali sus por sa honte uengier
Mais Eürés ne le prise un denier
Poignant s en ua sor l Arrabi corsier
Et Rainouam se prent a courechier.
Aprés lui cuert entesé son leuier.
Tant le cacha par mi l estor plenier
Que il l atainst deuant le tref Gohier
Tel cop li done par mi l elme uergier
l out li enbare d ici au ceruellier.
Li cols fu grans quant uint au deschargier
Par mi l eschine consuit le bon destrier
Le col li brisc si l abat en l erbier.
Dist Rainouars Or auant Eürier
uengiés me sui de uos maluais dongier.
ua au deable ne te quier mais cachier
A ces paroles s est mis el repairier.

Grant fu l estors et fors et adurés
Et Rainouars est ariere tomés.
Defors l estor est d une part alés
Il est assis sous un arbre ramé.
La se repose tant qu il soit asoflés.
Prent son tinel si l esgarda assés.
A mont el cief fu tot ensanglentés
Del sanc de cels que il auoit tués.
Un petitet s est li bem porpensés
De son lignage s est un poi remembrés
Qu il a le ior ocis et afolés.
A las dist il tant sui maleürés
Or ai ge mors tos mes amis charnés
Et a mon pere ai brisié les costés.
lcist pechié ne m iert ia pardonnés
Et qu ai ie dit Ce a fait mes tinés.
Mal soit de l eure que il fu charpentés
Son fust geta deuant lui ens es pres
Que l uns des bous est en la terre entrés.
ua dist il fus mar fuses tu copés
Des or mais iés de moi tos defiës.
Tu as esté de moi molt honorés
Ne trouas home tant fust enparentés
Qui t osast faire mal ne desloiautés
Et tu m as fait traïson et lastés.
Or m en irai et uous ci remaindrés
Ia mais por moi auant n ieres portés.
A ces paroles s est li bers regardés
uoit un conroi uenir de Turs armés
Qui dont a primes estoit issus des nes.
Rois Haucebiers les a deuant guiés.
Grans fu et fors .xu. piés mesurés
Noirs est li rois com arrement triblés
En son dos ot .iii. blans haubers safrés
Et a son col .iii. fors escus listés
Et en son chief .iii. uers iames gemés
Et .iii. espees pendent a ses costés.
Tint un espié qui est grans et quarrés
D un mal serpent fu tot enuenimés
Li fers fu lons .iiii. piés mesurés
Et ses cheuaus ferans et pommelés
Orgoillous fu et molt desmesurés.
Par sa grant force estoit molt redoutés
Et par lui fu uiuians mors getés.
Quant Rainouars les uoit s est retornés
uers son tinel receurt tos esfreés.
Amis dist il ie uoel estre acordés
Mes mautalens uous soit tous pardonés
Ci uoi tel home qui n est pas mes priués
De cieres armes est ses cors conreés
Ne finerai si iere a lui mellés
Or i parra comment uous m aiderés. 
Lors se guenchi uers lui s est retornés
Il li escrie Sarasindon uenés
uolés combatre a moi en mi ces pres
Ia por bataille mar uous remuërés.
Dist Haucebiers  Tais fos estrumelés 
Ia hom a pié n iert par moi adesés.
Molt iés hisdeus lais et atapinés
Sous cel haubert uoi tes dras depanés.
Bien sembles fos se tu estoies res.
Ensaigne moi dau Guillaume au cort nes
Dist Rainouars Or ne me ramponés 
A uous que monte se i ai dras despanés.
Le cuer n est mie en l ermine engoulés
Ains est ou uentre la ou dex l a plauté.
Fols est por dras qui tient homme en uiltés
Quar tiex est riches qui chiet en pouretés
Et tex est poures a cui dex done assés.
Riche maluais ne ualt .ii. aus pelés
Qui que le prise ia par moi n ert loës
Se ie sui poures encore aurai assés
Encor serai riches rois coronés.
Dist Haucebiem  ua ta uoie desués
S a toi combate i en seroie blasmés.
Mes moustre moi dan Guillaume au cor nes.
Por seue amor seras tu ia tu ës.
Dist Rainouars  Se dex plest uos mentés.
Ne ferés pas si com aués pensé
Il a en moi el que uous ne quidés
Quar se dex plest quant uous m eschaperés
Ia a Guillaume mes rien ne forferés.
Ie uos desfi del tinel uous gardés
Lieue le fust et est auant passés
Fiert Hancebier sor les iaumes gemés.
Fort sont et dur ia mais teus ne uerrés
Nes empira .ii. deniers moneés.
Encontre mont est li tineus uolés
Une des bendes en cheï ius es pres
Li ciés deuant est fendus et quassés.
Et Rainonars s est molt haut escriës
Sainte Marie dist il mon fust tensés

Haucebiers uoit Rainouam l a feru
De mautalent a tot le sanc perdu.
Forment iura Mahomet et Cahu
Ne maingera si l aura confondu.
Point le destrier qui randone menu
Fiert Rainouart de son espié molu
Les le costé li mist le fer agu.
Dex le gari qu en char ne l a feru.
Dist Rainouars Bien m aués conseü.
S or ue me uenge ia n aie ie salu.
Tint son tinel Haucebier a feru
Desor les iaumes par molt ruiste uertu
Que un des iaumes li a frait et fendu.
Bon sont li autre molt furent bien fondu
Nes empira uaillisant un festu
Et Haucebiers fu molt de grant uertu
Mais Rainouart i est molt meschaü
C une des bendes dou tinel a perdu.
Forment reclame le digne roi Ihesu
Que il li tiegne son tinel en uertu.

Rois Haucebiers des puis de Grimolee
Point le cheual si a traite l espee
Rainouart fiert par molt grant airee.
De sou chapel a la maille faussee.
Ne fust la coiffe de la broigne ferme
Fendu l eüst de si en l eschinee
Et Rainouars li a tele donee
Desor les iaumes de la perce quarree
Que d un des iaumes est la cercle uolee.
La mestre bende del tinel est uolee
Et une esclice qui .iiii. piés est lee.
N i a mais c une si cele estoit froëe
Ia li tineus n i auroit plus duree.
Dist Rainouars Ci a male iornee
Sainte Marie roïne coronee
De com fort heure commençai la meslee 

Rainouars a son tinel regardé
Desrout le uoit et fendu et froë.
N ot mais tel duel en trestot son aé.
Reprent son fust si le ra entesé
Tant ruistement l a Rainouars branlé
Autresi bruit com foudres contre oré.
Fiert Haucebier sor son heaume gemé
Par tel uertu le cors a tressuë
Desor son cief l a fet esquartelé
Et Haucebier a tout esceruelé
Trusqu en la sele l a fendu et quassé.
Son tinel a par mi leu tronçoné.
Icest damage n aura l en restoré
Dist Rainouars  Or uos ai assené
Mais ce m est uis n i ai rien conquesté
Que mon tinel ai fendu et froë.
Paien la ceurent le fust uoient quassé
Or quident bien tot auoir conquesté.
De totes pars aceurent li u aufé
Diex les maldie li rois de maiesté
En mi els ont Rainouart atrapé.

Quant li tineus Rainouart fu froës
Paien i ceurent enuiron et en les
De totes pars li ont gmns cos donés.
Dont fu forment Rainouars esfraés
En plusors leus fu forment encombrés.
Ne set que faire que tous est desarmés
Ne li souint de l espee del les
Que li ot çainte Guiborc a ses costés.
O ses .ii. poins qu il a gros et quarrés
Sarrasins a meruillous cos donés.
Cui il ataint molt est mal ostelés.
Plus de .l. en a esceruelés.
Mais de paiens fu trop grant la plenté
Ia fust iluec Rainouars desmembrés
Quant a s espee est ses grans poins hurtés.
Lors s est li bers de son branc remembrés
Trait l a de fuerre si gita grans clartés
Fiert Goulias qui tenoit Balesgués 
Trusqu el braier li est li brans colés
Que la moitié en chaï ius es pres.
A l autre cop en a .ii. crauentés.
Dist Rainouars Ceste arme est molt soës.
Bien ait la dame qui la me çaint au les
Se ge seüsse que coutiaus fussent tes
A Monloon n en eüst nus remés
Tos les eüsse auec moi aportés.
CLXuI -- CLXuII.
Grant fu l estor longuement a duré
Et Rainouars tint le brant aceré
Qui plus tranchoit que rasoir afilé.
Deuant lui garde s a ueu Triboë
Un fier paien de grant nobilité
Tout le porfent desqu el neu del baudré
Si que l espee feri plain pié el pre.
Un autre roi a lors le chief copé.
Puis a ocis Cador et Tempesté
Et Samuël et le uiel Iesuë
Et Marados Bustor et Tenebré.
Dist Rainouars Merueille uoi par de
Si petite arme qui a tel poësté.
Ia nus prodons qui rien a de bonté
N en deuroit estre sans .iiii. a son costé
Se l une faut que l altre ait recouré.
Par moi seront paien desbareté.
Paien s escriënt Nos somes fol proué
Qui nos fesons ocire a un maufé
A un deable d enfer deschaené
Ki l atendra mal aura ostelé 
Ancui serons a martire liuré.
Guarissons nos trop i auons esté
A icest mot sont en fuie torné
A lor nes uinrent trestuit desbareté.
Or cuideut estre trestuit a sauueté
Mais Rainouars i auoit ia esté
Qui lor auoit malement atorué.
Nes et dromons lor auoit effondré
Les mas brisié et gouuernaus froë
N i a uaissel qui ne soit estroë
Fors un tot seul qui en est eschapés.
En cel entra li fors rois Desramés
Et Sinagons et .u. rois coroné.
Traient lor anere s ont Ior uoiles Ieué
En mer s apoignent sont de terre esquipé.





















Li uif diable leur done tel oré
Par mi la mer ont lor cemin torné
Deci a Cordes ne se sont aresté.
Le uent ont boin si uont a saueté.
Cil qui remesent sont molt mal ostelé
Par Aliscans fuient desbareté
Franc les ociënt ki nes ont pas amé.
Deci qu au uespre a li estors duré
Et Sarrasin s en fuient aroté
Plus de .x.m. qui tout furent nauré.
En mi leur uoie ont Baudus encontré
Ki a son col portoit le mail quarré.
Rainouart quirt mais ne l a pas troué.
Paien le uoieut se li ont escrië
Hé Baudus sire aiés de nos pité
Tout somes mors ocis et afolé
Li quens Guillaumes a le canp afiné.
Ens en sa nef encacha Desramé
Par mer sen fuit or est a saueté.
Et nous fuions comme las esgaré
Tout serons mors ains k il soit auespré.
Baudus I entent pres n a le sens derué.
Dist as paiens Soiés aseurél
Ains la nuit erent mi grant cop esproué.
Or uoeil uengier mon onele et son barné.
A tant s en torne s en a paiens mené.
Une fauiere a molt grant encontré
Assés i ot feues a grant plenté.
La sont paien communaument entré
Icele nuit sont iluec ostelé
Des feues ont plus d un mui escossé.
Il en mangierent mais de pain n ont gosté.
Mar les mangierent eier sera comperé
Miex leur uenist fuïr a sauueté.
Li rois Baudus a paiens apelé.
Baron dist il ues le soleil cliné
N aués mais garde desci a l aiorné.
Ie m en irai a ual de les cel gué.
Se io ueoie le marcis au cort nes
Et le uasal que l en m a tant loë
Par Mahomet cui i ai mon cief uoë
Ne mangerai ne de pain ne de ble
Dusque ies aie par mon cors amaté.
A tant s en torne si tressaut un fossé
Ki bien auoit .xxu. piés de le.

Li rois Baudus issi de la fauiere.
Le cors ot grant et hideuse la ciere.
Il tint le mail dont la hante est pleniere.
Ne le portassent .u. uilain de Baiuiere
Mais ne li poise le rain d une oliuiere.
Molt par s en ua grant pas la sabloniere
Les la marine droit selonc la riuiere.
Ains k il retort aura bataile fiere.
Car Rainouars uient toute une charriere
Desconfit ot cele gent pautoniere
Plus de .xx.m. en gist par la praiere
K il ot tos mors ainc n i ot faite biere.
Li rois Baudus li uient a l encontriere
A uois s escrie N i garirés treciere 
Dist Rainouars uous mentés com leciere.
En dieu me fi et el baron saint Pierre
Ia por ton fust ne m en irai ariere.

Li rois Baudus fu molt desmesurés
Il tint le mail ki fu grans et quarrés.
Rainouart a .iiii. mos escriës
Di moi uasal comment es tu només
Qui est tes peres En quel païs fus nes
Ne m en mentir mais di moi uerités
Se crois Mahon et ses saintes bontés
N i auras garde tos es aseürés.
A grant meruelle es fornis et mollés.
Et se tu crois Ihesum de maïstés
Ki fu detruis od les larons proués
En Ihrusalem et en la crois penés
Tout l or del mont ie te di uerités
Ne te garroit ke ne fuisses tuës.
Dist Rainouars Un petit uous souffrés.
Si m aïst diex dirai uous uerités
Ia por paor nen ert mes nons celés.
De Francois sui Rainouars apelés
Et s est mes peres li fors rois Desramés
S est mes serouges Guillames au cort nes.
Molt a lonc tens qu a Cordre fui emblés.
Or t ai uoir dit ne t est mes nons celés.
Et dist Baudus Ie te conois assés.
Mes cousins es car de m antain fus nes
Et s est mes oncles li fors rois Desramés.
Or croi Mahon si seras acordés.
Dist Rainouars Ia n i sera pensé.
Respont Baudus Chou est grans foletés.
Es tu dout chou ki tant nos as greués
Ki Sarrasins as hui desbaretés
Sor tous les autres es prisiés et doutés
Par mi l estor t ai io hui qis assés.
Un tinel portes qui deuant est ferrés
Nel puis trouer tant sui ie plus irés.
Dist Rainouars A uox iex le ueés
Ie sui iciex uassaus ke uos querés.
Respont Baudus Chou me uient molt a gres.
Rainouars frere ou est tes fus remés
Dist Rainouars Brisiés est et quassés
Ie n ai autre arme fors cest branc aceré.
Et dist Baudus Chou est grans pouretés.
Rainouars frere enuers moi entendés 
Li quens Guillames uous tient en grans uieutés
Nus et descaus comme ribaus alés
Faites le bien aueuc moi en uenés.
Partirai uos toutes mes iretés
Des fors tors d Aire ferés uos uolentés
Et i ocirrai le marcis au cort nes
Et les Franchois qu il a chi amenés.
Mahons en iert essauchiés et leués
Et li lor diex honis et uergondés.
Dist Rainouars Onques plus n en parlés.
Ie nel feroie por .m. mars d or pesés
Et se ne sui baptisiés ne leués
Ie croi en dieu et ses saintes bontés
Et la pucele kil porta en ses les.
Tant com io uiue n en ert mes cuers tornés
Car Mahomet ne uaut .ii. oes pelés
Fors seul por l or qui i est amassés
Si le puet l en giter en ces fossés
Com un uil chien se il estoit tuës.
Et dist Baudus Or as dit que desués.
Puis que ie uoi que Mahom ne creés
Et que no loi desprisiés et haés
Ie uous ferrai se uos ne uos gardés.
Dist Rainouars Diex soit mes auoués
Et li miens cors en ses mains commandés
Sire cousins Baudus grant tort aués
Fiex m antain estes et tuër me uolés.
Auroit i ia mestier humilités
Ne cousinages amours ne parentés
Et dist Baudus Se prison uos rendés
Et Mahomet et ses uertus creés
Ia autrement ne seras acordés.
Dist Rainouars Tu seras uergondés.
De tous tes dis que tu as deuisés
Te renc les trieues n en uoil estre blasmés.
Estes les uous anbes .ii. desfiës.

Li dui baron sont parti et seuré.
Lors s entreuiennent quant se sont desfié
Hardiëment se sont entrecontré.
Rainouart tint le bon branc aceré
Et Baudus a le grant mail entesé
A Rainouart a ruiste cop doné.
Li bers guencist car molt l a redoté
N est pas merueille molt a le cors greué.
Combatu fu tot le ior aiorné.
Baudus failli ne l a pas adesé
Les pans consuit del hlanc hauberc saffré
Si com i furent au guenchir uentelé.
Quanqu il ataint a contre ual rasé.
Desci en terre est li cous aualés
Plus de .uii. piés i est dedens eutrés.
Rainouart saut un cop li a doné
Deseur son cief par mi l elme gemé
Pieres et flors en a ius crauenté.
Ne fust la coife del blanc hauberc saffré
A icest cop fust l estors afinés.
uoir dist Baudus molt aués mal erré.
Rainouart tint le bon brauc aceré
Et Baudus a le grant mail entesé
A Rainouart a ruiste cop doné.
Li bers guencist car molt l a redoté
N est pas merueille molt a le cors greué.
Combatu fu tot le ior aiorné.
Li Combatu fu tot le ior aiorné.
Baudus failli ne l a pas adesé
Les pans consuit del blanc hauberc saffré
Si com i furent au guenchir uentelé.
Quanqu il ataint a contre ual rasé.
Desci en terre est li cous aualés
Plus de .uii. piés i est dedens entrés.
Rainouart saut un cop li a doné
Deseur son cief par mi l elme gemé
Pieres et flors en a ius crauenté.
Ne fust la coife del blane hauberc saffré
A icest cop fust l estors afinés.
uoir dist Baudus molt aués mal erré.
Rainouart tint le bon branc aeeré
Et Baudus a le grant mail entesé
Li bers guencist car molt l a redoté
 Nest pas merueille molt a le cors greué.
 Combatu fu tot le ior aiorné.
 Baudus failli ne l a pas adesé
d Les pans consuit del blanc hauberc saffiré
 Si com i furent au guenehir uentelé.
f Quanqu il ataint a contre ual rasé.
ct uar.
Desei en terre est li cous aualés
Plus de .uii. piés i est dedens entrés.
Rainouart saut un cop li a doné
Deseur son cief par mi lelme gemé
Pieres et flors en a ius crauenté.
Ne fust la coife del blanc hauberc sa&ré
A icest cop fust l estors afinés.
u oir dist Baudus molt aués mal erré.
Le mail rehauce ke il auoit quarré
Par grant uertu l a contre mont leué.
Or ait Ihesus de Rainouart pité
Que s il l ataint tout l aura afolé.
Rainouars fu de grant nobilité
Hardis et preus s ot le cuer aduré.
Le cop guenci si tressailli el pre.
Baudus failli s a un arbre encontré
Tout droit par mi la brisié et froé
Li cos fu grans que li fel a doné.
En .ii. moitiés est li mail tronchonés
Autresi droit com s il fust mesuré.
Rainouars saut s a un tronchon cobré
Une grant toise a de lonc par uerté.
Son branc d acier a el fuerre bouté.
En sus se traist s a Baudon apelé.
Sire cousins ie uous ai molt amé.
Des que fui iouenes et de petit aé
Ie sai de uoir si le m a on conté
Li plus hardis es de mon parenté.
Forment t amaisse et tenisse en cierté
Se tu creïsses le roi de maiesté.
Mais por ichou que n as crestiënté
De cel grant fust ke tu as aporté
Ai la moitié si ne t en sai nul gre.
Guerpis Mahon si serons acordé.
Et dist Baudus Or i soient maufé
Ia moi et toi ne serons acordé
Tant que t aurai et uaincu et maté.
Cuides me tu auoir espoonté
Se de mon fust as un poi recouré
Se l autre piece auras si m en sai gre-
Par Mahomet ou io ai creanté
Se ie n auoie fors seul mon poig quarré
Et uos fussiés encor .iiii. assamblé
 Si uous aroie conquis aius l auespré. 
A icest mot se resont desfië.
Li uns uers l autre a .iiii. pas passé
De bien ferir sont molt entalenté.
Es uos poignaut un cheualier armé
De l estor uint ou il auoit esté
En .xu. lieus auoit le cors nauré.
Rainouart uoit molt l a bien auisé
Qui se combat au paieu desfaé.
Poignant s en torne ne leur a mot soné
Dusqu a Guillaume ni a regne tiré.
De Rainouart auoit le cuer iré
Dont il ne set nouele ne uerté.
Li ceualiers s est molt haut escriés
Sire Guillaumes trop aués demoré.
Rainouart ui desous cel pin ramé
De la cel tertre a ual desous cel gué
Ou se combat a un si grant malfé
De lui est graindres un grant pié mesuré.
Od le Guillames s a Monioie escrié.
Mangier deuoieut mais il n en ont gosté.
Il et si frere sont maintenant monté
Francois les sieuent aprés sont arouté.
N i a celui qui n ait forment iuré
Iusqu en Espaigne ne seront aresté
N auront repos en trestot lor aé
Tant qu il auront Rainouart recouré.

Li quens Guillames ceuauce a esperon
Il et si frere et li autre baron.
Por Rainouart sont en molt graut fricon
Et cascun iure Se nous ne le rauon
Des ci en Perse aprés lui en iron
Or uos dirai de Baudus l Esclauon
De Rainouart ki cuer ot de lion.
Cascuns tenoit en sa main un troncon
Cousin estoient et d une nastion.
Rainouars fiert le paien a bandon
Par mi son eIme ki fu roi Clarion.
Tant par fu durs ne l enpire un boton.
Li cos fu grans si descent de randon
Tout l estona des ci qu ens el pomon
Dou nes li uole li sans a grant fuison
Toute li soille la bouce et le menton
Et tout le cors le hauberc fremillon.
Li Sarrasins chaï a genillon
En mi le pre ou il uolsist ou non.
Dist Rainouars Si fait cop sont molt bon.
Sire cousin car renoiés Mahon
Et Apoillin et ton dieu Baratron
Et croi en dieu ki souffri passion
Par amistié en deuiendrai uostre hon.
Puis en irons ensemble a Montloon
Si i prendrai la niece au roi Carlon
C est Aalis a la clere facon.
Seruiront nos Francois et Borgenon
Et tu tenras Cordes et le roion
Tote la terre dusqe en Carfanaon.
Fai le cousin ne feras se bien non.
Ot le Baudus si tainst comme carbon
Si li respont par grant aïrison
Cuiuers bastars or te tieg por bricon.
Tu m as rompu pres s en ua le chaon
Et or m en offres a faire amendison.
Mais par la foi ke ie doi a Mahon
A moi n a toi n aura acordison
Si t en aurai rendu le guerredou.
Lors saut auaut a guise de lion
A ses .ii. mains entesa le tronchon
Fiert Raiuouart tres par mi le crepon.
Ne li ualut li haubers un bouton
Ausi le ront com un pau d auqueton
Desous la longe li perce le broion.
Rainouars ploie contre le eop felon
Si qu il se met as paumes el sablon
Por un petit ne chiet a genillon.
Li cos descent contre ual de randon
Trestot le quir li abat dou talon
L erbe est sanglente entor et enuiron.
uoit le Baudus si li crie a haut ton
Cousin a poi ne uos ai fait moignon
Estaloné uos ai comme luiton.
Anqui orrés une tele chancon
Dont molt maluais uous en seront li son
Ia de uo cors n en aurés raenchon.
Dist Rainouars Or oi plait de bricon.
Quidiés me uous auoir pris au broion
En la bataille sui ot toi a bandon
Autant i ai comme tu se plus non.
En dieu me fi et en saint Simeon.
A icest mot commence une orison
De uerai cuer par bone intencion.
Diex dist il peres par ton saintisme non
Qui fesis terre et mer par deuison
Et le saint ciel a uostre election
Adam fesis de terre et de limon
Et sa moillier Euain l apelle l on
Et fesis bestes et osiax et poison
Et en la uierge presistes nation
De son saint cors eüs aombrison
De li naquistes a guise d enfancon
En Belleem que de fi le set on.
.xxxii. ans sire fustes el mont
Et herbergastes en l ostel chiés Simon.
La Madelaine fesistes le perdon
Quant ele uint par deseur un leson.
Deseur tes piés mist ses iex a bandon
Illuec plora par bone entention
Si les laua entor et enuiron
A ses ceueus en fist essuïson
Aprés les oint sans mauuaise enchoison
D un ongement presiëus et molt bon
Qui te rendi saintisme flairison.
Iudas parla a guise de felon
Tu respondis par molt douce raison
Chou k ele a fait me plaist et si m est bon. 
Dont le drecastes a mont par le menton
De ses pechiés li fesis urai pardon
Et en la crois souffris la passion
Et de la lance fus ferus a bandon.
Che fist Longis ki ot bon guerredon
Ains n ot ueü ke de fi le set on
Li sans li uint iusqu as poins de randon
Ses iex en tert si ot alumison.
Et el sepulcre fustes mis el peron
Et puis gaitiés a guise de larron
Dusqu au tirc ior k eüs surrexion.
Infer brisas par ta redemption
Si en ietas Noé et Aaron.
De mort a uie suscitas Lazaron
Sainte Suzanne garis del faus tesmoig
Et Daniël en la fosse au lion
Ionas sauas el uentre del poison.
El ciel montas au ior d asension
A tes amis fesis auontion
Ke l euangile nonchaisent par le mont
Et par la terre essaucassent ton non.
Si uoirement com nous ichou creon
Garis moi sire de mort et de prison
Ke iou conquire Baudus cest Esclauon
Et que iel puisse auoir a compaignon 

Quant Rainouars ot s orison finee
Seigna son cief s a sa coupe clamee.
Le tronchon hauce de la perce quarree
Baudus en done sor l elme grant colee
La perce brise fendue est et quassee
Dusqes es poins li est toute escliëe.
Mais neporquant tele li a donee
Tout a le cors et la teste estounee
Por poi ne ehiet enuers en mi la pree.
Dist Rainouars Une en aués portee.
Hui mes uos ert ma proëce mostree
Isnelement mist le main a l espee.
Mais ains qu il l ait fors dou fuerre ietee
Li fu Baudus deuant a l encontree
l l enbracha la perche a ius ietee.
Li Sarrasins fu de grant renomee
N ot si fort home iusqu a la mer betee.
Rainouart tint par molt grant aïree
Del gros dou poing li done tel dentee
Desous le nes est la bouce creuee
Toute la leure li est ensanglentee
A poi la gorge ne li a esfondree.
Toute la teste li a a ual clinee
La coiffe et l elme li a ius aualee.
Si l a estraint tres par mi l eskinee
Por un petit ne li a desuoëe
Par mi la bouche li saut hors l escumee.
Dist Rainouars  Sainte uirge honouree
Secorés moi roïne corounee
A icest mot est sa uertus doublee.
Es uous GuiIlame poignant de randonee
Ot sa compaigne ki molt fu redoutee.
N i a celui n ait bien la teste armee
Et cascuns porte tote nue s espee.
Mors fust Baudus la teste eüst copee
Mais Rainouars a sa uois escriëe
Baron Francois gardés n i ait meslee
Car par celui qui i ai m ame uoëe
Se commenchiés ne orgueil ne posnee
Par quoi sa char soit par uos entamee
Ia en aurés dolereuse saldee.
Quant Francois l oënt s ont lor regne tiree
Tout quoi s esturent en mi une ualee.
La bataille ont tout en pais esgardee.

Or sont andoi li bon uassal a pié.
Li uns tint l autre par les flans embracié.
Par grant uertu ont torné et lutié
Souentes fois se sont resoufaissié.
Le gros del poing a Raiuouars hauchié
Baudus en fiert par mi l elme uergié
Ou hasterel ou bien l a enploié.
Por poi le col ne li a pechoié
An.ii. li oiel se li sont menoié.
Un tor li fait si l a agenoillié.
Li quens Guillames li a en haut hucié
Rainouars frere uois moi apareillié
Ie t aurai tost de cel paien uengié.
Se il te plaist ia l aurai detrencié.
Dist Rainouars Molt m aués uergoignié
Ia par un homme n i serai mais aidié.
Se ne puis uaincre n aurai mais mon cuer lié.

Or sont ensamble li .ii. uasal hardi.
Molt ot prodome en Baudus l Arabi.
Le poing entoise qu il ot gros et forni
Iouste l oreille Rainouart en feri
Que li clers sans par la bouce en sailli.
Qu en mentiroie Tant fort l a estordi
uausist ou non a terre l abati
Par droite foree l espee li toli
Trait l a dou fuerre .iiii. cos l en feri
Contre l auberc l espee resorti.
Rainouars fu legiers si se guenchi.
Baudus li crie Or uos ai asenti.
Mar i aués por moi agait basti
Mau gré uos nes ai io uo brane saisi.
Dist Rainouars Certes ce poise mi.
Baudus cousin en toi ai mal ami.
Car croi eu dieu ki passion soufri
Dolans en ere quant ie t aurai honi
Lors a gardé en mi le pre flori
Et uoit le fust ke ieta l Arabi.
Rainouars cort porec si l a saisi.
Quant il le tint forment s en esioï.
Ne le donnast por l oneur Aimeri.

Quant Rainouars ot le fust recouré
Ne le donnast por l or d une cité.
A ses .ii. mains l a contre mont leué
Et conrt uers lui ki ne l a pas douté.
Li Sarrasins tint Ie branc aceré
Et Rainouars le grant tronchon quarré.
Li uns a l autre a molt grant cop doné.
Mais Rainouars I a premiers asené
Iouste l oïe li a grant cop doné
Si que laioe et l os li a froë
Que de la bouce li sont .u. dens uolé
Por poi del col ne li a l os froë.
Li rais dou sanc li est del nes uolé
Et par la bouce tout contre ual colé.
Rainouars fu molt fors si l a hurté
Tout estordi l abati ens el pre.
Des poins li tout le bon brant aceré
Isnelement l a el fuerre bouté
Mais le tronchon n a il mie oublié.
Baudus enbrace uers lui l a souiné
Et del debout dou grant tronchon quarré
L a tant el front et es temples hurté
Que par un poi qu il ne l a affronté.
Mais diex de gloire a le paien sauué
Ne ueut ke muire ains c ait crestiënté.
Baudus s escrie par grant humelité
Rainouars sire aiés de moi pité
Sire cosins ia m aués uos tuë.
Io quit ke uos m aués esceruelé.
Aiue moi por dieu de maiesté
Tant c on m eust en fons rengeneré
Et io t afi deseur ma loiauté
Que a Orenge m en irai la cité
Mais que on m ait de mon cief respassé.
Par moi auras dEspaigne le regné
Cordes la riee et de lonc et de le
Paien en ierent a uo loi atorné.
Seruirai toi tos iors en mon aé
Mar douteras paien ne amiré.
Ie sui li mieudres de tot ton parenté.
Quant Rainouars ot le roi escouté
Que par amors li a merehi erië
Et qu il ueut croire le roi de maiesté
Ne fust si liés por plain ual d or comblé
Quar en s enfance l auoit forment amé.
Dieu en aore si l en a mercië
Il ne s en puet tenir k il n ait ploré.
Baudus enbrace estroit l a acolé.
Cousin dist il uous ai io molt nauré
-Oïl uoir sire longement ai sainé.
Ostés moi tost mon uert elme gemé
Esploitiés sire ia me uerés pasmé
Tant m as feru et au luitier greué
Por poi que n ai le cuer el cors creué.
Se m as ocis tot te soit pardoné.
Las se ie muir c est par ma foleté 
Rainouars l ot s a forment souspiré.
Isnelement a Baudus desarmé
Dou cief li oste le uert elme iemé.
Iusqu eu la teste l auoit tout enbaré
Et le ceruel ot el cief molt troublé.
Et de la teste li a la coiffe osté
Del dos li trait le blane hauberc saffré.
Quant Rainouars ot Baudus desarmé
Deiouste lui fu drois en son esté.
Grant 0t le cors et Ie pis encharné
De lui fu greindres un grant pié mesuré.
Andoi s assisent sor l erbe en mi le pre
Puis se regardent par molt grant amisté.

La bataille est et li cans afinés.
Rainouars sist sor l erbe en mi les pres
Li fiers Baudus ioste lui les a les.
Grant ot le cors et les menbres quarrés
Et gros le pis et par espaules les
D un de ses poins fust bien un ors tuës.
Les iex ot rouges com carbons enbrasés
Les cauens noirs com arremens triblés
Les dens ot blans plus qu iuoires planés.
Grant ot la bouce haut et corbé le nes
Ample uiaire les sorciex gros et les
Dedens enfer n a de plus biaus malfés.
A Rainouart dist li rois desfaés
Ber conquis m as par tes ruistes barnés
Aine mais par home ne poi estre matés.
Tant m as batu les flans et les costés
Mieu esciënt que li cuers m est creués.
Mais or t en soit li peciés pardoués
Ber tien moi bien que ia serai uersés
Rainouars l ot deuers lui s est tornés
Il l enbracha et Baudus est pasmés.
A tant es uos dant Guillame au cort nes
Od lui si frere et ses riches barnés.
Tout maintenant s est en haut escriés
Rainouars frere comment uous contenés
S aués mestier aiue aurés assés.
Dist Rainouars Biaus sire auant uenés
Io l ai conquis diex en soit aorés
Mes cousins est car de m antain fu nes
Si uauroit estre en fons rengenerés.
Et dist Guillames Ihesus en soit loës
Bien l aués fait molt grant preu i aurés.
De pamisons est Baudus releués.
De sou blia%ut a un des pans ostés
Si en benda son eief et ses costés.
Dist Rainouars Cousin or en uenés
Ensamble od moi ia garde n i aurés
Et dit Baudus Si com uous commandés.
A taut s en tornent es les uous aroutés
Des chi c a l ost ne s est nus arestés.
Li Franc de France ont uuidies les nes
Dou grant auoir ki i fu amassés.
Bien soit de l eure qu il i fu amenés
Diex quel eschee fu illuec conquestés
Cascuns en ert manans et assasés.
En Alisehans ont fait teudre leur tres.
Nuis fu oscure li solaus esconsés.
Francois descendent caseuns est desarmés.
Et li mengiers fu molt bien aprestés.
Bien sont serui de uin et de elaré
Et de uitaille tot a lor uolenté
Que il trouerent en grant plenté es nes.
Francois se couchent quant ont mengié assés.
Molt fu cascuns trauelliés et penés
De la bataille dolereus et lassés.
Li quens Ernaus les a la nuit gardés.
A l aiorné quant fu grans la clartés
Baudus se lieue qui molt estoit naurés
Rainouart prie par molt grans amistés.
Cousin dist il le congié me dounés
Tant que ie soie en mon païs alés
Se de mes plaies estoie respassés
Droit a Orenge el palais segnorés
uenrai a uos ia mar en douterés
Et si ferai toutes uos uolentés.
Dist Rainouars uolentiers et de gres.
Mais gardés bien ke uos ne me mentés
Car par celui ki en crois fu penés
Ia ne seriés en cel paiis trouués
Que ue fusiés de traïson retés.
Et dist Guillames Ia mar en parlerés
Il tenra bien ie quit ses uolentés.
-uoire uoir sire ia n en serai fausés.
Il li otroient cis dis fu creantés.
Bien tint couent si com oïr porrés.
Molt fu par lui Rainouars amontés
Par toute terre cremus et redoutés.
Li Arrabis Baudus s est aprestés
En un calant entra quant fu disnés.
Ensamble o lui s en ala Persagués
Uns mariners qui de mer sot assés
Sarrasins iert qui de sens fu parés
De la bataille estoit uif escapés.
Leur uoile lieuent es les uos desanerés
A Damedeu ont Francois commaudés
Et Rainouart et Guillaume au cort nes.
ua s en Baudus Rainouars est remés.
En Alischans fu molt grant li barnés.
Tous li auoirs fu ensamble amassés
Et pour mener et eargiés et trousés.
Quant ont mangié s est li solaus clinés.
Li quens Guillaumes est la nuit ostelés
Et Aimeris et li autre barués.
Molt uolentiers sest eascuns reposés.

Francois se couchent quant uint aprés souper
Li quens Guillames les fist la nuit garder.
Mais Rainouars ne pot ainc reposer
Estordis fu de son tinel porter
Et des grans cos et récoiure et doner
Ne reposast por les membres colper.
A mie nuit a fait l ost sus leuer
L espee au poing ua par les tres criër
Leués leués pres est de l aiorner
Or tost Francois penés uos de haster
Que par la foi que doi Guibore porter
Se or endroit ne uos uoi conraer
Iel uos ferai chierement comparer
Ia li plus cointes ne s en porra gaber
Ke ne li face le cief del bn uoler.
Quant Francois oënt Rainouart si parler
Molt tost se lieuent n i osent demorer.
Dist l uns a l autre Diex le puist crauenter
Qe ne nos laisse dormir ne reposer
Maudis soit il qui or nous fait leuer
Et a tele eure nostre harnois trosser
Dist Rainouars Peués uous del haster
Fiex de roi sui si doi bien commander
Et en bataille grant firté demener.
Fraucois se lieuent si font leur cors soner
Isnellement uont leur harnois trosser
Tres et aucubes font deuant aus mener
Et leur ceuaus belement conraer.
En droit le ior quant l aube dut creuer
A fait Guillames ses ceualiers armer.
Isnelement uont ensamble monter.
Li quens ala uiuiën regarder
Desor I estane la le porra trouer.
Li quens l a fait eu .ii. escus serrer
Et desous I arbre belement enterrer.
Au departir commencha a plourer
Maint cheuelier i ueïssiés pasmer.
Dont fist Guillames son maistre eor soner
Le flaiel d or ne uaut mie oubliër
Ensamble od lui le fist li quens porter
Et Rainouars fist son tinel mener.
Li ost s arroute si pense de l errer
A grant esploit n ont cure d arrester.
Et Rainouars les ua deuant guiër
L espee el poig plus ert fiers d un sengler.
Uns poures hom uint deuant lui ester
Si li commenee la merci a criër.
Sire dist il laissiés m a uos parler
Des Sarrasins me uieng a uos clamer
Ke en mes feues ui ir matin entrer.
Onques por moi ne uaurent remuër
Toutes leur ui essillier et gaster
Plus de .ii. muis en ont fait escosser.
Tant les doutai ne lor osai ueer.
Ies quidai uendre et dou pain acater
Por mes enfans et por moi conreer
Ne leur auoie autre chose a douner.
Or les conuient trestous de fain enfler.
Dist Rainouars Mar l oserent penser.
Par saint Denis ferai leur comparer
Que ia nus d els ne s en porra gaber.
Sire uilains ne uous caut dementer
Tout le domage uous ferai restorer
Cascune escosse un denier achater.
Dist li uilains Ihesus uos puist sauer
A tant es uos daut Guillame le ber.
Raiuouars ua de deuant lui ester
Par grant orguel le prist a apeler
Sire Guillames or poës escouter
Des Sarrasins qui uos uienent preer
Et a uos homes la uitaille rober.
-Comment biax sire Ne me deués celer.
Dist Rainouars Bien le uous puis conter.
Plus de .x. mile Sarrasin et Eseler
Ont cest uilain ses feues fait enbler
Dedens s alerent deux iors a osteler.
Mais or uous proi que m i laissiés aler
U se ehe non ia me uerrés deruer.
Et dist Guillames Amis laissiés ester
Ie me dout molt de uo cors afoler
.m. cheualiers ferai od uos aler.
-Non ferés sirel Ne uos conuient douter.
Ia n i menrai ue compaignon ne per.
Se ie nes puis tous seus desbareter
Et par mon cors desconfire et mater
Mar me donrés point de pain au disner
-Lais l i aler frere dist Aïmer
Ia ne porront paien uers lui durer.
Donc n a il fait tote l ost afiner
Et dist Guillames Bien le uoeil creanter.
Or i uoist done dex le puist ramener
Bien li commant les feues a garder.
Iustice en face del forfait amender
Dist Rainouars Che fait a merchiër.
Ie lor ferai le mefait amender.
Or doi molt bien ma proësce mostrer.
Sire Guillames fai moi escu porter
Ne quier plus d armes auec moi aporter.
Et dist Guillames uos l aurés bon boucler
Ie le toli Tornefier de Biaucler.
Ses eors meïsmes li ala aporter
Et Rainouars ua la guige acoler.
Qui le ueïst par l enarme cobrer
Entor son cief menuëment torner
Et gentilment et drecier et leuer
Deuant son pis estraindre et serrer
Et bien courir ioindre et eschanteler
Bien le deust et prisier et loër
Nus ceualiers nel sot plus bel porter.
A tant s en torne n i uolt plus demorer.
Mais le uilain ne uolt mie obliër
O lui l en maine por le tort amender.
Iusqu as cortils ne se uolt arester.

Quant Rainouars ot le congié eü
Od lui en maine le poure homme cenu.
Des ci as feues ne sont aresteu.
Rainouars monte sor un fossé erbu
uoit maint paien armé et feruestu.
A sa uois clere leur escria a hu
Fil a putain Sarrasin mescreu
Mar i aués la fauiere abatu
Trop en aués et mangié et ronpu.
Comme iument estes gros et pansu.
Mais par la foi que doi au roi Ihesu
Mius uous uenist tous estre a Montagu.
Ie gart les feues mien en sont li treü
Ia serés tuit malement auenu
Ou me donrés .m. mars d or fin molu
Ou tuit serés par les geules pendu.
Fil a putain trop eüstes beü
Quant au poure home aués le sien tolu.
Mar i entrastes tuit serés confondu
Ne uos garroit tos li ors ki ainc fu.
Quant paien l oënt molt en sont irascu.
Bien recounoissent Rainouart a l escu
uoient son cors k il ot grant et corsu.
Dist l uns a l autre Mal nos est auenu.
ues la celui a la fiere uertu
Qui le tinel portoit grant et corsu
Ne pesoit mie mains d un chesne ramu
.m. Sarrasin en sont mort estendu.
C est ciex qui a le grant estor uencu
En Aliscans u la bataille fu.
Li uif diable le nous ont aparu.
Tout sommes mort quant nous a perceü.
Cascnns guerpist le bon destrier grenu
Dont il estoient es feues descendu.
En fuies tornent n i ont mie atendu
Souent reelaiment Mahomet et Cahu.
Mais la fauiere ert close de seü
Et de grant soif u a grant pel agu.
Tous ciaus detint qi ne sont pas issu.
A ual les feues sont paien espandu
Et Rainouars lor est seure courus.
Tant en detrence au branc d acier molu
Si les a pris com oiselet au glu.
Trestot s escriënt Baudus sire u es tu
Dist Rainouars Ne uous uaut un festu.
Io l ai conquis dieu merehi et uencu.
Mar i aués le fauiere peu
Ie uos en doi un dolereus salu
Essaier uoil sor uos mon branc molu.
Au uilain erent uostre ceual rendu
Que por ses feues uoi la seoir tout mu.

En la fauiere furent grans les huees.
Paien s eu fuient s ont les colors muees
Ains ne ui gens ensi mal atornees.
Et Rainouars les suit de randounees
Si lor escrie a molt grant alenees
Fil a putain mar entrastes es feues
Nes auiës errees ne semees
Li poures hom les auoit ahanees
Et a grant poine foïes et arees
Molt li greua ans que fussent binees
Ses deuoit uendre a petites denrees.
Or en aués uos pauces saolees
Par le cuer de mar les aués gastees
Ainc ne ueïstes feues si achatees
Ne ki si fuisent chierement comparees.
Diënt paien Trop menés grans ponnees
Sire uasal nes auons pas enblees.
Ainc ne nos furent par nul homme ueees.
Dist Rainouars uos les aués robees
Car ne uos erent de riens abandounnees.
A cest brane uu uos eu rendrai soldees.
Lors les aqet tres ar mi les fauees
Si leur detrence les pis et les corees
Plus en a mors de .xu. charetees.
Tous les ocist molt les ont comparees
Les uerdes feues qui ne furent frasees.
Raiuouars a ses Iargesces mostrees
Au uilain a ses feues restorees
Totes Ies armes as Sarrasins donees
Et les ceuaus par les regnes dorees.
Les selles ualent de deniers .c. liurees
Plus en i ot ce euit de .ii. nauees.
Dist li uilaius Chi a bones soudees.
Dex le te raude qui fist ciel et rosees
Or sont molt bien mes feues restorees.
Bien soit de l eure k eles furent semees
Et no Francois n i ont fait demorees
Droit uers Orenge ont lor uoies tornees.

Quant Rainouars ot paiens descoufis
Et par les feues detrenciés et ocis
Au uilain doune les destriers Arabis
Toutes les armes as cuuers maleïs.
Dist li uilains De deu .u.c. mercis
Riche m as fait et manant a tos dis
Dex le te rande qui an la croiz fu mis
Ie ne quier mes manoir en cest païs
Ains te seurai uolontiers non enuis.
Seruirai toi ie et mi fils tos sis.
Dist Rainouars uilains bien le desis. 
A dau Guillaume l en meua li marcis.
Sire dist il i ai paiens desconfis
Tos les ai mors nen estordi uns uis
Si ai douné Ies destriers Arabis
Toutes les armes des cuuers maleïs
A cest uilain qu iert poures et mendis
Por sa fauiere dont il iert apouris.
Se poi en a par le cors saint Denis
Tant l eu donrai de ci a .xu. dis
Qui mius uaudra des rentes de Paris.
Fai li mener et ceuaus et roncis
Haubers et hiames es bons escus uoltis
Iusqu a Orenge ta cité seignoris
Que il ne perde ne ne soit escharnis.
Car par les sains que dex a beneïs
Se il estoit en nul endroit laidis
Puis que ie l ai dedens mon conduit mis
Nel gariroit tot l or de saint Denis
Que nel pendisse tant par fust seignoris. 
Rainouars sire dist li quens Aimeris
Nous l otrions ia n en serés desdis.
Or en soit garde Aïmers li caitis
 Hernaus mes fis Bueue de Commarcis.
Dist Rainouars  Sire .u.c. mercis.
Aprés eest mot sont a la uoie mis
Sonent lor grailles si ont lor cors bondis.
Li os s arrote par puis et par larris
A fort eeualcent sor lor destriers de pris.
Et Rainouars fu las et alentis
Arier remaint el poing le branc forbis.
De chou fu molt Guillaumes asotis
Que Rainouart a tot en obli mis
Ne l en membra por le grant fouleïs.
Dolans en iert ains que iors soit fenis
Nel uolsist mie por tot l or de Paris.
Se deus nel fait a tart iert repentis.
Car puis en fu dolant ce uos pleuis
Par un petit qu il ne fn malbaillis.

Francois cheuaucheut molt se uuelent haster
Sonent ces grailles et ces eors font soner.
Li os s aroute et pense de l esrer
A grant esploit n ont soing de demorer
Dusqe a Oreuge ne uaurent arester.
Graut fu la presse a la porte passer.
La ueïssiés maint eseu desboucler.
Rompent ces singles ees selles font uerser
Cil haubert sonent et cil hiame gemé
L acier au fer i oïssiés hurter
Et ces eeuaus hennir et braidoner.
Grant fu la noise et la presse a passer
Plus de .l. eu ueïssiés pasmer.
Ains qu el palais fust Guillames li ber
Ot fait Guibourc le mangier aprester.
Eu Gloriëte fait ou l aige corner
Cil cheualier uont ensamble lauer
A lor ostés se firent desarmer.
Le ior seruirent tel .u.c. baceler
N i a celui n ait castel a garder.
Li quens Guillames fist forment a blasmer
Que Rainouart a mis en oubliër.
Ne l en menbra si uiut aprés souper.
Defors Orenge fu Rainouars li ber
De mautalent quide uis forsener
A lui meïsme se prist a dementer.
A las dist il bien deuroie desuer
Li quens Guillames ne le deust penser
Qu il ne me daigne ensamble o lui mener
Ne a sa table n a son mangier mander
Et si ai fait tot seul l estor finer
Et ses neueus tos .uii. desprisoner.
Par moi sont mort Sarrasin et Escler
Tous mes parens ai fait por lui finer.
Cant me tint uil forment m en doi peser.
Desor tos homes me deust honorer
A son pooir et seruir et amer.
Mais par celui qui tot a a sauuer
Se un seuI an puis ancores durer
De tote Orenge le ferai desposer.
Or m eu irai a mon pere aeorder
Si ferai Turs et Sarrasins mander.
uenrai Orenge essilier et gaster
Et Gloriëte abatre et erauenter.
A saint Denis me ferai corouer
A Loëis ferai le ehief coper
Por la cuisine que il me fist garder.
Trusqu a Saint Seigne n i uodrai arester
N i lairai tor que ne face uerser
La geut ocire et le païs gaster
S il ue se uuelent a ma loi atorner.
En loig ferai dant Guillame mener
Que ses lignages u en osera parler
Molt le euit bien comme fox demener.
Lors s en torna s aceueilli son errer
uers Aliscans sen prist a retorner.
Tel duel en a qu il commence a plorer.

Defors Orenge est Rainouars remés.
Molt a grant duel forment s est dementés
Forment menace dant Guill é ése- s.
uers Aliscans est plourans retornés.
Des cheualiers a eneontré assés
Qui tout li diënt  Rainouars dont uenés
Coreehiés estes ne sai ke uous aués.
--Signer dist il molt puis estre derués.
Li quens Guillames me tient en grans uieltés.
Seul m a laissié com fuisse aehaitiués
N a son mangier ne fui par lui mandés.
Comme ribaut m a laissié es fossés
N i fui par lui huchiés ni apelés.
Si est mes peres li fors rois Desramés
Qui sous lui a .xxx. rois eoronés
De haut parage sui tos estrais et nes.
Or me tient uil Guillaumes au cort nes.
Plus sui haus hom ke il ne soit d asés.
Par mon eors seul est lestors afinés
Ocis li ai plus de .ii.m. Eselés
Si ai mes freres et mes amis tuës
Et ses ueueus tos .uii. desprisonés
Ke Sarrasin tenoient en leur nes.
Rendu m en a li quens males bontés
Or sui du tout arire deboutés.
Oï l ai dire et si est uerités
Puis ke lere est de forehes racatés
Ia puis ses sire n en iert de lui amés.
Por dant Guillame le di io au cort nes
Qui i ai aidié or en ai grans maugrés.
Se ie ne fusse tos fust desbaratés
Ia de ses homes n en fust uns eschapés.
Ne crerai mais el roi de maiestés
Mais en Mahon ki est d or tresietés
Si le ferai dolans et aïrés.
Par Mahomet mar i fu oubliés
Se ne m en uenge dont aie ie dehés
Or m en irai el regne dont fu nes
Si manderai Sarrasins et Esclers
Tant k en aurai .e. millier assanlés.
Puis passerons a barges et a nes
Ses amenrai ca outre en ees regnés.
Se mes tineus est brisiés et froë s
Ie ferai tel ki miex uaurra assés.
Prise ert Orenge et li paiis gastés
Et Gloriëte li palais crauentés
Et il meïsmes loiés et atrapés
Dedens Aiete en la cartre ietés.
Iluee sera comme eaitis menés
Estroitement sera enchaïnés
Ia n iert par moi garentis ne teusés.
Et Aimeris iert as forches leués
Et tout si fil aront les chiés copés.
D Ais la ehapelle serai rois coronés
Car Loëis ert de France ietés
Por sa cuisine ou i ai tant conuersé.
Et d Aalis ferai mes uolantés
Sa gentil fille qui tant a de beautés
Encor serai io quit ses espousés.
Par amors l aim bien a .u. ans passés.
Ele iert roïue et ie rois coronés
Ne s eu doit plaindre s a lui sui mariës.
De toute Espaigne sera ses cors doués
Puille et uenise et Calabre delés
Li dorrai ains que li ans soit passés.
Quant a Orenge seignor baron uenrés
Dame Guiborc de par moi saluës
Et le marchis Guillaume desfiës
Et bien li dites ia mar li celerés
Ke mais ne sui ses drus ne ses priués
Ains porquerrai qu il sera uergondés.
Li cheualier respondent Tort aués 
Ne deués mie por itant estre irés.
Rainouars sire car uous en reuenés
Soiés haitiés ne uous desconfortés
Anqui serés a Guillame acordés
Et a mengier a grant plenté aurés
Et si serés ricement abueurés
De nobles uins de pimens de clarés.
C est grant folie se ne uous en ralés.
Si m aïst dex uous en repentirés
Dist Rainouars Gardés mais n en parlés 
Car par Mahon molt tost le comperrés.
Ie ne sui mie eneor a uos remés.
Par cel apostle c on quirt eu Noirons pres
Se n iert por ehou ke coupes n i aués
Et por itant ke uos ai saluës
Ie uos metroie ccst espee es costés.
Or tost en uoie Gardés n i demorés
Quant cil l oïrent sont les cheuaus hurtés.
Li plus hardis est en fuies tornés
Fuiant s en uont les frains abandonés.
Dist l uns a l autre Rainouars est derués.
C est grans damages ke il est asotés
Car si fors hom n ert ia mais recourés.
Ia nous aura a cel branc decopés.
A .e. deables soit il hui commandés
En fuie tornent les frains abandonés
Dusqe a Orenge n i fu regnes tirés.
Tant ont entr aus lor cheuaus galopés
Qu il descendirent de desus les degrés.
L un aprés l autre sont el palais montés
Et saluërent le marcis au eort nes.
Conté li ont ains n i fu mos celés
Com Rainouars les auoit esfreés
Et maneciés et si espoëntés
Ke por un poi ne les a desmenbrés
Et que il est arrire retornés
Por chou k il fu au mangier oubIiës.
Molt uos manace et trestos uos barnés.
Par nos uos mande ke de lui uos gardés
Dame Guiborc a molt salus mandés.
Or sen ira ee dist en ses regnés
En celle terre ou est ses parentés.
Puis mandera Sarrasins et Esclers
Tant qu il aura .c. mil paiens armés.
Quant les aura auec lui aiostés
Puis passera a barges et a nes
Si s en uenra cha outre en ces regnés.
Prise ert Orenge et li païs gastés
Et Gloriëte sera ius crauentés
Et uos meïsmes liës et atrapés
Dedens Aiete comme eaitis menés
En mi la chartre trebuchiés et getés
Illuec morés a deul et a uiltés.
D Ais la ehapelle sera rois eoronés
Et Loëis sera deserités
De tote France cachiés et desposés
Por sa cuisine ou il a tans iors mes.
Guillaumes l ot tous en est trespensés.
uoir dist li quens u en doit estre blamés.
Or est il sages et ie sui asotés.
.xx. ceualiers a li quens apelés
Se lor a dit Seignor car m i alés
Por deu uos pri k en pais le m amenés
Que il ne soit laidis ne ranprosnés.
Et cil respondent Si com uos commandés.

Li quens Guillames fist forment a prisier
Por Rainouart n ot en lui c aïrier.
.xx. ceualiers a fait aparellier
Por Rainouart les uaurra enuoier.
Par aus li mande ne li doit anoier
S il ne l auoit somons a son mangier.
Droit l en fera se il le ueut baillier
uoiant Francois et uoiant sa moillier.
Forment l en poise kel laissa estraier
Il nel uausist por .m. liures d or mier.
A ces paroles montent li cheualier.
Tant esperoune cascuns sou bon destrier
K il l ont ataint a un tertre puier.
Dedens le fuerre ot mis son brane d acier.
Cil li commencent hautement a huchier.
De loing s arrestent ne l osent aprocier
Molt doucement le pristrent a proier
Rainouart sire nous te uenons noncier
De par Guillame le marcis au uis fier
De tot iee ke sauras calengier
Te fera droit en son palais plenier
uoiant Franc%ois et uoiant sa moillier.
Dist Rainouars Laissiés uostre plaidier
Car par Mahom ki tout doit iusticier
Ia amendise ne li aura mestier.
Ie n ai que faire ne d argent ne d or mier
Se n en fesoie mon tinel reloier.
Fil a putain orgueilleus pautonnier
Ne uous pris tous la monte d un denier
Ia n amerai felon ue losengier.
Bien set Guillames la merde raplakier.
Trop a a faire s il me ueut rapaier
Io ne sui mie de rien en son dangier.
Ia por message ne m en irai arier
Ains aurai fait Orenge trebucier
Et Gloriëte abatre et auillier
Tot le païs gaster et essillier
Et le marcis la teste roëgnier.
Quaut cil oïrent Rainouart desraisnier
Et le marcis Guillame manecier
Et aus meïsmes honir et laidengier
Si se commencent entr aus a uergoignier.
Dist l uns a l autre Poi nos poons prisier
Se n en menons nos .xx. cest patounier.
uers lui s eslaisseut si le quident liier
Entr aus le pristrent forment a porcaehier
Aussi peussent a une tor luitier.
Quant Rainouars se sent si manoier
De maltalent quide uis esragier.
Ne li menbra de l espee d acier.
Encoste lui garde les un sentier
uit une borde e ou i ot fait dreeier.
Uns sains ermuites li ot fait estaeier
Le freste en court Rainouars esrachier.
Molt i eussent a faire .ii. somier
Et cil l esrache con un rain d oliuier.
Qui li ueïst ces ceualiers cacier
Par la compaigne contre ual un rocier
Les .u. en fist a terre trebucier
Si durement l un sor l autre plaissier
Que par les bouces leur fist le sanc raier.
Dist Rainouars Laissiés le menacier
Fil a putain maluais garcon lanier
Quidiés uos ore auoir troué bergier
Ne uos osasse por Guillame toucier
Ie ne sui mie lieures a esmaier.
Donc n ocis ge le fort roi Haucebier
A la grant perce se prist a adrecier.
Aprés les .xu. se prist a eslaissier.
Et cil le fuient com aloe espriuier.
Mal soit de cel qui l osast aprochier
Le freste doteut k il uirent paumoier
En fuie tornent contre ual un terrier
Li plus hardis uausist estre premier.
Et Rainouars leur commence a hucier
Enuoiés moi Guillame tornoier
Qui le ueïst le grant freste drecier
Encontre mont leuer et rabaissier
De l une main en l autre paumoier
Ne li pesoit le rain d un oliuier.
Qui le ueïst bien poïst s afichier
Qu ainc n en fu hom tant feïst a prosier.
Et cil s eu fuient ne l osent aprismier
Dusqe a Orenge ne finent de coitier.
Rainouart quident a leur talons derier.

Li mesagier descendent au degré.
Eu Gloriëté sont ensamble monté
De paor ot cascun le sanc muë.
Por Rainouart sont si espaonté
D une luëe n ont il un mot soné.
Li quens Guillames leur a tost demandé.
Baron dist il comment aués erré
Aués me uos Rainouart amené
Nenil uoir sire ains l auons comparé
A .c. deables l auons tuit commandé.
Petit s en faut ne nous a afronté.
Quant li eumes ton mesage conté
Ne uous prisa un denier mouneé
Ains te menace et tient en grant uilté.
Quant nos l oïmes molt en fumes iré
uers lui poinsimes trestout abandonné.
Bien l eüsimes par force ramené
Quant d une borde uit le freste leué
Si l esraeha com un rosel pelé.
Les .u. des uos ot tost acrauenté
terre furent laidement reuersé.
Nous ne sauous si sont a mort nauré.
Taut par est fiers qu il ne doute home ne.
Petit s en faut ne nous a afolé.
Laissié l auons el nom del uif malfé.
Onques grant home ue ui si abriué
Molt est isnels ce sachiés par uerté
Mais par aler auons tout conquesté.
Tornoiement uos a par nos mandé.
Guiborc salue par molt grant amisté.
Mais bien sachiés par droite uerité
Grant ioie eumes quant fumes eschapé.
Guillames l ot s en a un ris ieté
Isnelement a son ceual roué.
On li amaine quaut il l ot commandé
Et il i monte par l estrier noielé.
.c. cheualier sont aueuc lui monté
Et Aimeris et si fil li sené
Guiborc i ua qui molt l a desiré
Sor un mulet ricement conraé
De sele a or ricement acesmé.
Seul le lorain ualoit une cité.

Li quens Guillames fist forment a loër
Por Rainouart est alés ramener.
.c. cheualiers a fait o lui monter
S i uont si frere et Aimeris li ber.
Dame Guiborc i fait li quens aler
Que n i osa li quens sans li errer.
Aine ne finerent entr aus d esperoner
Tant que il uirent Rainouart deualer
En un uaucel ou il deuoit aler
O sa grant perce qu il n i uolt obliër.
Li quens Guillames le prist a apeler
Molt doucement sans point de ramposner
Se de mesfait me saués or reter
A uo plesir le uoldrai amender
Si hautement com saurés deuiser.
Dist Rainouars Sire laissiés m ester
Ie ne dorroie uu chien de uo parler.
Ne reuendrai s aurai passé la mer.
Puis ferai tot mon lignage assambler
Et Sarrasins uenir et aioster.
Bien i seront plus de .e.m. Escler
Et les iaians que ie ferai mander.
Puis les ferai de cha outre passer
Tote ferai Orenge crauenter
Et Gloriëte pecoier et uerser.
A Monloon me ferai corouer
A Looïs ferai le chief coper
Por sa cuisine que il me fist garder
Les hastés cuire et la car escumer.
Et puis preudrai AeIis au uis cler
Sa belle fille a moillier et a per.
Plus hautement ne me puis mariër.
Et toi ferai en Aiete mener
Dedens ma cartre trebuchier et uerser.
La te ferai a grant dolor finer
Et ton lignage uaurrai desireter.
Fuiés de chi n ai soig d a uos parler
Dont prent sa perche sel fait a mont branler.
Li quens Guillames ne l osa aproismer
Car il le uoit d ire tot alumer
Molt le redoute nel uous quir a celer.
Dame Guiborc roua auant aler
Et la contesse s est alee acliner
Deuant son frere por la merchi criër.
Rainouart sire un don te uoeil rouer
Que ce mesfait me faites pardoner
En guerredon que ie uous fis armer
Dedens ma eambre et chaindre le branc eler.
Et se nel fais por uoir te puis conter
Ia mais de ci ne me uerras leuerl
Rainouars l ot si commence a pIorer.
Dame dist il ie uos doi molt amer
Rien que uuelliés ne uos uuel deueer.
uostre plaisir doi io bien creanter
Et le mesfait Guillame pardoner
Por uostre amor li uoil quite clamer.
Ia en ma uie n en orrés mais parler
Mais par celui qui trestot puet saluer
Ne fust por uos ia nel uos quier celer
Tot l or del mont ne le peust teuser
-Sire dist elle deus uos puist honorer
Ie uos aim plus que ne uos puis monstrer.
La gentis dame prist Guillame asener.
Sire dist elle or l alés merciër
Que le mesfait uos a fait pardoner
Li quens Guillames l en ala merchiër
Et li barnages le ua tout encliner
Deuant les piés dant Rainouart le ber.
Mais Rainouars les en fait sus leuer.
Baron dist il or me laissiés ester
Moi et Guillame ne puet mais uus meler.
Lors remonterent sans Plus de demorer
De ca Orenge ne uoldrent arester.
Por Rainouart fist on les sains soner.
Quens Aimeris l est alés acoler
Et tuit si fil qui sont gentil et ber
Li quens Bertrans qu il fist desprisoner
Et si cousin li iuene bacheler.
Li quens Guillames a fait l aigue corner
Cil cheualier uont ensamble lauer.
En Gloriërte s asiënt au soper.
Ioste Guillame sist Rainouars li ber.
Molt se penerent entr aus de l onorer
Le premier mes li fait on aporter
C est seignorie ke li uuelent mostrer.
Bien sont serui ia n en estuet douter
Molt grant honor li uorrent tuit porter.

Dedens Orenge ot merueilleus barnage.
Ioste Guillaume le marchis Fierebrace
Sist Rainouars qui Sarrasins menace
Son brane d acier pendi a une estache.
Delés lui sist Guiborc au cler uisage
uoiant Francois le besa en la face.
Par deu dist ele bien uoil que on le sace
Que ie uos aim et noient par putage.
Ains uos querrai se ie puis mariage
Feme qu iert bele et de molt haut parage.
Dist Rainouars ki molt ot le cuer sage
Por uostre amor garderai eeste marche
Car ie ne crien de nul home domage.
Mar douterés paieu en mon aage
Roi n aumacor qui Guillaume mal face.
S il a Orenge reuenoient a plage
Ie referoie faire tinel o mace.
Tant ociroie de ceus de mon lignage
Que aprés moi en dureroit la trace.
Et dist Guiborc Ia damedeu ne place
Que uers uos aient ne force ne barnage
Dist Rainouars N ai cure de menace.
Mais s il i uiennent il i auront domage.

Quant par les tables ont mengié a loisir
Li quens Guillaumes les fist molt bien seruir.
Aprés mangier font les napes coillir.
Guiborc ala les Rainouart seïr
Molt bellement le prist a asentir.
Sire dist ele molt par sui en desir
De demander quex hom uos fist norrir
Qui est uos peres Bien le uorroie oïr.
Dist Rainouars Bien le uos doi gehir
Ia por Guillaume ne uos en quier mentir.
Fils sui un roi de merueillous aïr
C est Desramés qui tient Cambe et Montir
Pine Corenee Cordes et Montespir
.l. rois a sos lui a baillir.
Mais ge li uoil hier la teste tolir
En un ehalant l en fis par mer fuïr.
Par mon cors sol ai fait lestor finir
Por dant Guillaume qui molt m en doit chierir.
Guiborc l entent si eommenee a fremir.
Son frere esgarde si gita un soupir
Li sans li mue color prist a rogir
L eue del cuer li fist as eus uenir.
Sot ce ses frere mais ne uiut deuancir
Car parler uiut encor plus a loisir

Dame Guiborc a son frere esgardé
Molt le uit grant et corsu et quarré
Et si n ot pas .xxiiii. ans passé.
De belle forme est et de ieune aé
Le cors ot grant et molt bien figuré
Les iax ot uers comme faucon muë
Si com il croissent sont crep recercelé.
Molt par fust biaus s on l eüst atorné.
Si forni home n ot en crestiënté.
Ainc ne fu princes de la soe bonté.
Dame Guiborc li a bieu demandé.
Sire dist ele ne me soit pas celé
Dont estes uos et de quel parenté
-Dame dist il ie sui fils Desramé
Qui tient Cambie Pine et ual Tenebré
.l. rois sont sos lui coroné.
Or uos dirai commeut iou ai erré.
Mes peres m ot un mestre commandé
Quant il ala en ost sor Salatré
Io iere iouenes et de petit aé.
Sor la marine iere alés en un pre
D une pelote auoie assés ioué
O les enfans qui ierent del rené.
Molt en pesa mon mestre Giboë
Tant me bati tot m ot ensanglanté.
I en fui dolant si oi le euer iré
Mon estoe pris qui ert de cuir tané
Si l en feri que le cuer ot creué.
Ie m en fuï quant ie l oi mort geté
Car molt dotoie mon pere et sa fierté.
Marcheant iereut sor la mer aancré.
Quant il me uirent si seul et esgaré
Si m apelerent et mistrent en lor nef
Et g i entrai uolentiers et de gre.
Puis s en tornerent quant orent bon oré
Droit a Palerne estoient ariué.
Rois Looïs a un saint ot alé
Par iluec uint a son riche barné.
Quant il me uit si m ot tost acheté
Puis m en mena a Loon la cité.
Ne sai que dut molt me coilli en he.
En la cuisine ai lonc tens conuersé
S ai fet le feu et la char eseumé
Les osiax cuis et maint haste torné.
Tuit me gaboient et tindrent en uilté.
A grant trauail i ai lonc tens esté
Plus de .uii. ans ie cuit i sont passé
Tant que Guillaumes i uint si m a roué
Ansamble o lui m en a ci amené.
Soe merci molt me tint en chierté
Et ie l ain plus qu home de mere ne.
En Aliscans li ai l estor finé
Et son neueu Bertran desprisonné
Et .ui. des autres que n ai pas oublië.
Por lui ai mort mon frere Iamboë
Et mon lignage ocis et afolé.
Bien l ai serui si m en doit sauoir gre.
Or uos ai dite tote la uerité.
Une suer ai ne sai en quel regné
Orable a non molt est de grant biauté
Ia n a si sage de ci qu en Duresté.
Ains ne la ui mais ou le m a conté.
Tiebaus d Arrabe que l en m a tant loë
L ot a moillier ce sai de uerité.
Cest païs tint et de lone et de le
Et Gloriëte et le palais listé.
Mais un Francois l en a desherité
Ma seror prist par son ruiste barné
Leuer la fist si ot crestiënté.
Li cuer me dit souent i ai pensé
Que e estes uos mais n en ai mot soné
Que ue tornast lui et uos en uilté.
Mes or ai ge si mon cors esproué
Et mon barnage essauchié et monté
Qu a grant honor uos sera mes torné.
Guiborc l oï s a tendrement ploré
Rainouart a de ses bras acolé
Besiés moi frere molt uos ai desiré
Ie sui ta suer ne uoil qu il soit celé.
Guillaumes l ot s en a deu aoré
De tel serorge com il ot recouré.
Il I acola par grant humelité.
Grant ioie en a quens Aimeris mené
Et tuit si fil et li autre barné.
La nuit le laissent de ei a l aiorné
C a la chapelle a on les sains soné.
Cil cheualier i ont messe escouté
Dou mostier issent quant li preste ot chanté.
En Gloriëte sont a grant ioie entré.
Por Rainouart ont tuit li sains soné
Mainte buisine ont et maint corn corné.
Le ior i ot maint riche don doné.

Dame Guiborc fist forment a loër.
Deuant Guillaume fist Rainouart mander
Et les barons i a fait assembler.
Molt dolcement le prist a apeler.
Frere dist ele ne me deués celer
Se Looïs t a fet regenerer
Et en sains fons baptisier et leuer
-- Nenil uoir dame ains le me fist ueer.
Ainc au mostier ne me laissa entrer
N en sa chapelle ne uenir ne aler
uespres ne messe oïr ne eseouter
Pain beneoit ne oblee doner.
Guiborc l oï le sens cuida desuer
De ses biax ious commencha a plorer.
Li cuens Guillaumes la prist a conforter
Gentil roïne por deu laissiés ester
uos deussiés grant ioie demener
De si bon frere com dex t a fet trouer.
Li quens Guillaumes l en prist a apeler
Rainouars frere pleroit uos a leuer
Et cil respont a Guillaume le ber
Molt le uouroie s il ne uos doit peser
Hui en cest ior sans plus de demorer
En l onor deu qui tot a a sauuer
Que il me puist sens et ualor doner.
Li quens Guillaumes n i uout plus demorer
Isnellement fist les fons aprester
En une cuue qui fu de marbre cler
Qui uint d Arrabe a Orenge par mer.
A un mostier font Rainouart mener
Et por seignier et le saint celebrer
Et de ses dras le firent desnuër.
El fons le plongent qnant l ont fet ens entrer
Sel baptisa l archeuesques Guimer
Si le leua Bertrans et Aïmer
Et Aimeris et Guillaumes li ber.
Des fons le traient sel font enueloper
En un chier drap qni fu fais outre mer
Mais ainc son nom ne uoldrent remuër.
Molt grant barnage i ot au desauber.
Aprés l ont fet richement conraer
Un ciglaton li ont fet endosser
Desor l ermine qui molt fist a loër.
Puis li ont fet un mantel afubler
Une deesse l ot fait faire outre mer
A lioncés de fin or tresgeter.
La pane ert grise dont l en l ot fait forrer
D un riche sable enuiron engoler.
Seul les tasseaus sans mensonge conter
Ne poïst pas uns uisquens aehater.
Ses chauses furent de paile d outre mer
Et a fin or entaillié li soler.
En Rainouart ot molt biau bacheler
Graut ot le cors et regart de sengler.
Tant ne sauriés a uos .ii. piés aler
Ne trouueriés son uaillant ne son per.
N i a baron si ua les lui ester
Que ses chiés puist a s aiselle adeser.
Enuers lui puënt petit enfant sembler.

Baptisiés fu et leués Rainouars.
Si le leua Guillaumes et Bernars
Et Aimeris et Bertrans et Guichars
Et Aïmers qui est fiers et gaillars
De Commarchis Bueues ses fils Gerars
Hernaus li rous et Guibers d Andernas.
Li quens Guillaumes li dona .u.c. mars.
Il nes mist mie en tresor n en achas
Ains en a fait le ior molt riche pars.
Tot sormonta le lignage au Lombart
Molt l en ama la contesse Armeuiart.
i li dona sa niece au cors gaillart
 est Aalis qu il aime par grans ars.
As noces fu la contesse liiars.
ar lui morut maint paien Aecopars.
Li quens Guillaumes li dona Porpillart.
Molt i arriue souent nes et canars.

Rainouars fu batisiés et leués.
Richement fu uestus et conreés
D un uair mantel fu li bers afublés
Sor le blia%ut est l ermins engolés.
Bien fu furnis et de menbre mollés
N a ceualier en trestot le barné
Ne samble a lui petis enfes assés.
Aine plus bel prince ne uit nus qui soit nes.
A grant merueille fu de tous esgardés
Dont fu li ors et l argent asprestés
Et li auoirs dont li i ot assés
En l Archant fu sor paiens conquestés
En mi la sale fu tos amoncelés.
Lors se drecha Guillaumes au cort nes.
Rainouars sire   dist il auent uenés
Mes senescaus s il uous plaist uos serés.
A chiaus de France que i ai ci amenés
Riches soudees uoil que uos lor donnés.
Dist Rainouars Si com uous commandés.
il prist l emine au tresor est alés.
Hautement sest Rainouars escriës 
Or uigne auant ki ueut estre lieuésl
Don ueïssiés ceualiers aroutés
Des escuiers n en i est uns remés.
Rainouars est sor le tresor montés
Dont il i ot eargié bien .iiii. nes.
Onques n i ot mine ne sestier res
Trestout a comble est cascuns mesurés.
Cascun en doune tout a ses uolentés
A tous iors mais en doit estre henourés
Tos li plus poures en fu riehes clamés.
Dist l uns a l autre Molt nous a bien lieués.
Bien soit de l eure k il uint en ces regnésl
Si larges hom ne fu de mere nes
Bien deuroit estre par droit rois coronés.
Rainouars sire dist Guillame au cort nes
Des or uauroie que fusiés adoubés
Ains qu en ralast mes riches parentés
Que uo barnages soit Loëy coutés
Et a ma niece en serés mariës.
Dist Rainouars Sire dont uous hastésl
A ces paroles ont .ii. grailles sonés.
Francois aualent le palais segnorés
Deuant la sale es les uous arestés
Et Rainouars auala les degrés
Od lui Guibors de cui fu molt amés.
S i fu Guillaumes li marchis au cort nes
Et Aimeris et ses grans parentés.
Sous le palas eut .ii. arbres plantés
La fu uns pailes a la terre ietés.
Illuec s assist Rainouars l alosés
Guillaumes l arme et Bueues li menbrés
Et Aimeris et Guibers li senés
 Li quens Bertrans n i fu mie oubliës.
Cauehes de fer blances com flor de pres
Li ont lacié la maille en estoit tes
Ia por cop d arme n erent mie fausés.
Bertrans li a les esperons fermés.
Puis uest l auberc qu ert de fin or safrés
Li uns aniaus est sor l autre riués.
A double maille est laciés et cloës
.x. ans i mist a faire Antiquités
Chou fu uns maistres qui des ars sot assés.
N a si grant home de ci en Balesgués
 N en traïnast .ii. espans mesurés
Et une toise fu bien par le cors les
A Rainouart fu tos amesurés.
El cief li lacent un uert elme iemé
Qui fu Cesaire sel fist Metusalés
Cil qui uesqui .ix.c. ans par aé.
Par artimage fu fais et compassés
Uns escarbonqes fu el plus haut fermés
Et uns topasces el nasel saielés
De rices pieres fu li cercles orlés.
Bons ert li elmes et maistrement ourés
Ne crient cop d arme .ii. deniers mouneés
A .xxx. las li fu el cief fermés.
Li quens Guillaumes li chaint l espee au les.
Grant est et lee d un bon acier temprés
Li pons fu d or et tos li brans letrés
Onques meillor n ot rois ne amirés.
Li quens Guillames li chaint par les costés.
El col le fiert si qu il est enclinés.
Tien Rainouars diex te croisse bontés
Et uaselage et prouece et barnés.
De couardise ne soics ia retésl
Si mieudres n estes a moi uos resamblés
Dist Rainouars Si soit com dit aués 
A tant li fu nns destriers amenés
Noir eomme meure mais blans ot les costés
Et par le pis deuant fu uaironés
Ample uiaire et fu destrecomés.
Plate ot la iambe les piés uautis coupés
Large ot la crupe et fu haut encoués.
Iusquë en l angle estoit ses cors goutés
Aine por ahan n ot les flans tressuës
Ne ains ne fu ne sainiés ne ferés.
Onques ne fn estanehiés ne lassés
Ains tel eeual ne uit hom qui soit nes.
Li Margaris issi fu apelés 
Nes fu d Arcage un estrange regné.
Sele ot d iuoire dont il fu enselés
A or eu fu li frains et li poitrés.
Molt par fu bien li destriers acesmés
Tos fu couers d un uert paile fresés.
Par son estrier est Rainouars montés
L autre li tint Bertrans li alosés.
A son col pent un fort escu bouelés
.iiii. lions i auoit tresgetés.
Puis li aportent un espiel nouelé
L ante est de fraisne le fer trenchans quarrés.
A .u. elos d or le confanon fermés.
Quant Rainouars fu el cheual montés
Onqes el siecle ne fu plus biaus armés.
Tant fort s afiche es estriers noëlés
Por un petit n a les fers dessoldés.
Desous lui est li destrier arconés.
Li quens Guillaumes ne s est mie oubliës
Une quintaine fist drecier ens es pres
De .iiii. estehes de .ii. haubers safrés.
Puis i fist metre .ii. fors escus bouclés.
Dont ueïssiés tans eheualiers armés
A la quintaine ueuus et assemblés.
Aimeris fu et Guibers les a les.
Li quens Guillaumes s est molt haut escriës.
Rainouars sire dist il esperounés 
Por moie amor uos pri ke uos iostés.
A la quintaiue un tout seul cop ferés
Sauoir des armes comment uous contendrés.
Dist Rainouars Ce seroit grans uiltés
Se en quintaine ert mes cos esproués.
Se por si poi ioste c ert laquistés.
Sire Guillaume s uu de mes cos perdés
Par saint Denis grant damage i arés.
Mais atendons Sarrasins et Esclersl
Lors iosterai si que uos le uerrés
Si n en iert mie mes eos an dart alés.
Francois l entendent si en ont ris assés.

Rainouars sire dist Guillame au uis fier
Por uos ai fait la quintaine drecier
Sor .u. estaches sor .u. haubere doublier
Et .u. escus ki tot sont de quartier.
Or uous proi iou por amor et requier
Car i ferés tant uous arai plus chier.
 uerrai com ses tes armes manoier
Et ton ceual conduire et eslaissier.
Molt serai liés se bel t en uois aidier.
Dame Guibore li commence a proier
Ioustés biaus frere molt sui en desirier
Que uons ueïsse cest espiel abaissier.
Dist Rainouars Ia m estuet otroier.
Mais ne quidai ci mon cop essaier
Molt miex l amasse sor la gent l auersier
Ia le peüse assez miex emploier.
Ma bele suer ne uous uuel corechier
Or iosterai cui qu en doie ennuier.
Francois s arengent si se traient arier
Et Rainouars a brochié le destrier.
L escu enbrace a loi de bon guerrier
Brandist l espié au fer trenchant d acier
En la quintaine fiert grant cop et plenier.
Les .ii. eseus fist troër et percier
Les .u. haubers desrompre et desmaillier
Les .iiii. estaches et froër et brisier
Ens en un mont a fait tot trebuchier.
Outre l en porte l Arabi montenier
Au tor Francois est retornés arier.
Cortoisement a trait le brant d acier.
Francois s esericnt Chi a bon cheualier
Ainc tel ne furent Rollant ne Oliuier
Eneontre lui ne puet nus apuier.
Cis pora bien Espaigne calengier.
Sous eiel ua home qui sost uers lui drecier.
Dame Guibors l est alee enbrachier
Trestout armé li ueïssiés baisier.
Grant fu la ioie sous Orenge el grauier.
A tant es uous uenu un mesagier
Ki uint d Espaigne le cemin droiturier.
uit Rainouart dist li sans latimier
Que Baudus uient od le corage fier.
Aprés li fist iurer et fianchier
Qu il reuenroit a lui sans detriier
Se il pooit sains et sauf repairier.
Or uient a lui por la merchi proier.
Ne uous ueut pas ne mentir ne bosier
Ensamble o lui a maint bon cheualier
Ki li uauront et seruir et aidier
En grant bataille se il en a mestier.
A ces paroles sans plus de delaier
Descent Baudus del bon corant destrier
Iusqe au perron par desous l oliuier
Par les degrés monte el palais plenier.
Quant Rainouars l a ueu aproismier
ua s ent encontre acoler et baisier.
Grant ioie font ensemble li guerrier.
Et dist Baudus ou il n ot qu ensegnier
Rainouars sire ie me uoeil batisier
Et tout cil autre croire el urai iusticier.
Ie l afiai mentir ne uous en quier
Ne uos fauroie por les menbres trencier
Dist Rainouars Che fait a otroier.
Les fons a fait molt tost apareillier
Si les segna l arceuesqe Fouchier
Baudus a fait et sa gent batisier.
Grans fu la ioie sus el palais plenier
Car li barnages est creüs d un princier
Ki aidera la marce a desraisnier
uers Desramé l orguilleus et le fier.
Ici lairons de Baudus le guerrier
Si uous dirons de Rainouart le fier.
Li quens Guillaumes ki molt l aimme et tient chier
Li ueut doner Aelis a moillier
Sa bele niece ki tant fait a prisier
La fille au roi qui Frans doit iusticier.
Ne la porroit nul lieu miex enploier
Qu en Rainouart se diex li ueut aidier.
Trestoute Espaigne uaurra il calengier
Et Desramé destruire et essillier.
Ele ert roïne bien le puis aficier
Se dex le garde de mort et d encombrier.

Dedens Orenge firent ioie molt grant
Quens Aimeris et trestot si enfant
Por Rainouart au corage uaillaut
Et por Baudus le fier le combatant.
Li quens Guillaumes se drecha en estant
Ernaut apele et Bernart de Brubant.
A aus parla si leur dist en oiant.
Frere dist il entendés mon semblant.
Ie uos uoil dire un poi de mon talaut.
uous eu irés eu France le uaillant
Demain a l aube ains le soleil luisaut.
Tout droit au roi dites que io li maut
Que il m enuoit sa fille maintenant
Ma belle niece au gent cors auenant
Si la donrai Rainouart le uaillant
Le mellor home de cest siecle uiuant.
Dame sera d une terre molt grant
De toute Espaigne n en uois mie doutaut.
Il est molt preus ne sai si conquerant
Par lui uenqimes l estor en Alischans
Et Desramé en chasames fuiant.
Se Rainouars en uausist faire tant
Il l eust bien ocis a son perchant.
Des autres Turs fesimes maint dolant
Ains par lor diex n i orent nul garant
Tout furent mort li glouton soudniant.
Quant l orra dire le cuer aura ioiant.
Hastés uous bien daler ie uous commantl
Cascuns respont Sire ie le creant.
Ensi le laissent iusqu a l aube aparant.

Li conte uont dormir et reposer
Dusqe au demain k il uirent aiorner.
Isnelement firent leur gent leuer
Si leur commandent lor ceuaus enseler.
Leur belles amues uourent od aus porter
Car molt redoutent les paiens d outre mer.
N est pas merueille car molt font a doter
Molt les ont fait trauellier et pener
En grans batailles et leur amis naurer.
De uiuiën leur doit forment peser
Que il ocirrent en Alischans sor mer.
Mais neporquant bien se uendi li ber
Maint Sarrasin leur ocist au capler.
uont s en li conte si pensent de l esrer
Li quens Guillames leur prie de haster
De la besoigne fournir et retorner.
Sire font il ia u en estuet douter
Se diex le ueut otroier et graer
Hastiuement nous uerés retorner.
A tant departent pensent d esperoner.
Ne uos sai mie ne dire ne conter
Quantes iornees il mistrent a l errer
Ains k il peussent roi Loëy% trouer.
A Paris ert uenus por seiorner
Et la roïne sa feme od Ie uis cler
Et Aelis qui tant fait a loër.
Li messagier ne uaurent arester
Tresc a Paris le palais principer.
Rois Loëy%s s iert uenus deporter
Hors des feuestres a ual prist a garder
Et uit les contes ses corut acoler.
De leur noueles leur prist a demander
Com il l ont fait en Alischans sor mer.
Sire font il sel uolés escouter
Nos le dirons loialment sans fausser.

Li conte sont au perron descendu
uoient le roi si li rendent salu
De par Guillaume Ie cheualier menbru
Et d Aymeri le uiel au poil ehanu.
Conté li out et bien reconeu
Com il se sont eu Aleschans tenu
De Desramé le felon mescreu.
Par Rainouart sire furent uaiueu
Cil au tiuel a la fiere uertu.
Roi Desramé en chaca irascu
Bien l eust mort quant destornés i fu.
La merci deu bien nos est auenu
Assés i ont li Sarrasin perdu
Ainc par Mahon ne furent secouru
Desconfit sont li couuert mescreu.
Lors dist li rois Bien soiés uos uenul
Merci en rent au uerai roi Ihesu.

Biaus sire rois che diënt li mesage
Salus uous mande Guillame au fier corage
Dame Guiborc la belle au cler uisage
Et Aimeris a la chanue barbe
Et tout si fil qui diex eroisse barnage
Et si uous mande nos en somes message
Que li enuoies ta belle fille sage
C est Aelis la belle au cler uisage.
Il li a quis molt rice mariage
Signor aura qui est de haut parage
Onques pucele n ot tel en son eage
Ne si hardi ne de si fier corage
C est Rainouars ki tant a uaselage.
Rois ert d Espaigne s il puet en son eage
Roi Desramé et dant Tiebaut l aufage
Destruira il ni uaurra autre gage
Fors que les testes li lairont en ostage. 

Bians sire rois diënt li messagier
Salus uous mande Guillames au uis fier
La Fierebraee qui tant fait a proisier
Et Aimeris qui forment uous a chier
Cil de Nerboune ki ainc ne pot boisier
A son seignor ne mentir ne trichier
Que uostre fille la bele au cors legier
Li enuoiés liëment sans dangier.
K il l a dounee au mellor cheualier
Ki portast arme ne montast sor destrier
C est Rainouars od le corage fier.
Li rois respont Bien fait a otroier.
Molt richement l a fait apareillier
De riches dras tant eom li ot mestier.
Quant mangié orent si alerent couchier.
La nuit dormirent li conte droiturier
Tresc al matin qu il uirent esclairier
Que li solaus commencha a raier
Lors se leuerent ne uorent plus targier.
Leur ceuaus font eonraer et torehier
Les selles metre et les poitraus laeier.
Tuit sont monté pensent de cheuaucier.

A Paris fu li rois od son barué
Et la roïne au gent cors oneré
Fille Aimeri le uiel chanu barbé.
Li messagier sont prest et atorné
Deuant la sale au perron dou degré.
Li rois amaine sa fille au eors mollé
Si le leur liure de bone uolenté.
Et la roïne par grant humelité
Baisa sa fille si ot assés ploré
Puis ne le uit en trestot son aé.
Li messagier ont congié demandé
Li rois leur done de bone uolenté
uont s ent li conte a dieu l ont commandé
Droit uers Orenge tot le chemin ferré.
Taut ont li conte esploitié et esré
A grans iornees ue se sont aresté
Que a Orenge uinrent a la cité.
Par mi la porte en sont laiens entré
De mainte gent sont le ior esgardé.
Tant ceuaucierent k il uindrent au degré
La descendirent sous l oliuier ramé.
Et li baron leur sont encontre alé.
Li quens Guillames ki molt ot de fierté
Descent sa niece dou palefroi loé
Li cuens la baisse elle l a acolé.
Puis en monterent el palais principé
Dame Guiborc qui tant auoit biauté
Prist Aelis par le blia%ut safré.
Molt ont les dames grant ioie demenë
Et Rainouars au corage aduré
Li fait grant ioie car molt l a desiré
K il peust faire dc li sa uolenté.
Tot icel ior out grant ioie mené.
Puis uont couchier quant il eurent soupé
Tresqe au matin ke il fu aiorné.
Li baron lieucnt ne s ont pas oublié
Rainouart ont richement conreé
De riche reube uestu et acesmé
Droit au mostier ont le baron mené
Et Aelis au gent cors ouneré.
Illuec seront ambedoi espousé
Li iogleor de par tout le regné
I sont uenu dit leur fu et conté
Que li quens a Rainouart marié.
Molt i aura despendu et doné
Grant ioie firent quant furent assamblé.
Le ior i ot maint estrument soné
Et maint sonet chanté et uië-lé.
Grant sont les noces el palais principé
Tant eurent mes n en sai dire uerté.
Quant ont mangié et beu a plenté
Li iogleor sont paié a lor gre.
Li quens Guillames leur a assés douné
Or et argent lor dona a plenté
Tuit furent lié si l en ont merchië.
Congié demandent a tant s en sont torné.

Quant Rainouars ot sa feme espousee
Dame Aelis la contesse menbree
Li quens li a Tortelose dounee
Et Porpaillart ki siet sor mcr salee.
La a souent mainte nes ariuee
Qui les auoirs mainent par la contree.
Bien iert la terre de cele part gardee.
Mais ains que soit de l an la terminee
Aura Tiebaus si Orenge gastee
Le païs ars et la terre robee
N i aura tour tant soit grant ne quarree
Que a perire ne soit ius crauentee.
Car Desramés a ia la mer passee
De .xx. langages a la gent assamblee.
De cha uenra ains qu erbe soit fenee.
Rois Desramés a sa barbe iuree
Qu il ne laira por noif ne por gelee
S aura Guillame l arme dou cors seuree
Et Guibors ert a eeuaus traïnee
Aprés sera en la mer affiondree
Une grant pierre entor le col noëe.
Mais toute en ert sa barbe pariuree
Car Rainouars li ert a l encontree
Qui de paiens fist si grant lapidee
Plus en ocist tous seus d une nauee.
Couuerte en fu la terre une liuë-e
Et la marine tainte et ensanglentee.
Hui mais orrés chancon enluminee
Par iogleor ue fu millor chautee
Si com Orenge fu gaste et restoree
Et Desramés ot la teste copee.
Tote eust France et prise et conquestee
Se Rainouars ne l i eust ueee
Par son barnage garantie et tensee.
Fiere bataille en sofri aiornee
uers Loquifer d outre la mer salee
Qui portoit bien de fer une caree
Ainc tel bataille ne pot estre esgardee.
La fu la force Rainouart esprouee.
Se diex ne fust et sa uertu nommee
Ia Rainouars n eust uers lui duree.
CXCuI
Dedens Orenge fu molt grans li barnés.
Aimeris a ses enfans apelés.
Signor fet il enuers moi entendés
La merci deu qui en crois fu penés
ueneu auons Sarrasins et Esclers.
Par Rainouart est li cans afinés
Et Desramés s en est fuiant tornés
Poi de ses homes en a od lui menés
Tout sont ocis peu eu a escapés.
Bien est Guillames del tout aseurés
Quant Rainouars s est od lui aiostés
Ne doute mais ne rois ne amirés.
Car en alons arire en uos regnés
Si fil respondent Si eom uous commandés.
Congié demandent a Guillaume au cort ues.
Li quens leur done ses a baisiés assés.
Dame Guiborc les a molt acolés.
A ual par l ost ont les grailles sonés.
Li os s apreste s ont leur harnas trossés.
Defors Orenge fu grans li deus menés
Mains cheualiers i ueïssiés pasmés.

Defors Orenge fu grans li ploreïs
La ou Guillames parti de ses amis.
Souent i ot ietés et brais et cris.
Francois s en tornent es les uos departis.
Si s en alerent leur cemin uers Paris
En cele terre que tient rois Loëis
Et a Nerbouue ua li quens Aimeris
Et a Geronde ua Ernaus li gentis
A Audernas est Guibers reuertis
Et en Gasgogne Bueues de Commarcis
Et a Brubant ua Bernars li fioris
Et eu Espaigne Aïmers li caitis.
Li quens Guillames au court nes li marcis
Dedens Orenge remest molt escaris.
Od lui remest li quens Bertrans et Guis
Gautiers de Termes et Guicars li hardis
Gaudins li bruns qui encor n est garis
De la grant plaie quiI ot desous le pis.
N ot en Orenge que .c. homes de pris.
Plore Guillames et par nuis et par dis.
Tout por ses freres est dolans et maris
Et por son pere et ses autres amis
De uiuiën est dolans et pensis
L aigue li coule a ual par mi le uis.
Molt I en conforte Guibors la segnoris
Et li enfant qu ele ot soëf noris
Li quens Bertrans Gerars et Anseïs.

Pleure Guillames Guibors le conforta.
Gentiex quens sire ne uos esmaiés ia
Teus a perdu ki regaaignera
Et teus est poures qui riches deuenra.
Teus rit au main au uespre ploërra.
Ne se doit plaindre li hom ki sauté a.
Bone pieche a li siecles commencha.
Mors est Adans qui diex primes forma
Et si enfant quanques il engenra.
Par le delouue tous li mondes noia
Cant nostre sires le siecle restora
Fors seul Noë ains plus n en escapa
Et sa maisnie que en l arche sauua.
Si le uaut diex le siecle restora.
Molt a duré et encor duërra
Molt a gent morte et encor en morra
Ia de la mort uns seus n escapera.
Tant com au siecle cascuns demouerra
Si se contigne au miex ke il porra.
Se il sert dieu a bone fin uenra.
Molt doit liés estre hom qui bone feme a
Et s il uaut auques de bon cuer l amera.
Le bon conseil se li done crera
Et ie sui cele qui bon le uos donra
Refai Orengel A grant pris tornera.
Dou grant auoir qu en l Archant ariua
Mande macons assés en i uenra.
Tel le pués faire ia mais garde n aura
Et ie sui cele qui molt s en peuera.
Diex dist Guillames quel comtesse chi a
Ia mais el siecle itele ne naistra.
Li quens Guillames mie ne se targa
Isnelement por les machons manda
Et carpentiers quanqes il en troua.
Au miex qu il pot Orenge restora
De grant fossés et de murs le ferma.
Bone chancon qui oïr le uaura
Face moi pais et si se traie en cha.
Ia en sa uie nulle milleur n orra
Del grant estor que Rainouars fera
uers Loquifer a cui se combatra
Ainc si grant home nus encor n esgarda.
.ii. iors tous plains la bataille dura.
La merci dieu Rainouars l afina
A branc d acier la teste li copa
De Loquiferne le paiis conquesta
Et le roiame a son oés aquita.
Puis fu il rois et corone porta.

Ens en Orenge fu Guillaume au cort nes
Li quens Bertrans Rainouars l alosés
Guichars et Guis et des autres assés.
De Guillaume est Rainouars deseurés
.e. cheualiers li a li quens donés.
Sa feme en a et ses barons menés
Elle estoit niece dan Guillaume au cort nes.
Guibore les a a Ihesu commandés
Rainouart a prië par amistés.
Frere dist ele por deu de maiestés
uostre moillier uos proi molt honorés
De tot en tot faites ses uolentés
Et la marine et le port bien gardés
Car molt uous het mon pere Desramés
Ensorquetot Tiebaus li forsenés.
Dist Rainouars Ia mar en parlerés.
Car par l apostre qu on quiert eu Noirons pres
Tant eom ie uiue ia mar uos en dotés
Et se mes peres estoit tant asotés
Que il par force uenoit en ces regnés
Ia ue seroit si grant chaisnes troués
Dont mes tineus ne fust tost recourés
Plus seroit grans que li premiers assés.
Ia ne seroit escus por moi portés.
Moi est a uis que n est nus armés tes
Com del tinel quant il est bien quarrés.
Quant ie le tieng plus sui asseurés
Que se ie iere en chastel enfermés.
Ie ne dout home qui de mere soit nes
Ne roi ne prince ne due ne amirés.
A icel mot est Rainouars montés
Sor uu destrier qu iert Cadolle apelés
Estrangemeut est grande sa fiertés.
Quant Raiuouars fu el cheual montés
Molt par estoit fiers et desmesurés.
Ses cheualiers en a o lui menés
Et sa moillier qui belle fu assés.
Or est Guillaumes o Rainouart alés
Por les castiaus que il li a liurés
C est Tortelouse et Porpaillart sor mer.
Quant des chastiaus fu bien asseurés
Li quens retourne Rainouars est remés.
De bone gent fu Porpaillart pueplés
Et de richesce garnis et assasés
Et li treus uaut .m. mars d or pesés
.xx. muis de poiure et .c. pailes roës.
Rainouars iut el palais qu ert paués
Et sa moillier de cui il fu amés.
Ele iert pucele et il fu bachelers
Ne ains a feme n ot nul ior abité.
Mais cele nuit fu il despueelés.
Ensemble iurent en uu lit les a les
Il et sa feme firent lor uolentés.
Celle nuit fu Maillefer engendrés
Li plus fors hom qui de mere fust nes.
Mais a sa mere en fu li cuers creués
Trais fu del cors tres par mi les costés.
Por ce qu a fer fu de mere ietés
Fu eu baptisme Maillefer apelés.
Dolans en fu Guillaumes au cort nes
Et Rainouars en fu si adolés
Ne uesqui mie aprés .uii. ans passés.
Li plusor diënt qu il en fu assotés
Mes il ot ains .m. Sarrasins tuës.
Puis eu fu mors ses peres Desramés.
Hui mais commence chancon de grans barués.
Ia en uos uies nulle meillor n orrés
Com Rainouars ocist le grant maufé
Roi Loquifer qui tant ert deffaés
Et com ocist Isabras en ses nes
Et com ses fius Maillefer fu enblés
En Odiërne et norris et leués.
Puis fu il rois et amirax clamés
Trusqu au Montnuble conquist les herités.
