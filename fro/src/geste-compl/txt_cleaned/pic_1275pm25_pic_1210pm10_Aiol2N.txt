Sire car me laisiés por l 
            ame uostre pere  Si m  en irai ariere en la moie contree
          
             Demain ains eure none quic estre recouree. - Par mon
            cief dist Aiols n  en irés mie a tele O moi uenrés en
            Franche en la tere honoree  Si serés baptisie et en sains
            fons leuee Puis uous prendrai a feme si serés m  espousee.
            Quant Mirabiaus l  entent por poi que n  est deruee  Et
            respont la pucele N  en sui pas porpensee. Dessi a molt
            grant pieche n  i serai atornee Ia la loi Mahomet n  ert par
            moi uergondee Molt ameroie miex que ie fuise tuee  A
            keues de ceual destruite et trainee CXXXuIII Des or s 
            en ua Aiol[s] s  en maine la meskine  Toute nuit
            ceuauchierent que il onques ne finent  Dessi c  a l  endemain
            que l  aube est esclairie.  La fille Mibrien fu auques
            rebaudie Ele uint a Aiol se li commenche a dire Qui
            estes uos uasal c  a forche m  aués prise Ainc mais si
            riche eskiec de uos iex ne ueistes  Car fille sui de roi et
            ma mere est roine. - Bele che dist Aiols ne uos celerai
            mie Ie uos en dirai tant se Dieus me beneie  Ainc
            mais nel di a feme ne a home qui uiue. uoir on m  apele Aiol
            mes peres est Elie Niés sui l  enpereor qui Franche a en
            baillie Ie suis fieus sa seror la gentil dame Auisse
            Mais cachie(s) est de Franche et del resne formisse Par le
            consel Makaire que li cors Dieu maudie Un maluais losengier
            .i. glouton .i. traitre Morir l  en couera se Dieus m  en
            done uie. Tant ai ie esploitié par le Iesu aie C  a
            Orliens l  ai fait metre en la cartre perine Dont il n  istra
            iamais en trestoute sa uie  Ains sera uergongiés et liuré[s]
            a martire. Ne por mon grant parage n  i perderés uos mie
          
             O moi uenrés en Franche en la terre garnie  Puis uous
            prendrai a feme se Dex le me destine. Et respont Mirabiaus
            Ce ne uos otroi mie Car Mahons est mes dieus si maine grant
            iustice  Et por nient s  esmaie qui en lui bien se fie.
            Quant l  entendi Aiol[s] si en ot deul et ire  Et respondi
            .ii. mos par mautalent s  aire Mal dehès ait Mahons et qui
            en lui se fie Car ses uertus ne ualent une pume porrie
            Et iure Dameldé le fieu sainte Marie Se iamais en parlés
            tost en perdrés le uie. Quant l  entent la pucele molt en fu
            asouplie. CXXXIX Des or s  en ua Aiol[s] en Franche son
            pais  Se maine la pucele al gent cors signoris De
            mangier et de boire li estoit talent pris Se la bele n  en a
            la cuidera morir. Ele sut bien parler de .xiiii. latins
            Ele sauoit parler et grigois et hermin  Flamenc et borgengon
            et tout le sarrasin  Poiteuin et gascon se li uient a
            plaisir. Ele uint a Aiol par le resne l  a pris 
            Cortoisement l  apele si l  a a raison mis. Saués franc
            damoiseus que ie uos uoil iehir Molt uolentiers mangaise et
            beusse .i. petit. Ie ne mengai hersoir qui ualut molt petit
             Non hui est li tiers iors uaillant .i. paresis  En
            tel freor estoie por cel roi mon ami Auoir me dut a feme et
            ie lui a mari Nel reuerai mais lasse ne il moi a nul di
             Tant a ie plus mon ceur corechou[s] et mari. - Bele
            che dist Aiol[s] onques mais tel n  oi Ne uos ai que doner
            se Damede[x] m  ait Nous ne trouons a uendre ne pain ne car
            ne uin. CXL Bele che dist Aiol[s] sofrés et endurés.
          
             Par la foi que uos doi ne uous ai que doner ués la
            tere gastee et le pais reubé Nous ne somes a borc n  a uile
            n  a chité U nos truisons a uendre ne pain ne uin ne el.
            A iceste parolle entrerent en .i. prei  Trouent une fontaine
            sous .i. arbre ramé Aiols i dessendi de son ceual li ber
             Et mist ius la pucele al gent cors honore Ses ceuaus
            enpasture si a les frains ostés  Si lor lait boire l  aigue
            et l  erbe pasturer Puis se coucha sor l  erbe qui uerde
            estoit el pré. La pucele se couche delés le bacheler Ele
            ot molt gent le cors et le uiaire cler  Et la color uermelle
            plus bele ne uerés. Aiols li fieus Elie le prist a regarder
             Ens en son ceur le prist forment a enamer Ia le uausist
            baisier s  eust kerstienté  Mais por chou qu  ert paiene ne
            le uaut adeser  La loi au roi Iesu ne uoloit uergonder 
            Ançois le uoloit faire baptisier et leuer  Si le prendroit a
            feme a mollier et a per. Il estoit molt forment trauilliés et
            penés De l  escu et des armes que il auoit portés  Et
            auoit toute nuit cheuauciet et esré Senpre s  est endormis si
            a tout oublié. La pucele uella qui a le ceur iré  Qu  ele
            ne se dormist por les menbres coper Ains regarda ariere tout
            le cemin feré  Se la ueist nul home ne uenir ne aler Qui
            après li uenist por ariere mener. Dieus por coi se coucha li
            cheualier[s] menbrés S  or n  en pense Iesu qui a mort fu
            liurés  Anqui sera del cors honis et uergondés La chité
            s  estormist dont il furent torné  Et kierent la pucele mais
            nel peuent trouer Ains ont troué le mur perchié et effondré.
            Lor ueissiés paiens .i. grant deul demener 
          
             Mibrien et se feme lor ceueus deskirer Sarrasin et paien
            se coururent armer En auant de .uii.m. ont les elmes fremés
            Par la porte s  en issent de la boine chité  A bandon s 
            espartissent tout par tout le resné Qu  il ne sauent quel part
            (il) le peusent trouer. Les esclos la pucele se sont li .iiii.
            alé De tous les plus ardis et les plus alosés Ia nel
            guerpiront pas s  aront Aiol troué Qui s  estoit endormis
            desous l  arbre ramé. La pucele uella qui son ceur ot iré
             Et regarda ariere con il erent alé uit les .iiii. paiens
            de Panpelune nés As cheuaus et as armes les reconnut assés
            Se ele en ot grant ioie ne l  esteut demander  Car li un[s] fu
            ses freres de nouel adoubé[s] N  auoit que .xu. iors ses
            garnimens portés Li autres ert ses oncles si l  ot en grant
            cierté  Et li dui si cousin et de son parenté. E
            Mahomet dist ele con uos par estes ber Qui uous croit et
            aoure plus a ses uolentés Que ne sauroit ceur d  ome ne dire
            ne penser Or m  aués uos rescousse par la uostre bonté.
            En après se porpense de grant nobilité  Iamais de Sarrasine n 
            orés de tel parler Lase dist la pucele c  ai eu enpensé
            Comment porai iou faire si grant desloiauté Que lairai ce
            baron en dormant afoler Ia m  auoit il conquise par son rice
            barné  Et boins cheualiers est et uasaus adurés. Puiske
            ie sui rescousse ie l  en lairai aler Mahons li doinst en
            Franche sa uie recourer Ele se trait uers lui al senestre
            costé Se li dist en l  orelle coiement et celé Gentiex
            damoiseus sire trop poés reposer
          
             Par icele grant foi que ie uos doi porter  ueschi
            .iiii. paiens de Panpelune nés Che sont li dru mon pere car
            ies connois assés. Il uos ochiront ia iel sai de uerité
            Alés tost al ceual sus a bandon montés Tornés uos ent
            ariere ce grant cemin feré  Car par icele foi que doi Mahon
            porter  Miex uaut un[s] boins fuirs que melement esrer.
            Quant il ueront a moi ies ferai arester Tant lor dirai
            paroles mençoinges et uertés  Que bien poés garir se croire
            m  en uolés. - Bele che dist Aiol[s] .u.c. merchis et grés
            Par la foi que uos doi dit aués grant bontet. Iamais n  ert
            .i. seus iors ne uos en doie amer  Mais ne place a Iesu qui
            en crois fu penés  Por .iiii. paiens fuie tant que i  aie
            iosté A tout mon grant linage seroit mais reproué. Il
            est saillis en piés si se seina de Dé  Et prist ses
            garnimens si s  en est aprestés  Et uint a Marchegai ne s 
            est asseurés Le frain li met el cief s  est par l  estrier
            montés De desfendre son cors s  est molt bien aprestés.
            Euous .i. des paiens de Panpelune nés  I  oi dire mon maistre
            que che fu li ainés  Oncles ert la pucele al gent cors honoré
            Plus uint deuant les autres qu  uns ars ne peust ieter  Qu  il
            siet sor boin ceual corant et abriué  A haute uois escrie
            Quiuers n  i garirés La fille Mibrien a grant tort en
            menés  Sans le los de ses homes que garant n  en aués
            Hui est uenus li iors que chier le comperrés Ia n  i metrés
            escange de le teste a cauper. Aiols li fiex Elie n  ot cure d 
            estriuer  Car onques de tenchier ne fu acostumés Ains
            broche Marchegai par grant nobilité  Et a l  anste brandie del
            roit espiel quarré. uait ferir le paien nel soufri plus parler
          
             Que l  escu de son col li a fraint et froé Et l  auberc
            de son dos desmalliet et fausé Par mi outre le cors li a le
            fer passé Toute pleine sa lanche l  abati mort el pré
            Cuiuers che dist Aiol[s] uous l  aués comperé De uostre
            part ai bien cest eskiec aquité Dieus me consaut des autres
            par la soie bonté Et li .iii. Sarrasin l  ont si de près
            hasté Ne pot li gentiex hom a l  espiel recourer  Ne a
            lui resachier ne del paien ieter. Puis a traite l  espee dont
            li puins fu dorés S  en ua ferir .i. autre que il a encontré
            Par des(o)us les espaules li fait le cief uoler Les .ii.
            paiens eslonge .i. arpent mesuré Il uit les .ii. ensanble
            tant les a plus doutés. CXLI Aiol[s] point le ceual
            fierement s  eslaissa  Un grant arpent de tere les paiens
            eslonga.  Il uit les .II. ensamble forment les redouta
            N  auoit espiel ne lanche li nobile[s] uasal[s] Li dui paien
            quidoient que fuiant s  en alast  La pucele en menaissent que
            nus nel calengast Folie ont enpensee car corage n  en a
            Ançois que lor guerpisse molt chier lor uendera. Aiols point le
            ceual fierement retorna Al tor françois qu  il fist son
            espiel recoura Par son fier ardement del paien le geta.
            Ferir en uait .i. autre que li ber encontra Que l  escu de son
            col li fraint et peçoia  Et l  auberc de son dos ronpi et
            desmailla Par mi le gros del ceur son espiel li passa.
            Toute plaine sa lanche l  abat mort del ceual E Dieus che
            dist Aiol[s] or somes paringal Dehait qui por cesti la
            pucele laira Dessi a icel[e] eure que comperé l  aura.
            CXLII Aiol[s] point Marchegai les .ii. renes li lasque
          
             Et uait ferir le quart en la doree targe. Meruelleus cop
            li done que de riens ne l  espargne  Que l  escu de son col
            li peçoie et dequasse  Et l  auberc de son dos li desront et
            desmaille Son boin espiel trenchant par mi le cors li pase
             Deuant lui a la terre l  abat mort en la place. La fille
            Mibrien en un tertre l  agarde  Molt se claime kaitiue [et
            molt] dolante et lasse Que folie fesis quant che franc
            esuellastes Molt est boins cheualier[s] et coragous as armes
            Or m  a ocis mon frere toute kaitiue lase  Mes cousins et
            men oncle miens en est li damages Par le mien ensiant s  il
            fuissent .xx. et quatre  Ses eust il tous mors car molt a
            uaselage. Bien aués oi dire et as uns et as autres Que
            feme aime tost home qui bien fiert en bataille Ele li escria
            qu  il l  entent en l  angarde Sire uenés uous ent qui preus
            estes as armes Por uous querra ie Dieu l[e pere]
            esperitable. Quant Aiol[s] l  entendi molt grant ioie en a
            faite. CXLIII Aiols[s] li fieus Elie a le dame entendue.
            As .iii. Sarrasins a les testes tolues Sor les cheuaus les
            torse n  en uieut laisier [nes] une  Ains les a a l  archon
            par les ceuieus pendues. La fille Mibrien la bataille a ueue
             Si set molt bien c  Aiols par forche l  a uencue Ele li
            escria que bien l  a entendue Sire uenés uous ent car ie
            sui uostre drue Por uos querra ge Dieu qui fu mis el
            sepulcre Si serai en sains fons baptisie et tenue  Car
            les uertus Mahon sont a tere keues  Quant par ton cors tout
            seul as les testes tolues As .iiii. Sarrasins qui de Dieu nen
            ont cure.
          
             Molt me nuist cil dessers et la selue ramue Nous ne
            tenons chemin ne grant uoie batue Or nous consaut cil sires
            qui maint ens en la nue Molt desir qu  en uo terre fuisse a
            ioie uenue S  il uos uient a talent quitement sui uo drue.
            Et Aiol[s] s  escria Monioie Dieus aiue CXLIu Des or
            s  en ua Aiol[s] s  en maine son eskac. La pucele fu lasse se
            li greua li caus Ele uint a Aiol si l  en araisona
            Gentieus damoiseus sire et de moi que sera Ie ne mengai her
            soir ne hui trois iors [i] a - Bele che dist Aiol[s] li
            preus et li loial[s]  Ne uos ai que doner foi que doi saint
            Tumas ués la tere gastee et le pais tout ars. Aiol[s]
            li fieus Elie deuant lui regarda Coisi .i. pelerin qui a saint
            Iake ala  Et ui(e)nt de douche Franche molt forment se pena.
            Aiol[s] point le ceual contre lui ceuaucha Li pelerin[s] le
            uit forment le redouta Crient ne fust mauais hon qui uenist
            por son mal. Atant es lui Aiol qui bien le salua De Dieu
            de sainte gloire qui le mont estora. Cil ot de Dieu parler
            molt se reconforta Icil sires uos gart qui tout le mont
            forma - Amis che dist Aiols dont uiens et de quel part
            - Sire ie uieng d  Orliens la fort cité roial.  La laisai iou
            le roi molt coreciet et mat Por un sien dru Aiol qu  en
            Espainge enuoia Si compaignon l  ont mort cui il le commanda
             Et li rois les a pris et aualé les a Ens el font de sa
            cartre si dist qu  il les pendra Se Aiol[s] ne repaire
            iustices en fera. Quant Aiol[s] l  entendi forment s  en
            esmaia Pour ses .ii. compaingons en grant freor entra.
            Bien et cortoisement Dameldé reclama
          
             Que de mort les desfenge tant qu  en France uenra S  a
            tans i peut uenir bien les deliuera  De la prison le roi
            andeus les ietera  Quant il en douche France et a Orliens
            sera. CXLu Amis che dist Aiol[s] Dex te gart d 
            enconbrier Pelerins biaus amis sés me tu consellier 
            Auroies tu o toi a boire n  a mengier  Ne nule creature dont
            me peusse aidier Ie maing chi une dame lase est de ceuacier
            Ele a tel fain al ceur uiue quide esragier. Dist li pelerins
            Sire ia celer ne uos quier  I  ai chi un demi pain et .i.
            grant tout entier Prendés ent a plaisir quar iel uoil
            otroier  Car onques a franc home ne ueai mon mengier. -
            Hé Dieus ce dist Aiol[s] t  en soies grasiés Por .xxx.
            mars d  argent ne fuisse iou si liés Aiols dessent sor l 
            erbe li gentix cheualiers  Et uint a la pucele ius l  a mis
            sans targier Andoi se sont assis soz .i. arbre foillié.
            Li pelerins fu sage[s] cortois et ensengiés A bandon lor a
            mis son pain molt uolentiers Aiols et la pucele en ont assés
            mangiet  Mais il n  i ot que boire de chou fu li mesciés.
            Li pelerin[s] ot aigue puissie en .i. uiuier Qu  il porte en un
            bochel por se(n) soif refroidier Aiols et la pucele en burent
            sans dangier. E Dieus che dist Aiol[s]t com ore ai mon ceur
            lié Por amor ceste dame qui un poi a mangié 
            Pelerin[s] biaus amis molt as bien esploitié Onques mais
            nus disner[s] ne fu miex enploié[s] Car ie te baillerai un
            boin corant destrier uois ent chi .ui. biaus frere molt
            bien aparelliés Or prent tout le millor coisi a ton congié
             Et pren en cele male .c. sous de mes denier[s] Por
            porter auoec toi al coroi del destrier
          
             Por esploitier ta uoie t  aront molt grant mestier.
            Dist li pelerins Sire por noient en plaidiés N  ai soig de
            uostre auoir car del mien sui cargiés I  en aporc a plenté
            por ma uoie esploitier Ne uo corant destrier ne m  aroient
            mestier  C  ançois demain al uespre que solaus fust couciés
            Poroie par tel lieu esrer et cheuaucier Que ie seroie tost
            ocis por cest destrier. uos estes près des marches u mainent
            li paien Pensés d  esperoner et de uos eslongier  Car
            s  il uos aperçoiuent uo uie n  a mestier. Atant s 
            entrencommandent a Dameldé del ciel. CXLuI Des or s  en ua
            Aiol[s] del pelerin s  en part. Li gentiex cheualiers toute
            ior cheuauca  uit le uespre aprochier et le ior declina 
            Le solail abaiscier uers l  esconser torna Bien et
            cortoisement Dameldé reclama Que boin ostel li doinst car
            grant mestier en a. Aiol[s] li fieus Elie sor destre regarda
            Entre .i. bos et un pré que li frans hon troua Deioste la
            forest droitement regarda  Et uit une maison u .uii. larons
            troua. A grant pont torneis hautes portes i a  Et grant
            fossé parfont u on a fait maint mal Quant frans hon i passoit
            qui a saint Iaque ala  Cheualier[s] u borgois qui la s 
            achemina  Cil faisoient acroire qu  erent d  un ospital
            Ne pooit nus passer que on nel desreubast. Aiol[s] point cele
            part le ceual auancha  Cha defors sous .i. arbre les .uii.
            larons troua. Atant euous Aiol qui bel les salua De Dieu
            de sainte gloire qui tout le mont forma Nus ne li respondi l 
            un[s] l  autre regarda. Et quant che uit Aiol[s] forment se
            corecha Mirabiaus la pucele forment s  en meruella.
          
             CXLuII Aiols a les larons ensamble salués Ains ne
            li respondi nus des gloutons faés. Et quant che uit Aiol[s]
            molt s  en est airés Fierement les rapele si com oir poés
            Signor che dist Aiol[s] molt grant tort en aués  Qui de
            Dieu uos salue si ne me respondés. Gardés que uous n  aiés
            uers moi nul mal pensé(s) Par icel saint apostle c  on quiert
            en Noiron pré  A ceste moie espee qui me pent a mon lés
            uos quic si estormir ains qu  il soit auespré(s)  Ia li
            mieudre de uous ne s  en pora uanter Que uos n  aiés les ciés
            et les membres copés. Quant li laron l  oirent si faitement
            parler  Trestous li plus ardis a de paor tranblé. Robaus
            qui fu li maistres en est en piés leués Cis ert maistres des
            autres ses auoit a garder  Et ot en son eage .iiii.xx. ans
            passés Molt ot longe le barbe dusqu  al neu del baudré
            Maint pelerin auoit mordri et estranlé  Dont li pecié li
            furent dedens le cors remés. uenus est a Aiol si l  a
            araisoné Gentieus damoiseus sire molt grant tort en aués
            Ainc ne uos mesfesismes .i. denier moneé  Et si nous
            manechiés de la teste a cauper.  Ia somes nous conuers [et]
            rendu et rieulé Si ne deuons a home ne plaidier ne parler
            Il nous est en capitle desfendu et ueé  Ne nostre obedienche
            ne uolons trespasser. - Sire che dist Aiol[s] bien peut
            estre ureté Se ie uous ai mesfait or le me pardonés.
            Ie sui uns cheualiers nés d  Orliens la chité  Si sui hom
            Loeys le fort roi coroné Ie uieng de Panpelune la mirable
            chité. Anuit mais s  il uos plaist me prestés uostre ostel
             Enfresi a demain que il soit aiorné Un(s) des millors
            cheuaus que uous ichi ueés  Sire por uostre ostage se il
            uos plaist prendés 
          
             Fors seulement le mien dont ie sui adoubés  Car ne
            donroie cel a home qui soit né[s]. Quant l  entendi Robaus
            grant ioie en a mené  Et dist entre ses dens coiement a celé
            Par le mien ensiant quant de moi partirés  Onques mais a
            nul home s  amie ne taurés. Dieus c  Aiol[s] ne l  entent li
            gentiex bacelers Ia li trenchast le teste a son branc aceré.
            uasal che dist li leres or ne uous desmentés Herbergiés
            serés uous a uostre uolenté Ainc ne le ui faire home de tout
            mon parenté S  il herbergast franc home ne eust ostelé 
            Que ia por une nuit li contast son souper Et non fera ge
            uos car uous me samblés ber. Mais cheuaciés auant uostre
            cors desarmés. - Sire che dist Aiol[s] .u.c. merchis et
            grés. Hé Dieus qu  il ne sot mie son ceur et son pensé
            Il ne s  i arestast por l  or de .x. chités Se Damede[x] n  en
            pense par la soie bonté  Ainc mais li fiex Elie n  ot .i. si
            mal ostel Com cil li uenderont ains qu  il soit aiorné.
            CXLuIII Aiol[s] point Marchegai si ceuaucha auant  Dessi
            a le maison ne fist arestement  Ne uit fu alumé ne feme ne
            enfant Ne de quisine faire nul aparellement.  Hé Dieus
            che dist Aiol[s] par le uostre commant  Quel gent peuent
            che estre pere de Belleant  Qui mainent en che bos çaiens si
            soutiement - Sire dist Mirabiaus al gent cors auenant 
            Ia ne me querrés mais en trestout mon uiuant Se che ne sont
            laron traitor souduiant  Gardés ne uous souprengent franc
            cheualier uaillant Puis que hon est souspris il ne uaut mie
            .i. gant. - Bele che dist Aiol[s] porqu  en parlés uos
            tant
          
             Par icel saint apostle que quierent peneant  N  arai
            deslaciet helme ne osté garniment  Ains arai toute nuit
            çainte l  espee al flanc S  il meuent contre nos ne orgeul ne
            beubant  Ies quic si atorner a mon acherin branc uers
            les cos de m  espee n  aront de mort garant. Il dessendi a
            terre del destrier auferrant  Puis uint a la pucele al gent
            cors auenant Entre ses bras le prent tout soef le dessent
             Trés en mi le maison l  asist desor .i. banc  Puis
            ui[n]t a ses cheuaus si les ua atachant  As keuestres de quir
            les ua bien atenant Il a troué del feure si lor en met
            deuant. Deioste Mirabel se rasist maintenant. Encor(e)
            furent soz l  arbre li quiuert souduiant Ie les uos nomerai
            s  il uos uient a talent C  est Estous et Harpins et Piniaus
            li Normans  Magegos et Henris et li siste[s] Sorans  Et
            li semes Robaus li cuiuers souduiant Cil est maistres des
            autres a lui uont apendant Et font ses uolentés et trestout
            sen commant  Que il ne li fauront por les menbres perdant.
            Li lere les apele si les ua consellant Entendés cha uers
            moi franc cheualier uaillant Par Dieu(s) cis cheualiers nos
            ua molt redoutant  Neporquant si est il cheualier[s] molt
            uaillant Aués ueu l  espee que il a çainte al flanc
            Les testes des paiens qu  il a ocis en camp Nos ne l 
            asaurons mie par le mien loement  Tant qu  il aura mangié et
            beu a talent. Quant il ert endormis en son lit belement
            Deiouste la pucele al gent cors auenant  Si en prendrai la
            teste a mon acherin branc Puis partirons l  eskiec mainte
            communalment  Et ferons de la dame trestout a no talent.
          
             Tout somes compaignon iuré par sairement  Ne nus de l 
            un a l  autre ne doit faillir noiant. Et cil li respondirent
            Nos ferons uo talent Et trestout uo plaisir et le uostre
            commant Nos ne uos faurons mie por les menbres perdant.
            Atant s  en sont entré en l  ostel maintenant Del mangier
            aprester s  en ua cascuns astant  Del fain et de l  auaine
            donent as auferans. Oster uoilent les seles mais Aiol[s] lor
            desfent  Qu  il soient apresté s  il en a besoing grant.
            Ens el lieu de Iudas se metent maintenant  C  Aiol quident
            ochire cele nuit en dormant. CXLIX Aiol[s] se fu assis
            deiouste Mirabel  Et li laron entrerent dedens l  ostel tout
            se(e)t. Robaus qui fu li maistres s  aprocha del dansel
            Gentiex damoiseus sire de uo uenir m  est bel Car deslaciés
            cel elme si desuestés l  auberc S  estiés desarmé il m 
            esteroit plus bel.. Et Aiol[s] respondi Par mon cief non
            ferai Quant ie parti d  Orliens del plus maistre recet
             Ie pleui Loeys et sor sains li iurai Enfressi c  a
            cel[e] eure c  ariere reuenrai N  aura[i] (ge) deslaciet l 
            elme ne desuestu l  auberc Ains girai tous armés si souferai
            le fer. Quant l  entendi Robaus por poi le sens ne pert
            Il prent l  espiel Aiol et son escu nouel  Dameldé en iura qui
            sauua Daniel De cestui ne mourés huimais uers moi cembel
            Quant l  entendi Aiol[s] por poi le sens ne pert Par
            mautalent en iure le cors saint Daniel Ne me querroie en uos
            por l  onor d  un castel. Il a traite l  espee dont
            trenche[nt] li coutel  Dameldé en iura et le cors saint
            Marcel S  or ne mes ius l  escu ia prendrai tel bendel
          
             Dont mes brans acerins te beura el ceruel Cuiuers met
            ius mes armes n  ai cure de reuel. CL Aiol[s] li fieus
            Elie saut en piés maintenant uenus est a Robaut le quiuert
            souduiant Il iure Dameldé le pere raiemant Fil a
            putain lechieres fel uiellart souduiant  Se ne mes ius mes
            armes ore[n]droit maintenant  Tu perdras ia la teste n  aras
            de mort garant. Quant li leres le uoit leuer par mautalent
             Dusqu  a l  ongle del pié li ua li cors tramblant Li
            boin[s] espiel[s] Aiol li cai maintenant uasal che dist li
            leres molt par estes uaillant Et hardis de corage et preus
            et remouans uessi toutes uos armes faites ent uo talent
            Ia nes quier mais baillir en trestout mon uiuant. Li laron d 
            autre part peureus et tramblant Aiol en apelerent si le uont
            losengant Gentiex damoiseus sire merchi por Dieu le grant
            Onques mais ne ueismes .i. seul home uiuant Qui si alast son
            oste fierement destraingant Com uos alés no maistre asprement
            iustichant Ia ne uos ferons cose qui uos uoist desplaisant
             Ançois uos seruirons tout a uostre talent. Dont
            ramembra Aiol de Dameldé le grant Por chou qu  il sont si
            oste l  a laisé aitant Quant il les a oi parler si belement
            Il renbati s  espee el feure maintenant Deiouste Mirabel se
            rasist sor le banc. Onques si grant folie ne fist en son
            uiuant  Se Damelde[x] n  en pense par son dinge commant
            Car li laron s  en tornent cui li cors Dieu crauent Le
            mengier aporterent en la sale laiens Quant le durent drechier
            si se uont aprestant N  orent auberc ne elme ne nul espiel
            trancant 
          
             Ains s  en uont adouber a loi de paissant Capieus orent
            de fer et quiries deuant  Et çaingent les espees dont poure
            sont li branc N  orent escu ne lanche mès maçues pessant.
            Mirabiaus la pucele s  en ua apercheuant  Car ele est preus et
            sage et de boin ensiant Ele apela Aiol se li dist maintenant
             Ens en la destre orelle li consella esrant Ia mar me
            kerés mais en trestout mon uiuant Se cil laron ne s  arment en
            la cambre laiens Gardés ne uos sousprengent franc cheualier
            uaillant Et Aiol[s] saut en piés tost et isnelement  Et
            uit derier le feu une hace pendant Grant plain pié mesuré ot
            de lonc li tranchant  De fer loié[s] el manche dusqu  es poins
            de deuant Icele estoit Robaut le quiuert souduiant. Aiols
            uint cele part a ses .ii. mains le prent Desor l  espaule
            lieue contremont le trenchant Il l  estraint et manie si le
            ua paumoiant uenus est a Robaut le maleoit tirant Il
            iure Dameldé le pere roiamant  Se tous ses compaignons ne fait
            uenir auant Et porter le mengier orendroit en present Tu
            perdras ia la teste n  en aueras garant  A le hace danoise
            que chi tieng en present. Quant li leres l  entent sel ua
            molt redoutant .IIII. mos s  escria hautement en oiant
            Baron issiés cha fors c  alés uos atendant Aportés le
            mengier car iel uoil et commanc Par Dieu cis cheualiers se
            ua molt redoutant  Il n  estroit aseur por les menbres
            perdant. Quant li laron l  entendent si se uont desarmant
            Et portent le mangier entr  aus uont consellant  Se Aiol
            peuent prendre a la table seant  Les puins li loeront de mort
            n  ara garant
          
             En prison le menront en la forest plus grant. Cil sire le
            garisse qui forma toute gent  Et de la sainte uierge nasqui en
            Beleant CLI La grant table fu mise et Robaus se leua
            U que il uoit Aiol si l  en araisona Gentieus damoiseus
            sire a moi entendés cha A ceste haute table li uostre cors
            sera  Deioste uos la dame cascuns le seruira. Et
            Aiol[s] en iura son cief que non fera Quant ie parti d 
            Orliens la fort chité roial  Ie pleui Loeys mon signor
            natural  Ne mangerai a table tant qu  il me reuera
            Entre moi et ma dame mengeron par decha. Prist l  escu as
            enarmes que durement ama  Et son espiel forbi u forment se
            fia  Et la hace danoise que mie n  eslonga Par deuers
            ses cheuaus en l  ostel s  en torna. Mirabel la pucele delés
            lui apela Bele seur douche amie traiés uos par decha
            Si serés ma compaigne tant com Ihesu plaira. Ele fu preus et
            sage maintenant i ala. Et quant ce uoit Robaus por poi qu  il
            ne derua. Par molt fier mautalent Dameldé en iura Ie
            cuic cis cheualiers nos tient tous a musars Honis soit ses
            dangiers ne plus le soufera Alés uos adouber s  asalons d 
            ambes pars. Cil saillent en la cambre si s  arment a estal
             Et dan[s] Robaus s  enfui ses compaignons laisa Tout
            aual le grant pont ens el bos se ficha Tout droit a Malrepaire
            son recet s  en ala U ot laisiet ses armes et son corant ceual
             Et iure Dameldé qui le mont estora  Puis qu  il ert
            adoubés le uasal porsieura  Mais tant qu  il ert deliures ia
            ne l  adesera
          
             Si le uoit encombré uolentiers i fera La pucele
            couoite forment le dessira. Mais ains qu  en soit saisis molt
            chier le conpera. CLII En moie foi signor a celer nel
            uos quier Que mainte conpaignie fait molt a blastengier.
            Iel uos di por Robaut le cuiuert losengier Bien a ses
            compaignons en la trape laisiés Par lui n  erent iamais
            secouru ne aidié(s). Or conterons d  Aiol le gentil cheualier
            Et de la demoisele al gent cors afaitié Qui sont o les larons
            la dedens herbergié. S  enuers les .ui. larons ne se peut
            desrainier  Maluais ostel aront aquenuit al couchier.
            Mirabiaus la pucele l  en aresna premier Gentiex damoiseus
            sire par les sains desousiel  Prestés moi cele hace que ie
            uous uoil aidier uos saués bien ferir de l  espee d  achier.
             - Bele che dist Aiol[s] com uous plaira s[i] iert 
            Mais gardés que nul homme ne le laisiés baillier - Sire dist
            la pucele por nient en plaidiés Ie me lairoie ançois tous
            les menbres tranchier Que ie ia le laisaise a home manoier.
            Par le manche planee li uait Aiol[s] baillier  Et cele le
            reçut de gré et uolentier[s]. Atant es les larons trestous
            aparelliés  Et issent de la cambre et seré(s) et rengié(s).
            Mirabiaus s  auancha la pucele al uis fier  A l  issir de la
            cambre les prist a auanchier De la hace danoise uait ferir le
            premier Sor le senestre espaule li a tel cop paié
            Enfressi al braier l  a pardeuant trenchié  La boele en espant
            deuant lui a ses piés Ele a estort son cop si l  a mort
            trebuchié.  E Dieus che dist Aiol[s] tu soies grasiés
          
             Or ai boin compaignon qui bien se set aidier Et se
            Iesu en Franche me laise repairier  En douaire en ara le fort
            chité d  Angiers. - Sire dist la pucele .c. mercis en
            aiés Aiol[s] alonge l  anste del roit tranchant espiel
            Si ua ferir un autre ne l  a mie espargniet  Que trés par mi
            le cors li fist passer l  achier  Par milieu de la cambre l  a
            ius mort trebuciet. Puis a traite l  espee al branc forbi d 
            achier Si uait referir l  autre qui de la cambre uient 
            Par les las de son elme li fait uoler le cief Puis referi le
            quart qu  en a fait .ii. moitiés. Li doi sont en la cambre
            dolant et courecié Par une grant fenestre qui siet lés .i.
            uergier Se tornerent en fuie li quiuert renoié Contreual
            le grant pont el bos se sont fichié. Mais Aiol[s] nes uaut mie
            longuement encauchier Ains refrema la porte s  a le pont sus
            sachié  A caines de fer seré et atachié. Dessi a le
            maison ne se sont atargié uint as .iiii. larons qui furent
            detranchié De le maison les trait un et un par les piés 
            Ses a ius del grant pont en l  aigue trebuciés. En le maison
            retorne ne se uaut atargier. Cele nuit fu Aiol[s] en tel point
            herbergiés Mais onques ne s  oserent reposer ne couchier.
            Mirabiaus la pucele l  en aresna premier Gentiex damoiseus
            sire por les sains desousiel  Ne deslaciés cel elme
            nobile[s] cheualiers  Ne ostés les manicles de cel auberc
            doublier Che seroit grant folie se si tost le traiés
            Nous ne sauons encore u somes herbergié(s). Et ie uos donrai
            l  aigue s  aseons al mengier. ues ent chi grant plenté de
            bien aparellié No part nous en quidierent li laron uendre
            chier 
          
             La merchi Dameldé bien l  auons esligié Mangons
            seurement nos escos est paiés - Bele che dist Aiols com
            uou[s] plaira s[i] iert. Por le cop de le hace le courut
            enbrachier S  eust krestienté ia le uausist baisier 
            Mais por chou qu  ert paiene ne le uaut atoucier La loi al roi
            de gloire ne uoloit uergongier  Ançois le uaura faire leuer et
            baptisier Si le prendra a feme a per et a mollier. Tant
            fist Aiols en tere que il est sains el ciel. CLIII Aiols
            li fiex Elie fu molt preus et gentis Il deslacha son elme sor
            le table le mist  Et oste les manicles del blanc auberc
            trellis. Mirabiaus la pucele se pena del seruir Se li
            dona de l  aigue al mangier sont assis. Aiol[s] manga assés
            mais de uin but petit Car durement se gaite li cheualier[s]
            gentis. Quant il orent mangiet et beu par loisir  Mirabel
            la pucele fist couchier en .i. lit  Et il a fait grant feu en
            lit ne uaut dormir Dessi c  a l  endemain que li ior esclairchi
            Que il remet les frains es auferans de pris Puis a traite l 
            espee s  a l  escu auant mis. Trestoute la maison recierka et
            enquist Assés i a troué [et] argent et or fin Et pailes
            et cendaus et peliçon hermin Plus ualut li eskiés de .xxx.
            mars d  or fin. Sor les ceuaus le torse li cheualiers gentis
            Mirabiaus les conduist iusqu  al pont torneis. Aiol[s] fu en l 
            ostel de .iiii. pars l  esprist Il a fait son atrait sor le
            pont torneis  Le fu i a bouté ains quil s  en departist
            Durement uenta bise tost fu ars et bruis. Li laron(s) l 
            esgarderent qui el bos furent mis
          
             Tant redoutent Aiol ne l  osent enuair. Plorant s  en
            sont torné Dex les puist maleir  Dessi a Malrepaire ne
            prisent onques fin. Robaus les uoit lor maistres a l 
            encontre lor uint Il les [a] apelés com ia porés oir
            Com aués uos ouré franc cheualier gentil Et cil li
            respondirent Tout somes mal bailli  Et en uo compaignie nos
            fiomes petit Tout est uo maison arse et uo pont leueis 
            Et no compaignon sont detranchiet et ocis. Quant l  entendi
            li leres a poi n  esrage uis Il a prises ses armes s  a son
            ceual saisi Trés par mi le grant bos a adrechier se prist
            Dessi a le maison ne prist il onques fin  Si le troua toute
            arse et son grant pont brui Il uit ses compaignons ens el fosé
            gesir Et quant le uoit li leres a poi n  esrage uis. Il
            repaira as autres ses a a raison mis uenrés uos auoec moi
            franc cheualier gentil Si sieurai le glouton qui si m  a
            escarni Se ie le puis ataindre a pui ne a lairis  A
            fossé u a ter[tr]e u il soit endormis  Ie n  en prendroie mie
            trestot l  or que Dex fist Que n  en prenge la teste al branc
            d  achier forbi Li laron respondirent Meruelles aués dit
            Maistre Robaut biaus sire uos nos este[s] failli A che
            premier besoing uos estes foi menti De uostre compaignie
            somes tout departi  N  irons mais auec uos tant com nos
            soions uif. Quant l  entendi li leres le sens quida marir
            Comment fil a putain si m  estes defailli uos l  esteut
            comperer par les sains que Dex fist. Molt bien se fu armés
            cil erent desgarni Il broche le cheual et son espiel brandi
            Il fiert le premerain par mi le gros del pis 
          
             Deuant lui a la terre l  abati mort souin Puis a traite
            l  espee si ua l  autre ferir Par des(o)us les espaules si que
            la teste en prist   Si faite compaignie li mauais hom lor
            fist. Après Aiol s  akieut tout le feré cemin Encor(e) le
            fera il coureçou[s] et mari S  Aiols ne s  en prent garde qui
            oire son chemin. CLIu Des or s  en ua Aiol[s] tout son
            chemin plenier S  en maine la pucele et les corans destriers.
            Toute ior a li ber esré et cheualciet Tant que il refu uespre
            et près de l  anuitier Hé Dieus dist Mirabiaus o le cors
            afaitié  Molt est lonc cele Franche ou deuons repairier
            - Bele che dist Aiol[s] or ne uos esmaiés Chi deuant a un
            pui et un castelet uiés Et une uile gaste li mur sont
            desrochié Mais il n  y maint nus hon né[s] de mere sousiel.
            Cele part se ie puis me metrai uolentiers Bien i porons
            huimais lés le mur herbergier Demain arons secor[s] se Dieus
            l  a otroié. - Sire dist la pucele che soit al dieu
            congié. La uile trouent gaste u durent herbergier  El
            chief d  une montainge lés .i. desrube fier Desous ot .i.
            praiel et .i. large uiuier. A pié sont dessendu des auferans
            destrier[s] Aiol[s] les enpasture li gentieus cheualiers
            Li ceual peurent l  erbe et burent el uiuier. La pucele se
            couche dalés le cheualier Hestes uos gentil home pourement
            herbergiet  C  Aiol[s] ne la pucele n  ont la nuit que
            mangier Ia donast por un pain tout le millor destrier Des
            .uii. que il auoit conquis et gaingié. Il ot l  auberc uestu et
            son elme lachié  La grant espee çainte son escu sor son
            chief 
          
             Sa lanche ioste lui ses esperons es piés  Se bataille
            li sort qu  il soit aparelliés  Car molt crient les larons qu 
            el bos auoit laisiés. Il estoit molt forment penés et
            trauelliés  Car il ot toute ior esré et cheuaucié  Et la
            nuit a l  ostel as maus larons uellié  Et l  autre nuit deuant
            tout adés cheuaucié. Aiols n  auoit dormi bien ot .iii. iors
            entiers Tant que demie liewe alast uns hom(e) a pié
            Senpre s  est endormis li gentiex cheualiers  Et il et la
            pucele al gent cors afaitié Mais la nuit li aui(e)nt tant
            orible pechié Ains n  aui(e)nt issi aspre a .i. seul
            cheualier  Car diables le uaut tout enfin engingier. Uns
            serpens de put aire est issus del rochier Qui bien auoit de
            lonc une ausne et .xu. piés Molt noir[s] et molt idus
            mirabellous et fiers  Et ot entre .ii. iex largement demi pié.
            Les paiens de la terre auoit tous essilliés Onques ne troua
            beste ne uausist iusticier Hastiuement se lanche contreual le
            rochier Dessi que a Aiol le gentil cheualier. La iambe li
            engoule ensamble atou[t] le pié  La quisse et le genoil dusqu 
            al neu del braier Souauet li estraint n  a cure del mengier
            Par la uertu del ciel ne l  ose plus touchier Contredit li
            auoit nostre sires del ciel  Et por la trieue Dieu nel pot mie
            enpirier Ne peust estre honis cui Dieus uaura aidier Che
            fu par un deuenres que Dex fu laidengiés  Et qu  il fu mis en
            crois por nos d  infer sacier Dessi a l  endemain ne s  i pot
            esuellier. La fille Mibrien le coisi tout premier  Et uit
            le serpent grant parcreu et entier Tel hisde en ot la dame le
            sens quide cangier 
          
             Que ne s  ose mouoir ne parler ne hucier. Mais a Aiol se
            traist a droit selonc le cief  Et li dist en l  orelle
            cortoisement et bien Gentiex damoiseus sire mal somes
            engingié El cors a un serpent tenés tout uostre pié 
            La quisse et le genoil iusqu  al neu del braier.  Por Dieu
            damoiseus sire ne uous caut de noisier Ia ne mourés tant poi
            que ne soiés mangiés.  Quant l  entendi Aiols molt en est
            esmaiés Puis regarda sa iambe s  a coisi l  auersier 
            N  ot tel paor de mort a nul ior desousiel Une orison
            commenche que li ot grant mestier Dameldé reclama le glorieus
            del ciel Glorieus sire pere qui fu et tous tans [i]e[r]s
             Et car et sanc presis en la dinge mollier Et de li fus
            tu nés ia mescroire nel quier  Et en la sainte crois te
            laisas cloficier  Al ior al lonc deuenres pener et
            trauillier  Quant Longis te feri qui ne s  i sot gaitier
             De la lanche el costé qu  en fist le sanc raier  Tout
            aual le grose anste iusques as puins glachier Il le tert a
            ses iex sel fesis esclairier  Et il bati sa coupe si se
            repenti bien  Dieus uos li pardonastes boinement sans
            dangier Dessi qu  a Golgatas fesis ton sanc raier Et
            del mont de Caluaire la piere peçoier Li pelerin le uoient
            qui la le uont baisier Sire por uostre mort che sauons sans
            quidier  Crola par tout le mont li terre et li herbier 
            Et les hautes montaignes et trestout li rochier Oisiaus ne
            pot uoler cel ior n  esleechier  Ne nule beste uiue che
            sauons nos trés bien Tristre furent et morne n  i ot que
            courecier El saintisme sepulcre uos fesistes coucier
            Gaitier uos fist Pilate si ot maint saudoier 
          
             Mais tout lor gaitement ne ualut .i. denier Al tierc
            ior sussitastes biaus pere droiturier En infer en alastes
            tout .i. antieu sentier Les portes et les huis en fesistes
            brisier uos ne cremiés nient le pooir l  auersier uos
            amis en getastes que tant auiés chier[s]. Issi com che fu
            uoirs uerai[s] Dex iustichier[s]  Garissiés hui men cors de
            mort et d  essillier  Et si me deliurés de che put auersier
             Que ie m  en puisse aler sain[s] et saus et entier[s].
            CLu Aiols auoit sa iambe ens el cors de la wiure S  il ot
            paor de mort ne uos meruelliés mie Molt douchement reclaime le
            fil sainte Marie Glorieus sire pere qui tout le mont
            fesistes  Et le ciel et le terre et le siecle establistes
             Et Adan et Euain al primerain fesistes Qui mangierent
            le fruit que lor contredesistes  Issi com che fu uoirs
            glorieus pere sire  Garisiés hui mon cors mes menbres et ma
            uie Mar m  en aués sui danselete mescine Molt poi
            poés prisier ma grant cheualerie  Quant nos grans amistiés
            seront ia departies Montés sor uo ceual ma bele douce amie
            Tornés uos ent ariere cheste uiés uoie antie  Tenés bien
            uostre esclos ne mesconnissiés mie Dieu[s] uos trameche a
            home qui bien uos face aie Et respont Mirabiaus Por nient
            l  aués dit sire Puis que i  ai relenquis Mahomet et ses
            ideles  Ia Dameldé ne plache le fil sainte Marie Que
            guerpise uo cors por nule rien qui uiue Ains morai auoec uos
            a doel et a martire. Al grant doel qu  ele maine ciet pasmee
            souine. CLuI La pucele est dolante por le boin bacheler
            
          
             Qu  ele ne le pot mie a son talent sauuer Dameldé
            reclama le roi de maiesté Dameldex sire pere qui tout as a
            sauer Et faites home et feme et oir et parler Sire
            Abraham fist ele ia fustes uos si ber Li boin clerc
            crestien m  on[t] dit et aconté Iesu uos commanda com home
            corporel Par dedens un uergier u estiés entré Que uous
            li donisiés la rien que plus amés C  ert Isaac uo[s] fieus
            qu  auiés engenré  En sacrefiement uo[s] uoloit esprouer.
            Adont estoit coustume par trestout le resné Que on ar[sis]t
            le disme que auoient doné Et [uous u]ous en mesistes en si
            grant loiauté Que uausistes l  enfant ochire et decauper
            Et pardes(o)us .i. asne le fesistes monter  Droit a Dominus
            uidet le fesis enporter  Outre Iherusalem sor le mont de
            Belcler La fesiste[s] un feu esprendre et alumer Une
            espee portastes por uostre enfant tuer Sel uoliés en fu
            ardoir et enbraser  Et les os et la poure a Dieu representer
             Quant uns sains angles fu deseur uos aprestés Qui uous
            dist en l  orelle Biaus dous amis estés Damelde[x] uos a
            bien a son ami proué. Un mouton uous dona cornu et bien lané
             Si dist Biaus dous amis che moton retenés S  en
            faites sacrefiche dous amis autretel Que uous deuiés faire
            de uostre enfant carnel. L  espee uos toli li enfes fu saués.
            Issi com che fu uoirs glorieus sire Dés  Garissiés hui Aiol
            que ne soit afolés Por soie amor prendrai sainte crestienté
             En sains fons me ferai baptisier et leuer. CLuII
            Mirabiaus fu dolante forment por le dansel 
          
             Quant ne li peut aidier ne de lonc ne de près. Atant euos
            Robaut trés par mi le desert Li leres de put aire sui les ot
            de près Il fu uieus et kenus regart ot de fel serf
            Porquant il n  ert si poures que il n  ait .i. kastel  Mais
            tout ior(s) uit d  embler d  autre mestier ne sert. Il broche
            le destrier si uint a Mirabel Cele nel connut mie por le
            destrier isnel  Por les rices adous que portoit li quiuer[s].
            CLuIII Li uieus fu grans et fors et de mal enartous U qu 
            il uit la pucele uers lui cort les grans cors.  Li premiers
            mos qu  il dist Bele qui estes uous - Biaus sire une
            kaitiue s  ai perdu mon signor Nous issimes d  Espaigne a
            primes l  autre ior De la maison mon pere un riche uauasor
            Sarrasin l  ont porsieut felon et orguellous  Tous no(u)s
            homes ont mors n  en est remés .i. sous  Ne mais ious[l.
            iou] et mes sires s  en fuions a estrous. A ceste uile gaste
            nous failli ersoir iors Si nous loames chi par selonc ceste
            tor Hui matin si ueisme[s] cel diable orgellous Qui
            tenoit mon signor par son pié a dolour  Si soufroit grant
            angoisse de le trés grant odour Que li serpens li iete qui
            molt me fait freor Car l  ochiés or sire par francise d 
            amor Ie uos donrai .m. mars d  argent tout a estrous.
            Quant l  entendi li uieus si ot molt grant paor L  auoir
            conuoita il mais le serpent crient mout Ia puis ne m  ait
            Dex fait il a nes .i. ior  Se par moi i a ia aiue ne
            secor[s]  Car ma maison a arse et liure[e] a dolor Mes
            conpaignons a mors molt en ai grant iror Ains prendrons cest
            eskiec s  en irons moi et uous. 
          
             Quant l  entent la pucele si l  en prent tel dolor
            .IIII. fois chiet pasmee uoiant les iex Aiol. CLIX Grant
            paor ot li uieus del serpent que il uoit Aiol tient par la
            quisse qui molt fu a destroit Neporquant sel cena enuers lui
            de son doit Li uieus en iure Dé(x) qui haut siet et lonc
            uoit Aidiés ne secourus n  i serés ia par moi. Il uint
            a la pucele se li dist par bufoi Montés tost damoisele
            desor cel ceual noir S  en irons moi et uos s  en menrons
            cel auoir. Quant l  entent Mirabiaus quidiés que li n  en
            poist Ahi traitres uieus Dieus destruise ta loi Ele
            estendi se paume sel fiert si demanois Qu  en la destre
            maissele en perent li .u. doit.  Et li uieus trait l  espee se
            li uint tout irois Mais ele ot tel paor que se laisa caioir
            Puis l  a faite monter u li plaist u li poist  U ele uoille u
            non el destrier bauchant noir Puis aquelli les autres ses a
            mis deuant soi  Fors le destrier Aiol cil remaint qu  il nel
            uoit D  autre part sous .i. arbre en .i. breulent paisoit.
            Damede[x] le garisse qui haut siet et lonc uoit  Et li renge
            s  amie selonc chou qu  il a droit CLX Robaut ot non li
            uieus qu  en maine la mescine Il li a escrié Cheuauciés
            bele amie Or girés auoec moi pardesous ma cortine Si
            uous tenrai .x. ans u .xii. u .xiii. u quinse Se ie reprenc
            un[e] autre ne uos coureciés mie  Car .c. autresi beles en a
            iou ia honies Onques ne Dieus ne hons n  en fist encor
            iustiche. Quant l  entent Mirabiaus por poi n  esrage d  ire
            Ia puis ne m  ait Dex li fil[s] sainte Marie 
          
             Que uos en nul endroit aiés ma compaignie Ahi putiers
            mauais li cors Dé(x) te maudie Car ua a mon signor si
            combat a le wiure Ie te donrai en Franche auoir et manandie.
            Et respondi Robaus uous parlés de folie Damelde[x] me
            confonge li fieus sainte Marie  Se ia i a par moi ne
            secor[s] ne aie CLXI Robaus prist la pucele par le mance
            de paile Tost et isnelement li leres l  en aresne Alés
            tost a le tere hastiuement en haste Un poi nos deduison sous
            l  onbre de cel arbre N  en poés escaper iteus est mes
            corages. Quant l  entent Mirabiaus por poi d  ire n  esrage
            Ahi traitres uieus detrais soit tes linages Mieux
            uauroi[e] estre morte qu  a toi tel cose face Ele estent les
            .ii. puins par le barbe le sache  Bien le boute de lui et
            enpoint et resache Par tel uertu le tire que .c. piaus en
            esrache.  CLXII Aiols tenoit son pié ens el cors del
            serpent Si a iehi a Dieu son ceur et son talent  Et s 
            est bien fait confès soef entre ses dens A Dieu de sainte
            gloire san[s] nul recelement Puis a traite l  espee li enfes
            par grant sens  Si l  a mise en trauers en la goule al
            serpent Entre lui et la quisse li enbati tout ens  Bien
            bouta par uertu et par airement  Et resacha a lui et rebouta
            forment. La gorgiere li trenche et les ners par dedens
            Contreual iusc  a tere coula li brans sanglens Tout par selonc
            le ceur li ala porfendant  Et li serpens morut si gete .i.
            brait molt grant. Aiol[s] retrait son pié a lui isnelement.
            CLXIII Or est li serpens mors n  i ot nient de uertu
          
             Aiols li fiex Elie retrait son pié a lui uenus est al
            serpent sel trencha par le bu .Xu. piés et un[e] ausne ot de
            lonc estendu Puis releua s  espee n  a talent qu  il [l 
            ]esuit  Le branc a ens el feure maintenant enbatu  Et
            uait par le uergier dolant et irascu[s] Molt forment se
            demente li fieus Elie al duc E las che dist Aiol[s] com
            mal m  est auenu Ahi gentiex pucele quel eskiec ai perdu
            A quel tort uous en maine li fel uielars quenu[s] Il uoit
            Marchegai paistre desous l  onbre d  un fust S  Aiol[s] en
            eust grant ioie demander ne l  estut Dameldé en aoure et la
            soie uertu Sire pere de gloire uos en ran ge salu Que
            cest cheual m  aués et saué et rendu Or me rendés les autres
            par la uostre uertu. Il uint a Marchegai par l  estrier
            monta sus  Et prist en son poing destre le roit espiel molu.
            CLIu Aiol[s] li fieus Elie fu montés el destrier Onques
            mais ne fu il si ioians ne si liés  Que Dieus l  a deliuré del
            cors a l  auersier. Il entra ens esclos de la dame et del
            uiel Il nen ot mie alé .ii. trais d  arbalestrier Quant
            [il] les uit ensamble en .i. ual caploier. La pucele estoit
            lasse ne se pot plus aidier  Quant il l  ot abatue por auoec
            lui couchier Il ot traites ses braies por son cors [a]aisier.
            La pucele s  auanche ne se uaut atargier  Par entre .ii. ses
            quisses li fait ses mains glachier Tant s  aprocha auant par
            ses colles le tient  Si les trait par uertu qu  il ne se pot
            aidier .IIII. fois se pasma ains qu  il dut redrecier.
            Quant il leua la teste Aiol uit cheuaucier  Et dist a la
            pucele Bele car me laissiés
          
             Ie uous pleui de Dieu le pere droiturier  N  arés
            iamais par moi honte ne encombrier. - Sire dist Mirabiaus
            merchi por Dieu del ciel D  une feme kaitiue car uos prenge
            pitié El(e) laist aler les mains et Robaus est dreciés
            S  ele ueist Aiol ne l  eust mais laissié. Mal ait quant il s 
            enfuit demi doi ne plain pié Il set bien que fuir ne li aroit
            mestier  Mais uers Aiol se dreche tout un antieu sentier.
            Aiols point Marchegai des esperons d  or mier  Et a brandie l 
            anste del roit tranchant espiel uait ferir le laron si bien a
            esploitié Que l  escu de son col li a fraint et perchié Et
            l  auberc de son dos desrout et desmaillié  Par mi outre le
            cors li fist passer l  achier Toute plaine sa lanche l  abat
            mort el sentier  Puis a traite l  espee si li trenche le
            cief  Si le pent o les autres desor .i. des destriers.
            Quant le uoit Mirabiaus s  en ot molt le ceur lié. CLXu
            La pucele fu lie quant uit le bacheler  Porchou que il estoit
            del serpent deliurés. Ele s  en uint a lui si l  a araisoné
            Dites del serpent sire com estes deliurés - Bele che
            dist Aiol[s] mors est la merchi Dé Or retornons ariere ie
            le uos uoil moustrer. Ariere s  en repairent tout le cemin
            feré uirent le serpent mort ochis et afolé Li ceual
            desous eus en sont espauenté Cil qui deuant aloient sont uers
            France torné. CLXuI Des or s  en ua Aiol[s] s  en maine
            la pucele Desor les .uii. cheuaus ot torsees les testes
            Celes as Sarrasins sont encoistres et laides  Mais cele al
            crestien fu toute la plus bele.
          
             Il issent fors del bos uienent a plaine tere  uirent et
            bours et uiles et chastieus et repaires. Ne finerent d  esrer
            si uienent a Mongraile. Li chastelains Geraumes cele nuit les
            herberge Cil estoit niés Elie le gentil duc honeste Li
            uns ne connut l  autre puis en dut grant maus estre. Les
            maistres senescaus de la maison apele  Querés grues et gantes
            et uinison nouele Car iou ai herbergié che cheualier honeste
            Por l  amisté de lui essaucheron la feste. Anuit erent o moi
            mi borgois de Mongraile. - Sire che dist Aiols par mon cief
            preudom(e) estes Bien sera esligié ains qu  isse de uo terre.
             - Sire che dist li ostes ne place al roi celestre 
            Al glorieus del ciel qui le siecle gouerne  Nous en aions
            del uostre uaillant une cenele Onques nel fist mes peres ne
            le fist mes ancestres  S  il herberga franc home ne cheualier
            honeste  Que la nuit li uendist ne ostel ne herberge
            N  en droit moi se Dé(x) plaist n  enpir[er]a la ieste
            .III. fieus ai de mollier anoit uoil qu  il uos seruent. Li
            quars est cheualiers si oste ia les seles  Et forbist et
            estrille et aboiure et aaisse. Molt sont preu et cortois li
            .iiii. fil Gerame Il uien[en]t a Aiol cortoisement le
            seruent Ses esperons li ostent et ses heuses li traient 
            Et rollent son auberc et forbisent son elme Sire che dist
            Aiols par mon cief prodom estes  Que si gentil maisnie
            aués et si oneste Chi uoi teus bachelers cheualier peuent
            estre. - Sire che dist li ostes il sont bien de la geste
            Ia sui parens Elie n  a millor duc en tere Ains mieudres
            cheualier[s] ne pot monter en sele Mais mellé[s] fu al roi
            qui les François caiele Par maluais consellier l  escacha de
            la tere 
          
             Par le consel Makaire cui Dieus otroit moleste  Un
            maluais losengier .i. glouton de put aire Morir l  en couera
            se i  en auoie aise Fuis s  en est li ber loins en estrainge
            tere Sel sauoie u trouer encor(e) l  iroie querre. -
            Sire che dist Aiols par les iex de ma teste  Trestout uis
            est li dus bien sai u il recete Racordés est al roi et si
            rara sa tere.  - Hé Dieus che dist li ostes si che pooit
            uoirs estre  .C. mars d  or en donroie por l  acordance
            faire. Tel ioie ot por le duc dont il oi nouele Qu 
            aporter fait ses armes son auberc et son elme  Et l  espee
            tranchant et l  escu de Biterme U que il uoit Aiol belement l 
            en apele Sire ueschi tés armes il n  a millors en tere
            Encor(e) ne su ie mie ne tant uieus ne tant frailles Que il
            ait cheualier enfressi a Bordele  Se iel fierc a bandon en le
            targe nouele  Se ma lanche ne brise que ne uide la sele.
            Adont sot bien Aiols qu  il estoit de sa geste Sire che
            dist Aiols se le uoliés faire  Ces uos fieus en menroie
            auoec moi en ma terre Plus donroie a cascun qu  il n  en ait
            a Mongraile Ces .uii. ceuaus d  Espainge lor doin ge tout
            acertes  uolentiers et de gré mais ie uoil qu  il me
            seruent. - Sire che dist li ostes ne plache al roi
            celestre  Al glorieus del ciel qui le siecle gouerne 
            Nous en aions del uostre uaillant une cenele Armes lor ferai
            querre molt auenans et beles S  atendrai Pentecouste la
            glorieuse feste  Puis les adouberai en mon palais ancestre
             Ses ueront mes maisnie[s] et mes compainges beles  S 
            en seront plus haitié que par estrange[s] teres Et uo[s]
            prenderés sire en France uo repaire. Se uos aués besoin que
            il uos sorge guerre 
          
             Nous uos irons secoure a quanque porons faire. Quant l 
            entendi Aiols liés fu de la nouele Tous li ceurs en son
            uentre li saut et esioiele. CLXuII Chele nuit gut Aiols a
            Mongraille la uile Li castelains Gerelme[s] qui fu pros et
            nobile[s] Por lui fist conreer un mangier qui fu riche[s].
            Ains n  i ot cheualier ne borgois ne mescine Qui n  ait o eus
            mangiet tous les semont et prie A meruelles esgardent Mirabel
            la mescine Les dames de Mongraille li commencent a dire
            Por Dieu Biaus dous Aiols gardés ceste mescine Ainc en
            tout no uiuant plus bele ne ueismes. - Par mon cief dist
            Aiols ie ne li faurai mie Ie le conquis l  autrier par ma
            cheualerie Auoec moi le menrai en France le garnie  Si
            sera en sains fons leuee et baptisie  Si le prendrai a feme
            se Dex me done uie. Et respont la pucele .u.c. merchis
            biaus sire. Cele nuit seiornerent a grant ioie plentie
            Si se fissent seruir par molt grant signorie Dessi a l 
            endemain que l  aube est esclairie. Li .iiii. fil Gerelme li
            ont sa sele mise Sor son ceual d  Espaigne molt uolentiers le
            sisent  Et li chastelains monte sel conuoie il meismes
            uolentier[s] et de gré une liewe fornie Boinement les baisa
            quant il s  en departirent  Ses commanda a Dé le fil sainte
            Marie. Mal en est engingiés li cheualier[s] nobiles  Ses
            cousins germains est mes il nel sauoit mie Ia ançois nen ert
            uespres ne la nuit acomplie  Aura paor de mort et tel besoing
            d  aie  Ainc mais n  en ot si aspre a nul ior de sa uie.
            CLXuIII Des or s  en ua Aiols si a pris le congié S  en
            maine la pucele et trestous ses destriers.
          
             Li castelains Gerelmes est arier repairiés Quant il uint
            a Mongraille en son palais plenier  Ses .iiii. fieus apele si
            les a araisniés Enfant che dist Geralmes mal somes
            engingiet  Qu[e] en laisons aler si seul che cheualier
            Il est de mon linage li ceur[s] le me dist bien Ie n  en
            kerroie mie home qui soit sousiel Que ne soit fiex Elie le
            fort duc droiturier. Ie uos adouberai d  armes et de destrier
             Si sieurés le ualet tout le cemin plenier S  il a de
            uos besoing bien li deués aidier. Li bos de Quintefoille fait
            molt a resongier Outre le conduirés enfressi a Orliens.
            Quant li enfant l  oirent ainc ne furent si lié Gerelmes les
            adoube li castalains prosiés  De blanc auberc et d  elme et
            de corant destrier. Et il meisme s  arme ne se uaut atargier
            Puis issent de la uile tout seré et rengié. Ne mainent auoec
            aus seriant ne escuier  Ne mais .iiii. garçons por garder lor
            destriers  Car bien quident la nuit al uespre repairier.
            Or conduise Iesu les noueus cheualiers C  ançois que il soit
            uespre[s] ne li solaus couciés  Se il uoillent Aiol lor cousin
            bien aidier  Poront lor uaselage prouer et assaier  Que
            ia autre quintainne ne lor estut drecier. Or uos dirons d  Aiol
            le nobile guerrier Toute ior a li ber esré et cheuaucié 
            Enfressi que a none que li uespre[s] reuient  C  Aiols a
            reclamé le pere droiturier  Qu  il en tel lieu le maint u il
            ait a mengier. Il garda deuant lui el grant cemin plenier
            Si a coisi un moigne qui fu haut roengiés Par desous les
            orelles ot les grenons tranciés 
          
             Froc ot et estamine et une gone uiés  Et fu d  une[s]
            grans botes d  abeie cauciés Bien sambloit ordené grant
            corone ot el cief  Et tenoit en sa main .i. pic et .i. leuier.
            Desfaite ert le cauchie del grant cemin plenier Molt faisoit
            grant samblant de mal pas afaitier. Atant euous Aiols qui le
            salue bien De Dieu de sainte gloire qui tout a a baillier
            Li moignes li respont quant ot leué le cief  Le caperon
            sorhauce et si l  a enclinié Cil sire uos garisse qui tout a
            a iugier Dont uenés de quel part nobile cheualier -
            Sire ie uieng d  Espaigne Aiols li respondié Si maing chi
            une dame lasse est de ceualcier Forment auons nos cors penés
            et trauelliés Si uoi ceste forest deuant nos brunoier 
            Ne uoi mur ne maison ne fossé ne plaisié Ne repaire a riche
            home u puise herbergier. - Sire che dist li moignes bien
            uos sai consellier Chi a une abeie en ce grant bos plenier
            Bien i porés anuit s  il uos plaist herbergier. S  arés a
            grant plenté quanque uos a mestier  Et pain et car et uin de
            gré et uolentiers  De feure et de l  auaine a uo[s] corans
            destriers  Et porés seiorner tant com uos plaisir[s] [i]ert
             U .iiii. iors u .u. se il uos est mestier Et quant
            uos uaurés sire esrer et ceualcier  Conduirons uous après
            de gré et uolentier[s] Dusqu  outre la forest .iiii. liewe[s]
            u mieus Ia n  i perdrés del uostre ualissant .i. denier.
            .IIII. dames i a qui molt font a proisier  Qui la se sont
            rendues por amor Deu del ciel Se pora uostre feme auoec miex
            aaisier  Faire ses uolentés et quant que boin li [i]ert.
            - Hé Dieus che dist Aiols tu soies grasiés
          
             Sire prendés .c. sous de moneés denier[s] Por sainte
            carité les uous doins uolentiers Si en poués .i. mois bien
            loer .iiii. ouriers A refaire la uoie dont il est grans
            mestiers. - Sire che dist li moignes por nient en plaidiés
             Car nous somes riche home s  auons assés deniers  Et
            faisons le cauchie por amor Dieu del ciel Si uolons chi nos
            cors pener et trauellier. Iou i sui hui uenus li termes en
            est miens Demain uenra li autre et puis demain li tiers
             Et en après li quars sans plus de delaier Ia ne prior
            ne abes n  i sera espargniés. Mais prendés cele dame sel
            dessendés a piet  Si le laisiés dormir soz cel arbre foillié
            Ie m  en irai auant nobiles cheualiers Si dirai dan abé(s)
            que uous ai herber(e)giés Si arés a plenté quanque mestier[s]
            uos [i]ert. Molt uous en sera miex anquenuit al mangier.
            Aiols uint a le dame mis l  a ius sans dangier  Et Mirabiaus
            se couche desous l  arbre foillié. Aiols fu preus et sages et
            molt bien ensengiés Un mantelet hermine li ploia soz son cief
            Après reuint al moigne u il l  auoit laisié Montés tost
            fait il frere sor cel corant destrier  uostre soit iel
            uos doing de gré et uolentiers Il est fors et isneus et si
            amble trés bien. Iel toli l  autre soir un riche roi paien
            Bien en pora dans abes ses moignes porcacier. - Sire che
            dist li moignes por nient en plaidiés. Quant nous fumes al
            siecle s  estiens cheualier Por amor Dameldé l  auons piecha
            laisié. Ie promis Dameldieu quant ie fui roengiés 
            Iamais ne monteroie sor mul ne sor destrier  Ne desor nule
            beste qui uoist a .iiii. piés
          
             Ne monteroi[e] mie por les menbres trancier Puis dist
            entre ses dens c  Aiols ne l  entendié Ne sai que ies
            baillasse quant ensi l  ai no[n]cié. Certes ia n  en menrés
            ualissant .i. denier  Ains en perdrés la teste ia trestorné
            nen(n) [i]ert. Dieus c  Aiol[s] ne l  entent li gentieus
            cheualiers Ia li trenchast la teste a l  espee d  achier.
            Che ne sont mie moigne qui la sont herbergié  Ains sont .xii.
            laron traitor renoié  Qui la sont herbergié pour le pule
            engingier. Les pelerins mordrisent a doel et a pechié Si
            ont l  or et l  argent les moneés deniers. Signor tout cil
            laron furent ia cheualier  Mais il sont de lor terre bani et
            essillié. La se sont asamblé ne seuent gaingier  Mais
            tolir et enbler chou est li lor mestier[s]. Plus aiment
            larechin que nul auoir sousi[e]l. Cascun[s] a boines armes et
            boin corant destrier  Et il nes uoilent onques uendre ne
            engagier. Tous les uous nomerai se a plaisir uos uient
            Cil ot a non Gonbaus li quiuers renoiés  Qui par grant
            traison s  estoit fait roengiés Morans et Alliuins et li glous
            Galiens  Constans et Gonsellins et Ricier[s] et Rahiers 
            Flohars de uallieure et Hagenon[s] d  Orliens  Clarembaus de
            ualbrune Corsaus deualrahier.  Cil ert maistre des autres s 
            en estoit sire et ciés Molt estoit fors et uistes et orgellous
            et fiers. Et li leres s  entorne cui Dieu[s] doi[n]st
            encombrier Tant com il uoit Aiol uait souauet a pié  Et
            quant il se depart que il fu eslongiés  Isnelement et tost s 
            asist en .i. sentier Molt li poisent ses botes si s  en est
            descauchiés  Et desfuble la cape qui molt [l  ]auoit cargié.
            Tout enuolepe ensamble li quiuers renoiés
          
             En .i. buison les boute por son cors esploitier. Il s  en
            torne fuiant plus tost que un[s] leurier[s] Dessi en le
            gaudine ne se uaut atargier. uint as .xi. larons que il auoit
            laisié. Corsaus le uoit uenir si l  en a aresnié
            Comment sire Gonbaut aués uos esploitié uous uenés sans
            auoir dont n  aués gaingié U est li grans esciés que mener
            soloiés  Li mul li palefroi et li corant destrier  L 
            or[s] fin[s] et li argens li monaé denier As pelerins saint
            Iake soliés desnoier - Sire dist li traitres molt ai bien
            esploitié. I  ai tel eskiec conquis qu  il n  a millor
            sousiel Une cortoise dame et un franc cheualier  Et
            .uii. cheuaus d  Espaigne qui molt font a proisier  Qui de
            uair et de gris et d  auoi sont cargié. La dame ele est plus
            blanche que n  est flor d  aiglentier S  a la color rouente
            plus que rose en rosier Il n  a plus bele dame sous le caple
            del ciel. Chi l  arés anquenuit ia trestorné nen [i]ert
            S  en ferés uo uoloir et quanque uous en siet. Aussi l  arons
            nous autre issi l  ai otroié Tout somes compaignon iuré et
            fianchié  Mais uos estes no[s] maistre por tant l  arés
            premier[s]. - Gonbaut dist li traitres molt as bien
            esplotié. Tous iors as deserui mon gré et m  amistié. 
            En lor chemin s  en entrent qui fu grans et pleniers. Chi
            lairons des larons cui Dex doinst encombrier Assés i reuerons
            quant lieus et tans en iert. Si uous dirons d  Aiol le gentil
            cheualier  De la gente pucele al gent cors afaitié Qui s 
            estoit endormie desous l  arbre foillié. Ele estoit molt
            lassee si commenche a songier
          
             Que li ordenés moignes qui l  auoit herbergié .XII.
            felon[s] broon[s] lor auoit desloié Les grans goules baees lor
            uenoient irié  Si uoloient Aiol estrangler et mangier 
            Et uoloient as dens les bras del cors sachier. La pucele s 
            esuelle si sailli sor ses piés Bele che dist Aiol[s] a
            ente aués songié..... - Che ne sont mie moigne qui chi sont
            herbergié  Ains sont .xii. laron traitor renoié  Qui
            chi sont asamblé por le puple engingier Les pelerins
            mordrisent a tort et a pichié Si ont l  or et l  argent les
            monaés denier[s]. - Bele che dist Aiol[s] uos ne dites pas
            bien Des homes Dameldé qu  a tel tort blastengiés Ia
            font il le cauchie por amor Dieu del ciel  Ne trairoient home
            por nul auoir sousiel. - Sire dist la pucele aitant le
            laisiés. Bien sai se la alons nobile[s] cheualiers 
            Ie i serai honie a tort et a pichié. Tornons nos d  autre
            part cel grant chemin plenier Laisons ceste forest molt fait
            a ressongier Par deuers la campaigne fait millor ceualcier.
            Al primerain recet u porons repairier Si prendrons auoec nous
            .iiii. serians a pié Si lor donons ançois les .iii. de nos
            destriers Et les .iiii. u les .u. s  il les uoillent baillier
             Que il nos uiaus conduient enfressi a Orliens. - Bele
            che dist Aiol[s] com uous plaira si iert  Qui consel ne
            uieut croire bien doit prendre mal cief. Entre ses bras le
            prist si le lieue el destrier  Puis monte en Marchegai par
            son senestre estrier Tous [les] autres akieut n  en i uaut
            nul laisier. En lor chemin enentrent qui fu grans et
            plenier[s]
          
             De molt grant aleure prendent a cheuaucier. Mais li laron
            estoient el parfont gaut ramier Quant il uirent Aiol demorer
            et targier  Corsaus en apela Gonbaut le renoié Comment
            sire Gonbaut aués nos fosnié U est chis grans eskiés que
            mener deusiés  Cele cortoise dame et chis frans cheualiers
             Li .uii. cheual d  Espaigne que uos tant prisiés Se
            gabé nous aués uos le comperés chier - Sire dist li
            traitres molt me puis meruellier Qu  il ont tant demoré par
            les sains desousiel. La pucele est forment lase de cheualcier
             Ele s  est endormie sous .i. arbre foillié Or entendés
            .i. poi ie l  irai esuellier. - Alés dont dist li leres ne
            uous caut d  atargier  Et respont li traitres Ie n  irai
            mie a pié. Il a prises ses armes si s  est aparellié.
            Molt auoit bon ceual s  i monta par l  estrier Isnelement s 
            en torne prent l  escu et l  espiel. Onques ne tresfina iusc 
            a l  arbre foillié La u il ot Aiol et guerpi et laisié. Et
            quant il nel troua ne lui ne la mollier  Lors a tel deul al
            ceur que uis quide esragier Il a troué la rote des auferans
            destriers Après Aiol akieut tout son cemin plenier.
            Mirabiaus la pucele se regarda premier. S  a ueu le laron uenir
            et cheuaucier  Le blanc auberc et l  elme et luire et
            flanboier. Aiol en apela prist l  en a araisnier
            Gentiex damoiseus sire iel uos disoie bien ueés la uostre
            moigne qui uous ot herbergié. N  a mie ses noirs dras ançois
            les a laisié Il est molt bien armés sor .i. corant destrier.
            - E Dieus che dist Aiol[s] tu soies grasiés Damoisele
            cortoise bien me poés aidier.
          
             A iceste besoigne serés mes escuiers Tant ferés or por
            moi que menrés les destriers. Et respont la pucele Biaus
            sire uolentiers. Ele prent par les resnes les boins corans
            destriers A paine ua .ii. pas ne se regarde arier. Et
            Aiol[s] point et broche le boin ceual corsier. Et Gonbaus li
            escrie Fel quiuer[s] losengier[s] Ia uos mande dans abes
            bien estes herbergiés. Mar irés plus auant par les iex de mon
            cief - E glous che dist Aiol[s] Dieus te doinst
            encombrier Or ains estoies moignes et or es cheualiers
            Senpre le comperas se Dieus me uieut aidier - Par Dieu che
            dist Gonbaus li quiuers renoiés  Si tu uieus la bataille ia
            l  aras uolentiers. Et respondi Aiol[s] Tous en sui
            aaisiés. Anbedui s  entreloignent le trait a .i. arcier
            Ensamble s  entreuien[en]t les escus enbraciés Meruelleus cos
            se donent ens escus de quartiers  Desor les boucles d  or les
            ont frains et perciés Tant sont fort li auberc nes porent
            desmaillier. As grans cos des uasaus qui sont boin cheualier
             Et a lor roides lances qui furent de pumier  Et al fais
            des ceuaus arabi[s] et corsier[s] Se sont tant fierement
            anbedui acointié Que ceingle ne poitrail n  i ot onques
            mestier  Que cascun ne conuienge les archons a uuidier.
            Il furent des cors sain(s) si resaillent en piés. Se li
            lere(s) eust foi trop fust boins cheualiers N  eust millor
            par armes dessi a Monpelier. Aiol[s] l  en apela par molt grant
            amistié Amis por amor Deu car laise che mestier En
            France te donrai .i. fort castel en fief Mieudre uasal[s] de
            toi ne peut de pain mangier. Onques mais par .i. home ne
            uuidai mon estrier 
          
             - E glous che dist Gonbaus uiens me tu preecier Ia
            te mande dans abes qu  il t  a fait herbergier Au couent te
            conuient uenir et repairier. Il a traite l  espee dont li
            brans fu d  achier Et uait ferir Aiol nel uaut esparengier
            Meruelleus cop li done desor l  elme uergié Que les flors et
            les pieres en a ius trebucié De uers la destre espaule a fait
            le branc glacier .XX. mailles de l  auberc li trencha el
            grauier. Damelde[x] le gari qu  en car nel pot toucier.
            Hé glous che dist Aiol[s] or me puis trop targier.
            Dameldeu[s] me confonge se plus uoil espargnier Ton cors
            puis que proiere n  i peut auoir mestier Il a traite l  espee
            dont li brans est d  achier Por molt grant mautalent le prist
            a aprocier El l  elme par deseure desous l  escu le fiert
            Dessi que en l  eskine li est li brans glachiés. Li leres
            canchela si s  est agenolliés. Aiol[s] li fiex Elie noblement
            le requiert  De l  espee tranchant si ruiste coup le fiert
            Amont par mi son elme qui fu a or uergié[s] Que les flors et
            les pieres en fait ius trebuchier. La coife de l  auberc ne li
            ot ainc mestier  Dusqu  es dens maiselés li fait le branc
            glachier. Atant es Mirabel poignant sor .i. destrier U
            qu  ele uoit Aiol se li prent a hucier Gentiex hom
            deboinaire por amor Dieu [del] ciel  Selonc le sien seruiche
            li rendés le loier. Et respondi Aiol[s] Par mon cief
            uolentiers. Il tient l  espee nue dont li brans fu d  acier
            De l  une part del bos a une [h]art tranchié  Belement l  a
            entorse el col li a lachié. Mirabiaus la pucele se li a tant
            aidié 
          
             C  a la branche d  un arbre l  a pendu et laisié. Le
            blanc auberc et l  elme torse sor son destrier Et pendi a l 
            archon le branc forbi d  achier.  En lor cemin s  en entrent et
            pensent d  esploitier La pucele cheualce ioste le cheualier.
            Aiol[s] le regarda li ardis et li fier[s]  Por l  amisté de
            lui s  aficha el destrier Deu[s] doie et plain[e] paume fist
            l  estrier alongier. S  or li uenoit nus hon né[s] de mere
            sousiel  Qui uausist la pucele de nient calengier  Ia li
            contrediroit al fer et a l  achier. Or le conduisse Dieus qui
            tout peut iustichier Car ançois qu  il ait gaires longuement
            ceualcié  S  il ne se ueut acertes bien secore et aidier
             Grans maus li auenra s  il le uieut commencier Car li
            .xi. laron furent el bos plenier  Et dist li uns a l  autre
            Mal somes engingié(s) Ie quic que nos compains est mors et
            detranciés Car cheuauçons après bien li deuons aidier.
            Et il li respondirent Com uous plaira si [i]ert. Il uestent
            les aubers s  ont les elmes laciés  Et çaingent les espees et
            montent es destriers Si pendent a lor caus les escus de
            quartiers  Et saisissent les lances as confanons lachiés
            Enfressi que a l  arbre ne uaurent atargier Que Gonbaus lor
            auoit nomé et ensengié. Quant il ne le trouerent le sens
            quident cangier  Mais la route trouerent des auferans
            destrier[s]  Et trouerent Gonbaut pendu et atachié.
            Corsaus le uoit li maistres a poi n  est esragiés Il a
            traite l  espee si a le [h]art tranchié  Dont Gonbaus li
            faus moines ot la goule alongié Gonbaus cei a terre li
            quiuers renoiés  Et Corsaus s  en torna si la ileuc laisié
            Après Aiol se met tout son cemin plenier.
          
             Aiol[s] li fieus Elie se regarda arier Les .xi. larons
            uit uenir et ceualcier  Les haubers et les elmes luire et
            reflanboier. S  il ot paor de mort n  en deués merueillier
             Dameldé reclama le glorieus del ciel Glorieus sire
            pere qui fu et tous tans [i]ers  Et le mont et le mer as
            toute a aiugier  Tu garis(se) hui mon cors de mor[t] et d 
            encombrier  Que ie ne soie mors ochis et detrenchiés
            Bien m  en poroie aler car i  ai corant destrier Ne uoil
            cheste pucele ne guerpir ne laisier. De lonc l  ai amenee son
            cors doi auoir chier Quant el cors al serpent tenoie (tout)
            nu mon pié  Ele ne me uaut onques ne gue[r]pir ne laisier.
            Che promec iou a Dieu le pere droiturier  Iamais ne li
            faurai tant com me puisse aidier  Si le prendrai a feme a
            per et a mollier Se iou li desfailloie trop seroie
            lanier[s]  Et par le saint apostle c  on a Rome requier[t]
             Mieus uoil a honor mort c  a honte repairier Quant l 
            entent Mirabiaus molt en ot le ceur lié. U qu  ele uoit Aiol
            sel prent a aresnier Gentiex damoiseus sire por amor Deu del
            ciel  Car uous en alés ore tout chest anti sentier
            uous aués boin cheual si escaperés bien Mieus uoil estre
            honie a tort et a pechié Que soiés por m  amor ochis et
            detranchié[s] - Bele che dist Aiol[s] por nient en
            plaidiés Ie uos uoil contredire al fer et a l  achier
            Ie me quic molt chier uendre par Dieu le droiturier. Mais
            soiés toute coie si gardés ces destriers Et tout le grant
            auoir que iou ai gaingié Comment que li plais prenge ie
            ferai le premier. Atant es uous poignant Corsaut le renoié
            Cil ert maistres des autres s  en estoit sire et ciés.
          
             Il ot en son estage de lonc plus de .x. piés. Plus uint
            deuant les autres que ne trait .i. arciers A la uois qu  il ot
            clere commencha a huchier Fil a putain lechiere com m  aués
            uergongié  Mon conpaignon pendu que i  auoie tant chier
             Or aproime li termes qu  a mort estes iugiés Aiol[s]
            li fiex Elie n  ot cure de tenchier Il broche Marchegai des
            esperons d  or mier Le laron uait ferir ne l  a mie
            espargniet Onques toutes ses armes ne li orrent mestier
            Que l  espiel ne li fache par mi le cors baingier. Deuant lui a
            la tere l  a il mort trebucié  Et escrie Monioie Dex saint
            Denise aidiés Mais li autre laron le hasterent si bien
            Ne peut li gentiex hom recourer son espiel Ne del laron ieter
            ne a lui resachier. Il a traite l  espee dont bien se sot
            aidier  Et uait ferir un autre qu  en fait uoler le cief.
            Et li neuf l  asaillirent et deuant et derier Et Aiol[s] se
            desfent comme boin[s] cheualier[s]. Mais li .u. le ferirent et
            deuant et derier  Li doi en son escu et en l  elme li tiers
             Et li quars le ferit en son auberc doublier Nel pot
            contretenir ne çaingle ne estrier[s]  Contre tere l  abatent
            tant fu il plus iriés. Aiols guenchi les caus si se resaut en
            piés Et tient nue l  espee l  escu tint sor son cief
            Cui il consieut a caup tous est a mort iugiés. Li laron le
            requierent si l  ont molt anguisié  Tout estendu l  abatent
            a terre l  ont coucié Estroitement li loient et les mains et
            les piés  En trauers le couchierent sor .i. corant destrier.
            Tous les autres aquellent n  en uaurent nul lasier  Fors seul
            que Marchegai cel ne porent baillier. Li laron iurent Dieu le
            pere droiturier
          
             Ançois que il soit uespres ne li solaus couciés  uauront
            del franc baron lor compaignon uengier. Or deuissent entr  aus
            li quiuer renoié Que il feront iustiche del uaillant cheualier
            Mais il ne seuent mie le mortel enconbrier  Que ia lor auenra
            molt tost sans detrier Car Gerelmes ceuauche li castelains
            prosiés  Entre lui et ses fieus les uaillans cheualiers
            Ia secoront Aiol qui d  aie a mestier. Gerelmes uit Aiol sor le
            cheual loié Ses .iiii. fieus apele si les a aresnié
            Enfant che dist Gerelmes par les sains desousiel  ués la
            uostre cousin c  on en maine loié.  Molt s  i est bien uendus
            a l  espee d  achier  Car iou en uoi les .u. ochis et
            detranchiés. Or pensés de bien faire nobile cheualier
            Il broche le ceual des esperons des piés  Et a l  anste
            brandie del roit trenchant espiel Sor l  escu de son col uait
            ferir le premier Onques toutes ses armes ne li orent mestier
             Deuant lui a la tere l  a ius mort trebuchié  Puis a
            traite l  espee dont bien se sot aidier. Si en uait ferir l 
            autre chelui qui Aiol tient Par des(o)us les espaules li a
            caupé le cief. Iofroi[s] li aisnés frere commencha a hucier
            Que faites uous mi frere por les sains desosiel Ia les ara
            nos peres tous mors et detranchiés  Se ne nous i poons prouer
            ne essaier Or nen i a que .iiii. des quiuers renoiés.
            Il brochent les ceuals des esperons des piés De si grant aleure
            com pot rendre destriers Contreual le lairis por esperon
            touchier uont ferir sor les .iiii. des quiuers renoiés
            Chascuns ochist le sien des nouiaus cheualiers. Gerelme[s] uit
            Aiol sor le ceual lié Il a traite l  espee s  a les liiens
            tranchiés  Soef et belement l  a ius mis del destrier.
          
             Li premiers mos qu  il dist quant il l  a araisnié
            Estes uos point naurés nobile[s] cheualiers - Naie che
            dist Aiol[s] la merchi Deu del ciel  Tant sont bones mes
            armes ne porent enpirier...... Quant il oi parler son signor
            droiturier  Chele part uint corant qu  il le reconnut bien.
            Quant Aiol[s] le coisi meruelles en fu liés. Li .iiii. fieus
            Gerelme le corent refraignier  Et son frain et sa sele et
            andeus ses estriers. Et Aiols i remonte que meruelles l  ot
            chier. A l  issue du bos ont troué .i. plaisié Uns
            gentiex hom i mest qui s  i fist herbergier. Li laron de put
            aire l  auoient essillié Il l  auoient mordri(e) et lui et sa
            mollier .II. grans forches de kaine i auoient fichié
            Aiol[s] li fieus Elie l  auoit ueu molt bien. Il uinrent as
            larons nes i uaurent laisier Cele part les trainent as keues
            des destriers Entre Aiol et Gerelme les pendent uolentiers
             Et tout si .iiii. fil lor i ont tant aidiet Que tous les
            i pendirent ainc n  en prisent loier Chelui qui n  auoit
            teste pendirent par les piés. Or poront trés bien dire les gens
            de cel resnié Merchi Dieu et Aiol que bien [en] sont uengié.
            Puis repairent el camp u l  estor fu plenier[s] Des escus et
            des lances ne se uaurent cargier Les aubers et les elmes
            torsent sor les destriers  Et pendent as archons les brans
            forbis d  achier. Aiol[s] li fieus Elie cil a parlé premier
            Franc chastelain Geralme faites pais si m  oiés. Ma part de
            cest eskiec qui chi est gaingiés uous claim iou trestout quite
            de gré et uolentiers  Pour aidier uos enfans qu  aués fait
            cheualier[s]. - Sire che dist Gerelmes .c. merchis en aiés.
          
             Cest eskiec prenderai n  en refuserai nie[n]t. Il [l 
            ]en fait par garçons ariere renuoier  Droitement a Mongraile
            conduire et repairier. Li chastelains Gerelme[s] qui fu gentiex
            et fier[s] En apela Aiol se l  en a araisnié Gentiex
            damoiseus sire por les sains desosiel  Ersoir uos herbergai
            en mon palais plenier  Et si uous oi dire qu  Elie conissiés.
            Or uos coniur de Dieu nobile[s] cheualiers  Par le foi que
            deués le pere droiturier Que uous me dites uoir se Dieus uos
            puist aidier  S  onques apartenistes Elie le guerrier 
            Mon oncle de Borgonge qu  a tort en fu caciés. - Sire che
            dist Aiol[s] coniuré m  aués bien Mais ie ne le diroie a
            home desosiel  Tant que uenrai al roi qui Franche a a
            baillier Mais d  itant uos puis bien mon corage esclarier
             S  ainc amastes le duc dont m  auerés uos cier. Quant
            l  entendi Gerelme[s] onques ne fu si liés Gentiex damoiseus
            sire ie le sauoie bien Par fine uerité que uous m 
            aparteniés. Or ne uous guerpiroie pour tout l  or desousiel
             Si uous arai conduit a la chité d  Orliens. Se uos aués
            besoing ie uous irai aidier  Enuers trestous les homes uo
            uie calengier. - Sire che dist Aiols .c. mercis en aiés
            Or s  en tornent ensamble li gentil cheualier  S  en mainent
            la pucele qui molt fait a prosier. Ses .uii. cheuaus n  i uaut
            Aiol[s] mie laisier  Qu  il auoit en Espaigne conquis et
            gaignié. En lor chemin en entrent qui ua droit a Orliens
            Mes il ne seuent mie les mortex encombriers Qu  il lor doit
            auenir ains qu  il soit esclairié(s). Tant ont chele uespree
            esré et cheualciet  Que al Roimorentin sont la nuit
            repai(i)rié. Che fu uns chastiaus riches qi molt fait a prosier
            Et sist a .uii. lieuetes de la chité d  Orliens 
          
             Par deuers le Berri fu molt bien batelliés. La nuit les a
            Hunbaus uns ostes herbergiés Cil estoit riches hom et d 
            auoir enforchié[s]. Si estoit par usures montés et essauchiés
            Et ot molt gentil feme fille de cheualier Qui fu par maladie
            de l  auoir abaissiés Par pouerté dona sa fille a l  userier.
            Pouerte si fait faire a home maint meskief Hunbaus auoit
            maison molt boine a .iii. soliers. Esmeraude ot a nom sa
            cortoise mollier Ele ot de cel gloton .i. baceler legier
            Il ot a non Antiaumes si fist molt a proisier Il ot tout de
            bonté son pere forlig[n]ié Ne fesist traison pour les membres
            trancier. E Dieus com il se paine des barons aaisier 
            Des ceuals establer et des elmes froier  Et des aubers roller
            qu  en auoient mestier De toutes boines teches fu si bien
            ensengiés  Pour preudome seruir n  auoit millor sosiel.
            CLXIX Dedens Roimorentin fu Aiol[s] ostelés  Entre lui et
            Gerelme de Mongraile le ber  Et tous ses .iiii. fiex les
            nouels adobés. Li hostes les fist bien seruir et honorer
            Sieges orent et coutes et boins tapis ourés De rose et de
            mentastre font tout ioncier l  ostel. Antialmes li cortois s 
            en est en piés leués Molt uieut les .ui. barons richement
            honorer Et la fille le roi Mirabel al uis cler. Il tout n 
            ont escuier pour lor harnas torser De fer et de suor furent
            tout camoisé. Antelme[s] s  en auale contremont les degrés
             Tont[l. tout] le chastel enquirt et de lonc et de lé
            Tant quist ses compaignons que il les a troués Par francise
            les a auoeke soi menés
          
             Por seruir les frans homes qui sont a son ostel. Li
            uallet furent bien uestu et acesmé Le uin lor ueissiés par
            noblece porter As grans coupes d  argent dont li our(t) sont
            doré. Mirabiaus la pucele et Gerelmes li ber S  asisent
            anbedui sor .i. lit lés a lés  Li .iiii. fil Gerelme deuant
            lui al costé. Esmeraude l  ostese et Aiols li senés Se
            sisent d  autre part desor .i. lit paré. D  une[s] coses et d 
            autres commencent a parler Dame che dist Aiols por Dieu
            ne me blasmés D  une cose que uoil par amor demander.
            Comment fu uostre cors a cest home donés Molt me uient a
            meruelle que ce borgois aués uous deusiés dame estre d  une
            grant richeté. Quant l  entent Esmeraude s  a del ceur
            souspiré Sire che dist la dame por Dieu ne me gabés
            Pouerte fait a home son corage muer. Mes peres fu frans hom
            et de grant parenté En trestoute Berri ne peust on trouer
            Nul millor cheualier por ses armes porter. Puis kei en malage
            et en grant pouerté  Et engaga ses terres petit l  en fu
            remés. Cis hom ert par usure en grant auoir montés A
            mon pere fist toute se tere racater Puis m  i dona a feme ie
            ne li poc ueer. Or ai de lui .i. fil que uous ichi ueés
            Nient plus que li escoufle[s] peut l  ostoir resambler  Ne
            se peut li miens fiex a son sens atorner. Mes fiex demande
            tables et eskiés pour iuer  Les chiens et les oiseus ne peut
            il oublier De la route as frans homes ne le peut on geter.
            - Certes che dist Aiols molt en fait a amer. Antiaume en
            apela Biaus amis cha uenés Remanés auec moi ces .iiii.
            mois d  esté.
          
             Por amor uostre mere qui m  a dit et conté Que uos
            estes frans hons et de haut parenté  De uous uauroie faire
            cheualier adoubé  D  armes et de destrier corant et abriué.
            Quant l  entent li uallès parfont l  a encliné Dessi a pié l 
            en ua par boine uolenté Entre Aiol et Gerelme l  en ont sus
            releué. Aiols li fieus Elie ne uaut plus arester  Car il
            ne uoloit mie prometre sans doner  Onques li gentiex hom n  en
            fu acostumés. Il fist toutes ses armes deuant lui aporter
             Qu  il conquist en Espaigne a l  espee de lés De toutes
            les millors a Antialme adoubé(s) El dos li ont uestu .i. blanc
            auberc safré  Se li ferment el cief un uert elme gesmé
            Aiols li çaint l  espee al senestre costé  Hauce le paume
            destre el col li a doné Dieus te doinst foit et pais et
            honor et bonté. uos m  aués ces ceuals la desous ostelé
            Prendés ent le millor car iel uoil de boin gré  Et demain a
            Orliens ains qu  il soit auespré uos donrai riches dras et
            fort escu bouclé. Quant l  entent li ualés si l  en a
            merchié. Esmeraude s  ostesse a .i. mantel doné  Et .c.
            sous dona l  oste al mangier conraer  Por chou que miex en
            soit serui[s] et honoré[s]. CLXX Aiols fu ostelés ciés son
            oste Hunbaut. Le mangier qu  apresterent fu molt rices et
            biaus Plenté orent auaine et feure a lor ceuaus.
            Antialme[s] se desarme molt fu gens damoisiaus Delés les fiex
            Gerelme s  asist as escamiaus. Quant li mangiers fu prest ses
            ueissiés issniaus Les serians por les tables metre sor les
            est(i)aus  Et a l  aigue doner as diorés uasiaus.
          
             A le blanche toualle essua Mirabiaus. Al mangier sont
            assis grans i est li reuiaus. Mais ançois qu  il s  en lieuent
            sera li dieus coraus. Li ostes les trai che fu piciés et maus
            Se cil sires n  en pense par qui li mons est saus  Ia li
            cortois Gerelmes ne Aiols li uasaus Ne ueront mais Orliens ne
            lor amis carnaus. De trop grant felonie fu li ostes coraus
            Onques li fel Cain nen ot le ceur plus faus  Quant par li fu
            occis ses gentiex frere Abiaus. CLXXI Quant il orent
            mangié et beu a fuison  A la table seoient ensamble li baron.
            Sire che dist li ostes par le cors saint Simon  Ne sai
            comment uous aie rendu le gueredon De l  onor que m  aués chi
            faite en ma maison Car se uos fuissiés sires de Rains u de
            Loon  Si m  aués uos anuit assés fait riche don. Ie
            proi mon fil Antialme par molt grant gueredon Qu  il uos serue
            trés bien a coi(n)te d  esperon. Le ior qu  il uous faura ait
            il maleiçon - uoire dist li uallès et del cors saint
            Simon Esmeraude n  i quiert nule male ocoison  Aiol en
            apela si l  a mis a raison. Gentiex hom de boin aire ie uoil
            sauoir uo non Si m  en reuanterai encore en maint maison.
            Et Aiol[s] respondi ainc n  en quist ocoison Ma dame Aiol
            m  apelent François et Borgengon Au roi uieng en soudee en
            ceste Rouisson. Cis a a non Gerelmes a la clere fachon 
            Chastelain[s] de Mongraille si est molt rices hom. Cil
            .iiii. sont si fil que de fi le set on  Berengers et
            Iofrois Hastes et Neuelon . Quant l  entendi li ostes si
            fronche le grenon  Et dist entre ses dens coiement a laron
          
             El bos de Quintefoille que de fi le set on  Pendistes
            uos Bernart mon droiturier signor  Qui ti(e)nt Roimorentin
            et son frere Foucon  Et Ferant de Losane et le preu Agenon
             Et Garin et Richier et de Monbar Hugon Et por chou est
            Makaire[s] lor oncle[s] en prison Che furent si neueu et de
            sa norichon. Damede[x] me confonge qui forma Lazaron 
            Se nel uois mon signor nonchier en son dongon  Qui maintient
            ceste terre entor et enuiron De la mort ses .i. freres
            prendera uengison uos l  ochesistes uoir ia nel uos
            cheleron. De la table s  enbla ainc samblant n  en fist hon
             Il moura ia Aiol une si grant tenchon  Ainc mais n  ot
            il si aspre a nul ior de cest mont. CLXXII Li ostes se
            drecha maintenant sor ses piés De la table s  en part s  a
            les barons laissiés uenus est en sa cambre li quiuer[s]
            renoiés  A lui a apelé sa cortoise mollier Douche seur
            douche amie s  onques m  eustes chier  Celés moi le consel
            que ie uous uoil nonchier. Diable(s) uos ont fait cel glouton
            herbergier. El bos de Quintefoille n  i a celer mestier
             Nos pendi il Bernart mon signor droiturier  Qui
            ti(e)nt Roimorentin et son frere Fouchié Et Ferant de Losane
            et Aghenon le fier. Il n  a encore mie plus de .iii. mois
            entier[s]  Qu  il ui(e)nt et nu[s] et poures et kaitis a
            Orliens  Sa lance et noire et torse et ses escu[s] fu uiés
             Et ses cheuals fu maigres a paine pot sor piés. Ie l 
            ai bien oi dire et tout partot nonchier Que trestout le
            gaboient seriant et escuier  Et si disoient tuit par le chité
            d  Orliens Les armes ot enblees et a .i. caruier
          
             Ot tolu le roncin c  on li uit cheualcier. Ne sai quel
            uif diable l  ont puis si essauchié  Car ore est dru[s] le
            roi et maistre consellier[s]. Par saint Pol de Rauane ie le
            uois acointier La sus en cel palais a mon signor Rainier
            Ie ferai ia ses homes armer et haubergier  De la mort ses
            .ii. freres l  i ferai ia uengier  Qui cis glous li ocist a
            celer ne le quier. Quant l  entendi la dame uiue cuide
            esragier C  as tu dit uis diable[s] as tu le sens cangié
            uos aués les barons loiaument herbergié  Si aués auoec aus
            et beu et mangié  uo fil a adoubé et fait l  a cheualier
             Moi dona .i. mantel qui uaut maint boin denier Après
            son bel seruiche li rens felon loier  uos poés orendroit .i.
            tel plait commenchier Dont uos serés pendus comme leres
            fossier[s]  Et uos fiex trainés a keue de destrier  Et
            iou en serai arse en un large foier. Damede[x] les confonge
            qui tout peut iustichier  Se manois ne uos font la teste
            roengier  Se uous cheste parole ne uolés relaisier Par
            saint Pol de Rauane ie lor uois acointier Ie ne le souferoie
            por les membres trancier  Si faite traison ne poroie
            otroier. Quant l  entent li traitres uis quida esragier.
            CLXXIII Li glous ot sa mollier parler si hautement Lors
            ot tel deul al ceur por poi d  ire ne fent. Il leua le puin
            destre sel feri ens es dens  Qu  il l  abati pasmee desor le
            pauement Del sanc qu  ele rendi fu l  ermine sanglens.
            Quant ele se redreche molt ot le ceur dolent. Lasse che
            dist la dame com felon uengement Maugré en ait mes peres et
            mi millor parent Qui de moi et de uos fisent mariement
          
             Li glous saut a l  espee qui en la cambre pent Et iure
            Dameldé le pere omnipotent Se mot uos oi parler de tout cest
            erement  uous perderés la teste sans nul arestement Et
            uous m  afierés et bien et loiaument Que par uous ne saront
            point de cest erement Ia por tous uos parens n  en arés
            tensement Tient l  espee el puin destre le senestre li tent
             Par les treces le prent assés uilainement Ia li
            tranchast la teste sans nul arestement. Cele doute la mort se
            li dist bassement Sire merchi por Dieu le pere omnipotent
            Recheués ent ma foi et puis mon sairement  Que ia ne lor
            dirai nul ior de mon iouent Quant autres ne peut estre esrés
            si sagement  Que maus ne uos en uienge ne uos ne uos parens.
            Et respont li traitre Faus est qui ne consent  Dont miex li
            pora estre a trestot son uiuant Esmeraude respont en bas qu 
            il ne l  entent Honis soit l  enperere s  a forche ne uos
            pent  Se uos son cheualier menés si laidement Par icel
            saint signor a qui li mons apent  Se i  en puis auoir aisse
            par nul enchantement  Ie ne uous en terai ne foi ne
            sairement  Ne lor fache sauoir tost et isnelement
            Mieus uoil ma foi mentir que ne fac autrement  Ne liurer por
            ochire issi uilainement. CLXXIu Li traitres se part de se
            franche mollier Il issi de la cambre si reuient el fouier.
            Oiés del traitor Dieus li doinst encombrier Com les set
            belement trair et engingier Baron soiés a aise nobile
            cheualier  Faites uos richement seruir et aaisier.
            Biaus fieus de ton signor te uoil ie molt proier 
          
             Que tu ne faces cose qui li doie anoier. Ie m  irai en
            che bourc un poi esbanoier. - Sire che dist Aiols che fait
            a otroier. U est no dame alee molt m  en puis meruellier.
            - Ele est un poi malade dist l  ostes en son cief D 
            autre part si commanc uos lis aparellier. Isnelement s  en
            torne ne se uaut atargier uers le maistre palais s  en cort
            tous eslaissiés. Il moura ia Aiol un si fort encombrier C 
            ains mais n  ot issi aspre a nul ior desousiel. Or oiés de la
            dame qui le ceur ot irié uint a l  uis de sa cambre son fil
            cena del cief  Et il i est uenus corans tous eslaissiés.
            Quant il le uit sanglente molt s  en est meruelliés Dame
            dist li ualès por les sains desousiel  Qui uous ossa chou
            faire tant que fuise sor piés - Biaus fiex che dist la dame
            diables et pichiés Nos cora anuit seure se ne uos en
            gaitiés.  Nous auons ches barons loialment herbergiés
            Si ont ensamble nous et beu et mangié Et tes peres les uieut
            trair et engingier uois la Aiol de Franche ton signor
            droiturier  Qui nous ochist Bernart le glouton losengier
             Le neueu dan Makaire et le frere Rainier. Puis qu  il
            t  a adoubé molt le dois auoir cier Et deseur trestous homes
            seruir et essauchier Et tes peres le uait trair et engingier
            La sus en cel palais le ua dire Rainier Si fera ia ses homes
            armer et aubergier Se Dameldeu[s] n  en pense qui tout peut
            iusticier  Ia ueras deuant toi ton signor detranchier.
            Por chou que ie ne uoil itel plait otroier  Si me feri es
            dens le sanc me fist raier  Puis sailli a l  espee le cief
            me uaut trenchier. Adont me conui(e)nt il iurer et fianchier
            
          
             Que ie ne le diroie a home desousiel. Mieus uoil ma foi
            mentir ques uoie detranchier Penitanche en ferai se Dieus l 
            a otroié. Quant l  entent li ualès le sens quide cangier.
            Comment esse diables Antialmes respondié  uaura donques
            mes peres seruir de tel mestier Puis qu  il fait traison ie
            ne li apartieng  Car ia traitres n  ert par moi esparengiés
            Par saint Pol de Rauane ie le uois acointier Aiol mon boin
            signor qui m  a fait cheualier  Que ie ne li fauroie por les
            membres tranchier. - Biaus fieux che dist la dame cil Dex
            te puist aidier Qui en la sainte crois se laissa trauellier
             Por pecheor raembre de mort et d  encombrier CLXXu
            Antialmes li cortois de sa mere depart Issus est de la cambre
            uers Aiol s  en torna. Mal ait se a consel un seul en apela
            Mais a molt haute uois son signor escria Baron or tost as
            armes eneuois i para  Qui preudom uaura estre grans mestiers
            li sera. Biaus sire Aiol[s] de France molt malement uos ua
            Mes peres uos traist qui auoec uos manga.  El bos de
            Quintefoille pendistes uos Bernart Qui ti(e)nt Roimorantin et
            son frere Foucart Et Ferant de Losane Hagenon le uasal
            Et Garin et Richier et Hugon de Monbar. Mes peres fist que
            faus quant il uos herberga Il mist son cors por uous en le
            lieu de Iudas. uers che maistre palais en cort plus que le pas
            A son signor Rainier qui fu frere Bernart. Se il peut
            esploitier iamais ne reueras La fort chité d  Orliens n  es
            portes n  enteras. Quant Aiols l  entendi sur ses piés se
            leua Bien et piteusement Dameldé reclama 
          
             Le roi de sainte gloire qui le mont estora  Que de mort
            le desfenge car grant besoing en a. Aiols che dist
            Gerelmes ne uos esmaiés ia .C. dehès ait el col qui de
            près n  i fera Nos nouiaus cheualiers ie quic nous aidera.
            - uoire che dist Antialme[s] tant com durer pora
            Antialmes li cortois molt forment se hasta  Des cheuals enseler
            et les poitraus lacha. Lasse dist Mirabiaus quel traison
            chi a - Dame che dist Antialmes ne uos esmaiés ia
            Par saint Pol de Rauane mes cors uos aidera. Teus uous pora
            porsieure qui chier le compera. Esmeraude la bele molt
            forment se hasta Des barons adouber l  armeure presta.
            Ele baisa son fil a Dieu le commanda. Il prent .i. uiés escu
            qu  en le maison troua Et une grosse lanche que en sa main
            porta Nouiaus cheualiers est encor nule n  en a. Aiols
            li ot promis qu  a Orliens li donra  Se Damelde[x] l  i maine
            bien li atendera. Antialmes li cortois Mirabel adestra 
            Trés par mi le grant porte qu  il ouerte troua Si en maine l 
            eskiec que Aiols conquesta En la terre d  Espaigne u forment
            se pena. Or les conduise Dieus qui le mont estora Et la
            lune luist cler qui uoie lor mostra Car ançois qu  il aiorne
            si com on uos dira  Aura paor de mort qui plus seurs sera.
            Or escoutés de l  oste comment il esploita Tous les degrés de
            marbre sus el palais monta A sa uois qu  il ot clere hautement
            s  escria Dites sire Rainier quel guerredon aura Qui
            de la mort uo frere anuit uos uengera Et uous rendra chelui
            qui ochis les uos a Qui si se peut uengier molt grant honor i
            a
          
             - Certes che dist Rainiers qui chou me porquerra
            Tous les iors de ma uie mes boins amis sera. CLXXuI -
            Sire dist li traitres uo gent faites armer Une bele
            auenture uos sai dire et conter Or ains par deuant uespre
            quant on le dut soner uinrent .ui. cheualier feruestu et armé
            Tout droit a [ma] maison pour requerre l  ostel. A grant
            meruelle estoient richement acesmé Li uns en fu Gerelmes de
            Mongraille li ber  Et tout si .iiii. fil de nouel adoubé
            Por un glouton conduire s  est en France aualé Il a a non
            Aiol ensi l  oi nomer  Si uient de Panpelune d  un mesage
            conter Tel eskiec en amaine ainques ne ui son per
            .uII. cheuals qui de uair et de gris sont torsé Et d  or quit
            et d  argent de deniers monaé[s]  Et la fille le roi
            Mirabel al uis cler  Que il a conquestee par sa nobileté.
            Ie n  en sauoie mot or ains a l  auesprer Quant ies oc
            herbergiés uolentiers et de gré  Leus me dona .c. saus de
            denier monaé  Et ma feme un mantel qui riches est assés
             Et mes fieus de seruir fu tous abandonés Tost li fu
            ses seruiches molt bien guerredonés  Car Aiols en fist leus
            cheualier adoubé(s) D  armes et de ceual corant et abriué
            Li cheuals uaut .c. liures c  Aiols li a doné. Quant eumes
            mangié et beu a plenté  Son non li demandai ainc nel dainga
            celer. Or poés dire et croire molt ai mon ceur iré 
            Quant dedens ma maison ai celui ostelé  Qui mon signor
            pendi que ie deu(st) tant amer. Gentiex hom del uengier te
            conuenist aster. - Certes che dist Rainiers Dieus en set
            mon pensé.  A sa uois qu  il ot haute commencha a crier 
          
             Baron or tost as armes se uos de riens m  amés Et
            cil ont respondu Ensi com uous uolés .XIIII. cheualier s 
            en corent adouber D  armes et de destriers corans et abriués.
             Signor che dist Rainiers de l  esploitier pensés
            De Roimorentin faites les grans portes fermer  Que par nule
            maniere ne puist nus escaper Et cil respondent Sire c  est
            com uous commandés. .IIII seriant i uont corant et abriué
             Quant il treuent les routes des destriers seiorné[s]
            Ariere s  en retornent dolant et abosmé. A lor uois qu  il ont
            hautes conmmenchent a crier Par foi sire Hunbaut mal uos
            est encontré Esmeraude uo feme les en a fait aler.
            Trais nos a uos fieus chou est la uerités. Ensamble o eus s 
            en ua on le nos a conté. Quant Rainiers l  entendi a poi qu 
            il n  est derués .I. grant cor buglerenc fist en sa tor soner.
            Qui dont ueist borgois et serians adouber Et la uile estormir
            enuiron et en lés En petit d  eure furent plus de doi .c.
            armé  Que borgois que seriant que cheualier monté Et
            issent de la uile tout rengiet et seré  De l  encauchier se
            painent forment se sont haste. Gerelme[s] de Mongraile les a
            bien escoutés Aiol en apela Biaus sire or entendés
            Ia arons la bataille meruellouse et mortel. Cel arnas
            conuenroit Antialme auant mener Et la fille le roi Mirabel al
            uis cler  Enfressi c  a Orliens la mirable chité. Nous
            remanrons ariere as ruistes cos doner Si les detrancherons as
            brans d  achier letré[s]. - Sire che dist Antialme[s] pour
            nient en parlés uos uolés mon barnage tout a nient torner
             Mais par cel saint apostle c  on quiert en Noiron pré 
            Ie nel feroie mie por l  or de .x. chités  Que ie ne fuise o
            uos as ruistes cos doner.
          
             Et se Dex me uieut bien maintenir et garder  Le don
            que m  aués fait uos quic gueredoner. - Signor dist
            Mirabiaus ne uos desconfortés. Mar uos apetisiés car poi
            estés assés. Le harnas conduirai uolentiers et de gré A
            guise d  escuier me conuient atorner. Ele met le iamb(l)e
            outre par grant nobilité Le piet met es estriers esperons ot
            dorés. Qui ueist la pucele ceual esperoner Et le arnas
            conduire et le[s] destriers guier  De cors de gentil feme li
            peust ramenbrer Et li baron s  arestent ens el chemin ferré.
            Atant es uos l  encauc qui molt s  en est penés Cil qui
            Roimorentin auoit tout a garder  Plus uint deuant les autres
            c  uns ars ne peust ieter A sa uois qu  il ot haute commencha
            a crier Gerelmes de Mongraile nel deussiés penser Que
            uous conduissiés mon anemi mortel Mainte fois uous ai fait
            seruir et honorer. Se plus en uolés faire molt chier le
            comperés. Il nen a mie encore plus de .iii. mois passés 
            Cis garchons uint en France por auoir conquester.  Quant il
            ui(e)nt a Orliens la mirable chité  N  aporta il d  auoir que
            il peust mostrer  Dont il presist .u. saus de denier monaé
            Fors unes laides armes .i. escu enfumé Et .i. ceual estrait
            caitif et descarné. Ie l  ai trés bien par tout oi dire et
            conter Que trestout le gaboient seriant et baceler  Et
            li disoient tuit par Orliens la chité  Les armes ot enblees
            dont il ert adoubés  Tolu ot le cheual sor coi il ert montés.
            Ne sai quel uif diable l  ont or(e) si amonté Qu  il est or
            dru[s] le roi et consellier[s] priué[s] Le conte de Boorges
            prist awan en esté 
          
             Et par lui fu Makaire[s] en la prison ietés  Et tous
            nos grans lignages honis et uergondés. - Cuiuer che dist
            Aiols par mon chief uos mentés CLXXuII Cuiuers ce
            dist Aiols par mon cief n  est pas uoirs Onques li miens
            linages ne fist cose a tel mois. De tel traison faire com
            uous sus me metois Me combatrai a uous a mon branc uienois.
            Gerelmes biaus cousins de bien faire pensois Par saint Pol
            de Rauane ie dirai ia manois Mes pere(s) a non Elies uos
            oncles li cortois  Et se Dieus nos en laisse partir a nos
            uoloirs  uostre honor croisterai de dis homes a droit. -
            Certes che dist Antialme c  est petit endrot moi  Que de
            petit peut cors a dolor sordoloir.  - uoire che dist
            Geralmes foi que doi sainte crois  Car ie ne li fauroie por
            l  or de uermendois.  Quant Aiols l  entendi grant ioie ot li
            cortois. CLXXuIII Quant Aiols li cortois la parole
            entendi  Que de son cors aidier sont tout prest et garni
             Or poés dire et croire molt grant ioie l  en prist. Il
            broche le destrier uers Rainier se guenchi Et Rainiers contre
            lui ne l  a pas mescoisi. Anbedui s  entre uienent par
            meruellous air Tant com cheuaus peut rendre por esperon
            sentir  Meruelleus cos se donent sor les escus uautis
            Desor les boucles d  or les ont fraint et malmis  Tant orent
            boins haubers que maille n  en rompi  Mais les anstes
            brisierent des fors espiels brunis. Par tel rauine corent li
            auferant de pris  Si forment s  entre hurtent et de cors et de
            pis  Des elmes et des ciés et des escus uautis 
          
             Que li ceual les portent deus arpens et demi  Ançois que
            tous li menres peust son frain tenir. Et quant che uit Aiol[s]
            a me[r]uelles li uint Il a traite l  espee enuers Rainier en
            ui(e)nt Meruelleus cop li done sor son elme bruni  Que
            les flors et les pieres contreual abati Tant par fu fors l 
            auberc ainc maille n  en rompi. Et li caus fu molt grans uers
            l  archon dessendi  Le col de son ceual li a copé par mi.
            Et Rainiers saut en piés qui doute le morir Mais Aiols s  i
            areste qui le branc d  achier ti(e)nt. Ia se fust bien uengiés
            del glouton de put lin  Quant or(e) le secoururent cil del
            Roimorentin. Gerelmes point et broche et son espiel brandi
             Deuant sor son escu dan Haghenon feri  Un prouost de la
            terre qui gardoit le pais. Onques toutes ses armes nel porent
            garantir Que l  espiel ne li fache par mi le cors sentir
            Deuant lui a la terre l  abati mort souin Et quant che uoit
            Rainiers a poi n  esrage uis. Cil estoit ses parens et ses
            germains cousins Gerelmes dist Renier[s] mon cousin m  as
            ochis Espargnier te uoloie or es mes anemis.  Tu le
            comperas chier se Dieu plaist et ie uif Si home li amainent
            un auferrant de pris  Et Rainiers monta sus s  a un espiel
            saisi. Roimorentin escrie cheualier ferés i Certes
            mar en iront li glouton de put lin.  CLXXIX Quant Aiols
            li cortois uit la force creue  A ses compaignons dist parolle
            aper(e)ceue Chi n  ert plus par les nos bataille maintenue
            Nous ne somes que .uii. cascuns bronge uestue Plus en uoi
            de .cc. en la uoie batue. Onques des fieus Gerelme n  i ot
            raison tenue 
          
             Ains brochent les destriers par mi la plainge herbue
            Cascuns abat le sien a la grant anste ague. Antialmes point et
            broche qui de ferir s  argue  Et fiert .i. cheualier qui
            auoit a non Hue  Que la targe del col li a frainte et fendue
            Et la bronge del dos desmaillie et rompue. Par mi entre le cors
            li a l  anste enbatue  Que mort l  a abatu desor l  erbe
            menue  Outre glous dist Antialmes uostre fin est uenue
            Quant l  entendi Rainiers la color a perdue. Il a dit a ses
            homes parolle aperceue La mort de mon neueu te sera chier
            uendue  Car tu es mes hon liges c  est uerités seue 
            Et tes peres mes sers tout estrais par nature. Riches hons
            est d  auoir amontés par usure Mieus te uenist tenir la soie
            noreture. Por che mestier aras si la goule estendue Che
            te sera auis que tu penges as nues. - Bien ai che dist
            Antialmes ta raison entendue Ançois que il soit iors ne l 
            aube parcreue  uous i sera ma teste cierement desfendue.
            CLXXX Aiols atout les .ui. ceualce fierement Tous les
            galos sor frains abandoneement  Signor che dist
            Antialme[s] cheualciés sagement. Cascuns a boin destrier ie
            n  i uoi nul sulent De lor .x. cheualier[s] auons pris
            uengement  N  en i a mais que .ix. iel sai bien uraiement.
            Cheualcons si près d  aus que uoions lor talent. Ques poroit
            .i. petit eslongier de lor gent Tant que cil fuisent mort et
            liuré a torment  Ia puis ne douterons lor borgois de noient
             Car des armes porter sont apris pourement Que chou est
            un[s] mestier[s] qu  il ne font pas souent. 
          
             Uns grans uiés chastelès est .i. poi cha deuant  Une
            tor i a gaste descauee forment. S  ens nos i poons metre por
            auoir tensement  La nous porons desfendre assés et longement
             Tant quel sara li rois u douche Franche apent Ne quic
            que al secor[s] nel trouomes pas lent. - Antialmes dist
            Aiol[s] par le cors saint Climent Tous iors uous truis de
            foi uers moi entirement  Et se Dieus nos en laisse partir a
            sauement  Encor(e) uos en quic faire un si riche present
             Dont essauchié seront trestout uostre parent. CLXXXI
            Cil del Roimorentin se paine[nt] d  encauchier. Deuant trestous
            les autres le trait a .i. archier Reuient poignant lor sire c 
            on apele Rainier. A sa uois qu  il ot haute commencha a
            huchier Aiols quiuer[s] traitre Dieus te doinst encombrier
            De la mort de mes freres te donrai le loier  C  a m  espee
            te quic le teste roengier. Quant l  entendi Aiol[s] le sens
            quide cangier. A lui tira sa resne si guenchi uers Rainier
             Et Rainier[s] contre lui ne l  a pas resongié. Ambedui
            s  entreuienent comme lupart irié  Meruelleus cos se donent es
            escus de quartier  Desor les boucles d  or les ont frains et
            perciés Tant orent boins haubers nes porent desmaillier
            As grans cos des uasaus et as fais des destriers Et a lor
            roides anstes planees de pumier Dont n  i ot il celui tant
            orguellous ne fier C  a cel cop ne conuienge tous les arçons
            uuidier. Andoi furent uasal s  i ressaillent en piés  Et
            traient les espees dont li branc sont d  acier  Grandismes cos
            se donent es escus de quartier  Que des hieumes se font les
            pieres ius glacier
          
             Ainques n  i remest piere ne facent deslachier. Ie qui
            que li damages en fust ia sor Rainier  Quant si home i
            aceurent por le secor[s] aidier  Plus furent de .ii.c. qu  a
            ceual que a pié. Antialmes point et broche li fiex a l 
            userier Deuant sor son escu feri .i. cheualier Onques
            toutes ses armes ne li porent aidier Que l  espiel ne li fache
            par mi le cors baingier  Deuant lui a la tere l  a ius mort
            trebucié. Il a traite l  espee dont bien se sot aidier Si
            feri un borgois qu  en fist uoler le cief. Il encontre son pere
            sor .i. corant destrier. Dameldé en iura le uerai iustichier
            Se ne fuissiés mes peres ia presisse loier De uo grant
            traison a l  espee d  achier Cil de Roimorentin corurent tout
            irié Plus furent de .ii.c. qu  a ceual que a pié. Qui
            dont ueist Aiol son mautalent uengier  Le grant espee çainte
            son escu sor son cief  Ramenbre[r] li peust de uaillant
            cheualier Tant forment l  ont greué que il l  ont mis a pié
             Et Marchegai s  en fuit par le camp estraier[s]. Gerelmes
            le saisi par le resne a or mier. La nuit i fust Aiols ochis et
            detrenciés  Quant il et tout si fil le corurent aidier
            Onques n  i ot celui qui n  abatist le sien. Par forche li
            ramaine Gerelmes son destrier  Et Aiols i monta li gentiex et
            li fier[s] Puis s  en tornent ensamble et seré et rengié.
            Antialmes les conduist tout .I. antieu sentier Mirabel
            aconsieut soz un arbre foillié Qui molt auoit son cors pené et
            trauellié. Mais ançois qu  il s  en puisent ens en la tor
            ficier  Auient a nos barons meruellous encombrier[s]. Cel
            del Roimorentin i uinrent tout irié 
          
             Plus furent de .ii.c. qu  a ceual que a pié  Desous
            Gerelme ocissent son auferant destrier  Il resaut sus en piés
            et drece sor ses piés  Et a traite l  espee l  escu tient sor
            son cief Cui il consieut a cop tous est a mort iugiés.
            Cui caut que sa desfense n  i ualut .i. denier Car il fu [par
            aus] pris retenus et loiés  Se le font el castel ariere
            renuoier Et quant le uoit Aiol[s] le sens quide cangier.
            Es .iiii. fieus Geralme nen ot que courechier  Quant il uirent
            lor pere retenir et loier. Qui donc eust ueu les gentiex
            cheualiers A lor pere secoure mais ne lor ualut nient.
            Del cors del gentil home lor est pris grant pitiés. A l  entrer
            del castel fu li capleis fiers Mais Mirabel n  i porent secore
            ne aidier. Rainiers le ua saisir par le resne a or mier 
            Li et l  eskiec a fait el castel renuoier  Et tous les .uii.
            cheuals c  Aiols ot gaignié  Qui de uair et de gris et d 
            auoir sont cargié. Rainiers a sa uois aute commencha a hucier
            Ceste putain me faites en ma cartre lancier. Le matin le
            ferai liurer as escuiers  Son lecheor pendrai comme laron
            fossier Gerelmes ert pendus et si .iiii. iretier  Et
            Antialmes detrais a keue de destrier. Quant l  entendi
            Aiol[s] le sens quide cangier Il tient nue l  espee et l 
            escu enbrachié Cui il consieut a cop tous est a mort iugiés.
            Amont par mi son elme ala ferir Reinier  Que lés le maistre
            bare a le cercle trenchié Mais tant fu fors la coife ne le pot
            damagier Por quant si l  estona que le fist trebuchier 
            Desor lui s  aresta si ti(e)nt le branc d  achier  Ia li
            tranchast la teste sans plus de l  atargier 
          
             Quant si home racorent por le sien cors aidier. CLXXXII
            Quant Aiol[s] uit Geralme retenir et mener Loié en le prison et
            s  amie al uis cler  Le grant deul que il maine ne peut nus
            hon conter. Li .iiii. fil Geralme furent près del pasmer.
            Antialmes commencha hautement a crier Signor boin cheualier
            ne uous caut desmenter Onques en grant doel faire ne ui riens
            conquester. Entrés en cele tour ne uous caut d  arester.
            Si uos desfendés bien por uos uies sauer. Ie uous quic a cort
            terme tel secor[s] amener Cil qui uos encauchierent le poront
            bien comprer Laiens en sont li .u. tout maintenant entré
            Et sont par uiue forche les aleoirs montés Par une uoie
            estroite qui dedens la tor ert. Et Antialmes s  en torne qui
            les a commandés A Dieu de sainte gloire qui en crois fu penés.
            Et quant che uoit Rainiers a poi qu  il n  est derués A sa
            uois qu  il ot haute commencha a crier Baron or tost après
            Antialme me prendés Se il uis uos escape tous sui a mort
            liurés. Chou est li hom(e) en terre que li miens cors plus het
             - Certes che dist Antelmes molt chier le comperés. 
            Encore n  aués mie tout le bos recaupé  Une [h]art i a
            droite a coi uos penderés. Ie quic que ia mon pere soit molt
            près par delés  Qui uos a porcachié le traison mortel
            Por coi uous serés tout honi et uergondé. - Comment che dist
            Humbaus a ie dont engenré Enfant qui me manache de la teste
            a cauper - Certes che dist Antialme[s] car deserui l 
            aués. Ia hon traitres n  ert par moi enparentés Il
            hurte le ceual si s  en est deliurés.
          
             .u. cheualier(s) l  encaucent por son cors agreuer Cui
            caut il n  en donroit .I. denier monaé. Cheual ot fort et
            rade isnel et seiorné  Et quant li glouton uoient nel poront
            encombrer  Qu  il nel porent ataindre a pla[n]che ne a gués
             Ariere s  en retornent sel laisierent ester. D  asaillir
            al castel sont trestout apresté Et li .u. se desfendent cui li
            besoings en ert Ietent pieres et roces et grant caliaus
            corbés. Humbaus de l  assaillier s  est durement astés As
            estaches del pont trespassa les fossés uint al pié de le tor
            si commenche a crier Baron uenés auant por coi nes asallés
            Se me uolés aidier orendroit les arés. - Signor che dist
            Aiols i  oi nostre oste parler Al pié de cele tor ie l  ai
            bien escouté. A iceste parolle que dist Aiols li ber 
            Iofroi[s] li fiex Geralmes laisse une piere aler Grant et
            grosse et pessant quanqu  il pot sosleuer Aual desor son elme
            l  a laisie[e] couler  Le pis et le coraille li a faite froer
             Ausi com uns esfondres l  a ius acrauenté Lés le mur l 
            abat mort uoiant son parenté. Et Aiols li escrie Biaus
            ostes receués Ostes tu m  as trai comme leres proués
            Mais la merchi de Dé(x) molt en es bien loés - Certes che
            dist Rainiers molt cier le comperés Ains dernain miedi a
            forces penderés - Sire che dist Aiols se Dieu plaist uos
            mentés Chi le lairons d  Aiol le gentil baceler  Et de
            ses compaignons qui o lui sont remés Damelde[x] puist lor cors
            garandir et tenser Si dirons del message qui s  est acheminés
             D  Antialme le gentil qui fu preus et senés. Il sot bien
            les passages les plances et les gués
          
             Enfressi c  a Orliens ne s  est aseurés Par le plus
            maistre porte est en la uile entrés. Mie nuis ert passee si ot
            li cos canté. A le porte le roi tout droit s  est arestés.
            Il escrie al portier Amis la porte ourés. Li portier[s] li
            respont Par foi n  i enterés  N  estes mie preudom qui a
            ceste eure alés. - Amis che dist Antialmes merchi uos uoil
            crier. Se tost nen est ouerte li damages ert tés 
            Loeys nel uauroit por Orliens la chité Quant li portier[s]
            l  entent en piés s  en est leués Il ouri le guicet tant qu 
            il ot esgardé Desous le baron uit le ceual tressué Car
            durement s  estoit trauellié et pené. CLXXXIII Li
            portier[s] se leua quant la parolle oi Il ouri le guicet s 
            a le baron coisi uasal aués besoing molt uos uoi esmari.
            - Oie uoir biaus dous sire por Dieu merchi uos pri Gerelmes
            de Mongraille qui est hon Loeys  Et tout si .iiii. fil li
            cheualier gentil  Estoient a Mongraille el palais signori
            Par la reuint Aiols del message furnir Del fort roi Mibrien u
            li rois l  ot tramis. Gerelmes li uaillans molt boin ostel li
            fist Et por son cors conduire s  estoit en France mis
            Ersoir se herberga droit al Roimorentin. Reiniers ert en sa
            tor qui la parolle oi Por l  amor de son frere le tient a
            anemi Et fist trestous ses homes et mander et banir.
            Quant li baron le sorent tost se furent garni Entre Aiol et
            Gerelme et tout si .iiii. fil Orent tout lor arnas hors de la
            porte mis. Rainiers o tous ses home[s] uoirement le[s] sui
             Et il se desfendirent tant com porent soufrir.
          
             En .i. uiés castelet les ont a forche mis Si i est ia
            Geralmes et retenus et pris Et la fille le roi Mirabel al
            cler uis  Et tous les .uii. ceuals que Aiols a conquis
            Ont remenés ariere dedens Roimorentin. Se Damelde[x] n  en
            pense qui de l  aighe fist uin Le ior qu  il sist as noces de
            saint Archedeclin  Ia nel reuera mais li fors rois Loeys.
            Quant li portiers l  entent la porte li ouri Isnelement et
            tost le laisse aual uenir. Sire dist li portiers entendés
            cha a mi Entendés moi un poi par la uostre merchi S 
            irai as cambrelens uo message furnir.  - Or tost fait il
            biaus sire de tost haster uos pri. Li portiers est montés
            tous les degrés marbrin[s] Et a crolé l  anel li cambrelens i
            uint Et cil li conta tout quant c  Antialmes li dist. Li
            cambrelens s  en torne si ua a Loeys. Il crola l  anelet et li
            rois s  esperi Que uieus tu ua ami por Dieu qui ne menti
            Et cil li conta tout l  orgeul et le peril Et le mesauanture
            que Antialmes [li] dist. Quant l  entendi li rois si est en
            piés saillis A sa uois qu  il ot clere a escrier s  est pris
            Faites armer mes homes por le cors saint Denis Car se ie
            perc Aiol malement sui baillis Qui dont eust ueu le palais
            estormir Et les frans cheualiers armer et feruestir L 
            enperere de Franche de la cambre en issi  Il regarda aual s 
            a Antialme coisi  Car la lune luist cler et l  iaume[s]
            esclairi. As cambrelens demande Dites moi qui est cil
            Que ie uoi la armé sor cel destrier de pris Dist un[s]
            cambrelensSire deuers Roimorentin Orendroit est uenus le
            message furnir.
          
             Quant l  entendi li rois sel fait auant uenir  Des
            nouelles demande et il li a iehi  Si com Hunbaus ses peres les
            ot la nuit trais Par mon cief dist li roist molt m  a bien
            mesbailli CLXXXIu Amis che dist li rois molt es
            preus et cortois. Ensamble uos ira mes senescaus Iofrois 
            A .ii.c. cheualiers adoubés de conrois. Pensés del tost aler
            si esrés par sauoir Après uous ferai sieure d  Orliens tous
            les borgois. Mes barons me rendés ains que uienge li soirs
            Reinier le traitor m  amenés deuant moi Tel iustiche en
            ferons com iugeront François. Por chou qu  a mes barons aués
            esté de foi  uous croisterai uo fief mais que bien me
            seruois - Sire che dist Antialme[s] dehait qui s  en
            recroit - Montés franc cheualier dist Loeys li rois 
            Car se ie perc Aiol grans damage[s] me croist Mieux
            aimeroie a perdre Rains u Cartres u Blois Doi cent cheualier
            montent et maint riche borgois Al trespasser d  un pont fu
            molt grans li destrois. Antialmes les conduist qui les uoies
            sauoit  A toute la commune d  Orliens et des borgois.
            Antialmes en fist .c. enbuisier detrier soi Dusqu  al uiés
            castelet se tinrent mu et coi. Autre[s] .c. cheualiers adoubés
            de conroi En a mené Antialmes sor les destriers norois.
            Quant al chastelet uinrent li ior[s] lor aparoit. Aiols fu la
            dedens corechous et destrois Quant il ne sont que .u. de mort
            sont en esfroi Car cil de fors les traient as ars de cor
            turcois. Et li armé monterent desous les aleoirs 
            Fierement les destraignent as boins brans uienois 
          
             Des .iiii. fiex Gerelme ont retenu les trois Cha de fors
            les amoinent ses loient el camois. Et Aiols est entrés la
            dedens par pooir Iofrois li fiex Geralme(s) est entrés auoec
            soi. Tant ont lassé les cors petit ont de pooir. Aiols en
            iure Dieu que ia ne s  en faindroit  Ne por mort ne por uie
            tant com durer poroit Autressi set il bien que Rainiers l 
            ochiroit  Car por la mort ses freres durement le haioit.
            Et Rainiers s  escria a une haute uois Aiols fieus a putain
            fel traitre reuois Por la mort de mes freres morés uos
            orendroit Ie n  en prendroie mie tout le tresor le roi 
            Que ne te fache pendre as forches cui qu  en poist  Esque
            et fuisil auoient apresté li borgois  Le feu ont enbatu qu 
            il le uoillent ardoir.  E Dieus che dist Aiols qui fus mis
            en la crois  Aies merchi de m  arme iamais ne quic ueoir
            Ne parent ne ami ne mon oncle le roi Ahi Elies pere uous
            conuient remanoir Et Auisse ma mere qui se pasma por moi
            Longement ens el bos Dieus qui tout le mont uoit uos fache
            autre secors car par Aiol uotre oir N  en auerés uos ia le
            monte d  un ballois Atant es uous poignant le senescal le roi
            Et le cortois Antialme qui conduist les François. Il escrie
            Monioie c  est ensenge le roi Cuiuers Reiniers traitres
            par les sains d  Orlenois  uous en pendrés as forches ains
            que passe li soirs Cil del chastel l  oirent nel tindrent a
            gabois Des aleoirs se laissent a la tere caioir  Por
            desfendre lor cors se metent a destroi. CLXXXu Cil del
            Roimorentin uirent Frans aproismier Molt orent grant secors de
            lor signor Rainier.
          
             Il sist sor Marchegai armés et haubergiés  Qu  ot
            conquis en l  estor molt en fu fors et fiers. A sa uois qu  il
            ot haute commencha a hucier Ne uos esmaiés mie nobile
            cheualier  Pensés de bien desfendre nous en auons mestier
            Car par icel signor c  on a Rome requiert  Ançois que iou i
            muire me uenderai molt chier Atant es uous Antialme le fil
            a l  userier  Qui a l  anste brandie del roit tranchant
            espiel Deuant sor son escu ala ferir Reinier. Desor la
            boucle d  or li a fraint et percié Le blanc hauberc del dos
            desrout et desmaillié De ioste le costé li conduist son
            espiel Diable le garirent qu  en car ne l  a touchié. Il
            l  enpoint bien par forche si l  a ius trebuchié  Ançois que
            li traitres se peust redrechier  Antialme[s] li cortois par le
            nasal le tient  Encontremont le sache a loi d  ome guerier
            A la uois qu  il ot bele commencha a hucier U estes uous de
            Franche li gentil cheualier Ie tieng le traitor car me uenés
            aidier Adont i sont uenu .xiiii. cheualier Qui l  ont
            par uiue force retenu et loié. Al senescal de Franche le
            rendent prisonier. Quant Aiols ot Monioie crier et essaucier
             S  on li eust doné trestout l  or desousiel  N  eust il
            mie esté si ioiant ne si liés. De la tor se deuale mais n  a
            point de destrier Marchegai a troué deuant lui estraier
            Que leus tout maintenant en ert keus Rainier[s]. Et Aiols i
            monta qui nul millor ne quiert Il s  abaissa a tere si prist
            .i. fort espiel Deuant sor son escu feri un cheualier 
            Desor la boucle d  or li a fraint et perchié Onques toutes ses
            armes ne li orent mestier
          
             Deuant lui a la tere l  a ius mort trebucié. Il retorna
            ariere si saissi le destrier  Iofroi le fil Gerelme le rent
            par amistié. Et cil i est montés qui forment en fu liés 
            Puis a traite l  espee et l  escu enbrachié Et ua querre ses
            freres si les a tant cerkié Qu  il les remist as armes et as
            corans destriers. Adont i est uenue la communge d  Orliens
            Et li .c. c  orent fait el breullet enbuisier Les borgois ont
            forclos et deuant et derier. Cil del Roimorentin ne se porent
            aidier  Car des armes porter n  erent pas costumier  Qu 
            il ne faisoient mie souent itel mestier Dusc  al Roimorentin
            retornerent arier. Au cors le senescal le ua Aiols noncier
            C  al chastel ne forfachent ualissant .i. denier  As borgois a
            fait rendre lor maisons et lor fiés As fources sor la tor ont
            fait pendre Rainier  Puis fisent Mirabel de la cartre sachier
            Entre lui et Geralme estoient prisonier. Ses .uii. cheuals n  i
            uaut Aiol[s] mie laisier  Ne tout le grant auoir qu  il auoit
            gaingié. Auoec lui maine Antialme le fil a l  userier
            Ainc de la mort son pere ne le uaut emp[l]aidier Qui fu mors
            sor la tor d  un grant quarrel plenier. La dedens en la tor
            laisent .x. cheualier[s] Qui garderent la uile le bourc et le
            marchié. Ens el chemin s  en entrent tout seré et rengié
            Li uns des fieus Geralme le uait auant nonchier C  Aiols
            reuient d  Espaigne baus et ioians et liés  Et l  enpereres
            monte o lui .c. cheualier  Et la dame Ysabiaus Lusiane al
            uis fier. Quant uirent Mirabel les Aiol cheualcier 
            Sachiés qu  en nule d  eles n  ot adont c  airier. Li fors rois
            Loeys qui Franche a a baillier
          
             Ala Aiol son dru acoler et baissier. Maintenant en
            entrerent en la chité d  Orliens  Et li rois les en maine ens
            el palais plenier. CLXXXuI Molt par fu grant la ioie que
            fist roi Loeys Il acola Aiol si l  a a raison mis
            Gentiex damoiseus sire bien puisiés uos uenir Molt ai estei
            por uos coreçous et maris Iamais ne uous quidai ueir a nes un
            di(s). Mais uo[s] deus compaignons a ie en cartre mis.
            Se il uos ont forfait ne de riens mal bailli  Demain les
            ferai pendre sans nes un contre dit. - Sire che dist Aiol[s]
            se Damelde[x] m  ait  Por lor fier uassellage sont issi mal
            bailli. A Panpelune alames ne uous en quier mentir Ie
            me fui endormis un merkedi matin Et ie ne m  esuellai por tot
            l  or que Dex fist. Il fissent lor eskiec comme preu et
            gentil Por l  acordanche en uaurent mi home deuenir
            Mais iou tant fui uers aus coureçous et maris  Que ie ne
            uauc ainc prendre lor droit nel requellir. Car les me rendés
            sire par le uostre plaisir. - Par foi molt uolentiers li
            rois li respondi  Nel uos contrediroie par le cors saint
            Denis  S  or i deuoie perdre Estanpes et Senlis.
            Ylaires et Iobers sont de prison fors mis. CLXXXuII Li
            compaignon Aiol furent molt forment lié De chou qu  il les
            auoit loialment tesmongié Grant ioie font de lui et molt grant
            amistié. Lusiane la bele prist Oton de Poitiers Sus el
            palais le maine li et le duc Gontier Entre Aiol son cousin et
            Mirabel s  asiet. La fille Mibrien uaura contralihier
            Dites biaus sire Aiol ceste dame que quiert
          
             uient ele a Sainte Crois a cest nostre mostier Teus
            feme deust estre norie en .i. celier  Car des dames d 
            Espaigne sai assés qu  il en [i]ert En ceste nostre tere ne
            seuent gaignier. Certes mar ot ma mere son or et ses denier[s]
            Et les larges bontés qu  ele uos fist l  autrier  Quant feme
            uolés prendre et moi uolés laisier Ia Dex ne uos pardoinst a
            nul ior le pechié Tant m  en aront gabé seriant et cheualier
            Quant al matin leuoie en langes et nus piés  Aloie a Sainte
            Crois pour Dameldé proier Qu  il garesist uo cors de mors et
            d  encombrier. Damoisele d  Espaigne iel uos uoil calengier
            Si uos desfenc de Dieu le pere droiturier  Des martirs et
            des uirgenes qui tant font a proisier  Que ne prendés Aiol
            che gentil cheualier. Certes iel doi auoir iel deserui
            premier Et se uous le prendés se Dieus me puist aidier
             Ie uous ferai a honte tous les membres tranchier. Cele
            fu gentieus feme si ne respondi nient. CLXXXuIII Lusiane
            fu molt coreçouse et marie Et uoit le roi son oncle si fu
            molt esbaudie En non Dieu(s) sire Aiol ie ne quidaise mie
            Que nos grans amistés fuissent ia departie[s]. Ie uic iadis
            tel eure n  estiés mie si riches  Marchegai ne ualut que
            .xiii. sous u quinse. Damoisele d  Espaigne ie uos uoil
            contredire  Si uos desfenc de Dieu le fieu(s) sainte Marie
            Et des lois presieuses des martir[s] et des uirgenes  Que
            ne prendés Aiol che cheualier nobile Que ie le doi auoir
            que iel(e) deserui primes. Et se uos le prendés se Dex me
            beneie  Ie uous ferai a honte detranchier et ochi(e)re.
            Cele fu gentiex feme si ne respondi mie.
          
             Quant l  entendi Aiol[s] a poi n  esrage d  ire  Car il
            uoit Mirabel coureçouse et irie. Par ire saut en piés li fil[s]
            al duc Elie Ia parlera li ber par sauoir sans folie.
            CLXXXIX Aiols li fiex Elie s  est contremont drechiés 
            Sor une haute table monta a ses .ii. piés  Si hautement parla
            que on l  entendi bien Or m  escoutés fait il nobile
            cheualier  François et Borgengon Alemant et Baiuier 
            Qui les marces tenés des chités estes cief Aidiés moi mon
            signor Loeys a proier  Car ie sui ses hons liges si tieng de
            lui mon fié.  Ie li ai fait bataille et fort estor plenier
             Et gueres afinees et furni ses loiers  Onques n  en
            demandai uallissant .ii. deniers  Ne mais que mes cheuals me
            rendi uolentiers. Chou que dira li siecles mes iretages
            [i]ert Orendroit le me renge et ie l  en uoil proier.
            Et respondi li rois Tout uos soit otroié Dites que uous
            plaist tost tout uos ert otroié. - Par mon cief dist
            Aiol[s] ains m  ert molt bien gagié  Et sor les sains iuré
            et molt bien fianchié.  Li rois a pris .i. gant que uns
            euesques ti[e]nt  Si en saisit Aiol de quanque il li quiert.
            Sor sains li a iuré a .xxx. cheualiers Del barnage de Franche
            de tous les plus prosiés  Que il li rend[e]ra tout chou que
            ses drois iert. Or parlera Aiol[s] li gentiex et li fiers.
            Encore ne set mie li rois que c  ert ses niés  Mais il de
            maintenant s  i uaura acointier. CXC Amis che dist li
            rois or uos ai fait gent don  Sauoir uoil que uolés et oir
            uo raison. - Iel dirai dist Aiols si que François l  oront.
          
             Ie uous demanc Nauers et Lengres et Dignon Et la chité
            d  Angiers Nobles et Besençon Et Trieues et Plaissence
            Cremoigne sor le mont Si uoil Miaus et Prouin[s] et Rains et
            Ch[a]alon  Amiens et Saint Quentin et Loon et Soisson[s]
            La ducheé de Franche celi uos demandon  Del moustier Saint
            Denis le maistre confanon  Et la senescaudie de tout uostre
            rion  Et petit s  en ira que par mi ne parton Mais por
            chou qu  estes rois honor uos porteron De uos le conistrai
            seré uos liges hom. Iel uous ai demandé si dirai le raison
            Por coi l  ai demandé comment et comment non. Mes pere(s) a
            non Elie a la clere fachon  Ma mere ert uostre seur fille le
            roi Charlon  De Franche le cachastes par .i. maluais glouton
             Par le consel Makaire et des autres larons Damelde[x]
            lor en renge ains la mort gueredon Iamais ior de ma uie sans
            guerre ne seront. Quant l  entent l  enperere tel ioie n  ot
            mais hom. CXCI Quant ore entent li rois qu  Aiols estoit
            ses niés  Onques mais ne fu il si ioians ne si liés
            Isnelement le cort acoler et baisier. Gentiex damoiseus sire
            por coi ne le dissiés Ia uous eusse iou adoubé tout premiers
            Et rendus uos honors uos teres et uos fiés. - Sire ie nen
            osoie par les sains desousiel  Por chou que i  ere poures
            nus et mal [a]aisiés. CXCII - Sire frans damoiseus grant
            folie fessistes  Que uos uostre consel premier ne me
            iehistes. - Sire ie nen osoie dist Aiols par ma uie 
          
             Quar i  estoie si poures que n  auoie dont uiure. Par
            foi Lusiane est molt priueus ma cousine Or li dorons tel
            home qui manans soit et riche[s] Que ie sui ses coussins moi
            ne peut auoir mie. - Sire dist Lusiane par tant en sui
            garie Mais par cel saint apostle c  on requiert en Galise
             Encore amaise miex que ne m  apartenisses. E Dieus
            dist la pucele or seroie garie Se i  estoie accordee a le
            france mescine. Damoisele d  Espaigne trop uos ai fait marie
             Trop uos ai orendroit a grant tort laidengie De chou
            que uous ai dit ne uos corechiés mie. Or en prendés mon droit
            i  en sui preste et garnie  Que ie le uos amenc uoiant la
            baronie. La pucele respont qui fu preus et nobile  Ie
            uous pardoing tout bele quanque uos me desistes.  Boinement
            par amor(s) et tout sans uilonie. E[s] les uos acordees lés a
            lés sont assisses. Grant ioie en a mené la riche compaignie.
            CXCIII Aiol[s] prist Mirabel par le main blancoiant Il
            est uenus al roi se li dist en riant Faites baptisier sire
            le fille Mibriant. Ie le conquis l  autrier a l  achier et al
            branc. Puis en ai eu paine et anguise et ahan. Et
            respondi li rois Ie l  otri et commanc. Al moustier Sainte
            Crois le menerent no Franc. La auoit une kuue de fin or
            reluisant D  aigue le font enplir et beneir esrant  Si
            fissent la pucele baptisier esraumant. La le leua li rois et li
            mieus de sa gent  Lusiane la bele al gent cors auenant.
            Ainc son non ne li uaurent cangier ne tant ne quant En [la]
            loi crestiane la le uont confremant  Mirabeus ot a non issi
            comme deuant.
          
             CXCIu Ensi com ele fu en saint fons baptisie[e]  L 
            enperere de France l  ama molt et tint chiere .III. chités li
            dona riches de grant maniere C  est [T]reue[s] et Plaissenche
            et Cremoine la tierce. CXCu Sire che dist Aiols issi
            peut il bien estre uous serés mais ses peres sor tous homes
            terrestre[s] Ie le prendrai a feme si me dites le terme.
            Et respondi li rois Ia (n)i meterai terme Octaue
            Pentecouste la glorieuse feste Le uous donrai a feme a Ais a
            la capele. Et Aiols s  escria a sa uois qu  il ot bele
            Or m  escoutés signor franc cheualier honeste Qui uieut or
            et argent et pailes de Biterme Et muls et palefrois et
            destriers de Castele  Demain uiegne auoec moi et boinement me
            serue Et iou irai saisir mes honors et mes teres. CXCuI
            Adont li respondirent li gentil cheualier Cui il auoit doné l 
            or fin et les deniers  Les muls les palefrois et les corans
            destriers En non Dieu font il sire nous irons
            uolentiers  Et deuers trestous homes uostre honor calengier
             Que nous l  aquiterons se Dieus l  a otroié Al matin
            par son l  aube se sont aparellié Si uont par les contrees et
            saisirent les fiés Que tenoient d  Elie le gentil cheualier.
            CXCuII Tant ont alé qu  il uinrent a la chit de Nauers.
            Makaire[s] i ot mis Pinart et Pinabel  Deus felons traitors
            orgellous et engrès Ne lor daignierent rendre tant par furent
            dispers. Aiols les a saissis s  en fist si grans dessers
            Que .uii.xx. en fist pendre en puis de Montinel Puis a mises
            ses gardes par dedens le chastel.
          
             CXCuIII Après en est uenus a Lengres en Bourgoinge.
            Cil qui furent dedens le li ueurent et donent Les clés de la
            chité li aportent encontre  Feuté li iurerent si deuinrent si
            home. Tout droit a Bessenchon li uint li rois encontre 
            Il l  en [a] apelé fierement l  araisone Comment le faites
            niés - Bien merchi Dieu biaus oncles. Conquerrant uois ma
            tere nus ne m  i met caloigne. Qui contredit i met morir l 
            estu[e]t a honte. Or manderai mon pere qu  il uiengne de
            Gasconge. Il li a enuoiés isnelement .iii. contes  D  or
            fin et d  argent blanc fist cargier .xii. somes Qu  enuoie a l 
            ermitage droitement al saint home. CXCIX Or s  en uont li
            message qui ne l  ossent ueer Li messages les guie qui l 
            auoir ot porté C  Aiols [lor] enuoia si com oi aués. Tant
            ont par lor iornees esploitié et esré  uinrent a Mongaiant s 
            ont Elie troué L  or fin et l  argent blanc ont al moine doné
            Por Dieu et por Elie fu li lieus honorés. Il ont dit a Elie
            Sire uous en uenrés Al roi de douche Franche par nous uos a
            mandés Car il uieut estre a uous paissiés et acordés 
            Et uostre fieus uous mande Aiols li bacelers  Qui est al
            roi de Franche acointiés et amés  Si uos mande par nous que
            plus n  i demorés  Car il a reconquis toutes uos iretés.
            Quant l  entendi li dus Dieu en a aouré(s) Signor dont irai
            iou uolentiers et de grés Sor .i. boin palefroi ont fait le
            duc monter Qui bien le portera et amblera assés La
            ducoise leuerent sor .i. mul afeutré. A Moysès l  ermite ont
            congiet demandé 
          
             Et cil les commanda a Dieu de maiesté. Atant ont le pais
            et le resne passé  Car lor herbergerie ne uous sai raconter
             Durement m  en anoie li pais a nommer. Tant ont par lor
            iornees esploitiet et esré Qu  il uinrent a Orliens la mirable
            chité. De chou fist molt Elies que cortois et que ber 
            Qu  il uait a Sainte Crois Dieu proier et ourer. Il prent
            .iiii. mars d  or ses a mis sor l  autel Si a nostre signor
            durement ahouré  Des biens que li a fait par la soie bonté.
            A l  issir del moustier a le roi encontré  Qui li uenoit
            encontre a molt riche barné. Quant le uoit Loeys si l  en a
            apelé Gentiex hon de boin aire bien soiés uos troué
            Icil soient honi et del cors uergondé Qui uous fissent de moi
            partir et deseurer Et respondi Elies li cortois et li ber
             Si soiés ben[e]ois com deserui l  aués Loeys respondi
            Sire grant tort aués  Car tant grant ami fait mals consaus
            deseurer. - Sire che dist Aiols c  est fine uerité
            Mais or pri iou mon pere par fines amisté[s] Et ma mere la
            gente que uous ichi ueés  Qu  il uos prient merchi et uous li
            pardonés. Et respondi Auisse uolentiers et de gré
            Deuant les piés son frere s  est alee acliner  Et il l  en
            releua entre ses bras soef Douchement li baisa et la bouce et
            le nés  Et puis le duc Elie par fines amistés. Puis corut
            la ducoise son enfant acoler Plus de .c. fois li baise et la
            bouce et le nés. Aiols a fait le roi et son pere acorder 
            Mautalent et iror boinement pardoner. Li rois li rent sa tere
            et toute s  erité
          
             Et la senescaudie de trestout son resné Les consaus de
            sa cambre li a tout commandés Ausi comme deuant li rent ses
            dignités. Biaus fieus che dist Elie[s] molt aués bien
            esré  Qui m  aués reconquisses toutes mes iretés 
            Ersoir estoie poures or sui rices assés. Mon ceual et mes
            armes uoil or(e) que me rendés Que uos baillai antan el bos al
            desseurer. - Sire che dist Aiol[s] onques mais n  oi tel.
            Li blans haubers ne l  elme[s] ne pot longes durer  Et l 
            escu[s] et le lanche fu perdus al ioster Et Marchegai est
            mors et a sa fin alés Piecha que l  ont mengié li cien en .i.
            foussé  Il ne pooit mais core tous estoit asotés.
            Quant l  entendi Elies por poi qu  il n  est derués Il a pris
            un baston par sa ruiste fierté  Sore li est corus qu  il le
            uoloit tuer Lechiere dist li dus mar l  ossastes penser
             Que Marchegai fu mors mes destriers seiornés Iamais
            autres si boins ne sera recourés.  Issiés fors de ma tere ia
            plain pié n  en tenrés. Cuidiés uos faus lechieres fol glous
            desmesurés  Por uo(u)s cauces percies et pour uos pains
            solers Et por uos blons cauex que faites cordouner  uos
            soiés riches hon et ie musars clamés Li barnages de France s 
            en commence a gaber  Meismes Loeys en a un ris ieté.
            Quant Aiols uit son pere enuers lui airé  Isnelement et tost
            li est al piet alé Sire merchi por Dieu che dist Aiols li
            ber  Le ceual et les armes uos quic encor(e) mostrer.
            Il les fist en la plache trestoutes aporter Aiols les auoit
            faites richement atorner  De fin or et d  argent richement
            acesmer Se li fist deuant lui Marchegai amener.
          
             Li ceuals estoit cras si ot plains les costés  Car
            Aiols l  auoit fait longement seiorner En .ii. caines d 
            argent li a fait amener. Et Elies enpuinge son hermin engoulé
             Le ceual aplanoie les flans et les costés. CC Aiols
            ne uaut tenchier ne coser a son pere Marchegai li amaine par
            le resne doree  L  auberc et le blanc elme et la trenchant
            espee  La targe que on uoit molt bien enluminee  Et la
            lance forbie et molt bien acesmee Sire ueschi les armes que
            uos m  aués donees Faites ent uo plaisir et quanque uous
            agree. - Biaus fieus che dist Elies quite[s] uos sont
            clame[es] Ie ferai bien querre autres tost m  erent
            apreste[es]. Por Dieu ne failliés mie ne moi ne uostre mere.
            - Sire che dist Aiols ne place a Dieu mon pere Que i  aie
            en mon uiuant ne denier ne denree Que uous n  en soiés sire
            ele dame clamee Ançois uos seruirai com hons d  autre
            contree uostre est toute la tere que iou ai conquestee.
            Aiols li fieus Elie a se feme rouee Al fort roi Loeys cui il l 
            ot commandee. D  une cambre perine li a on amenee A ioie
            et a baudor l  a le ior espousee L  archeuesque de Rains lor a
            mese cantee Le ior fu Mirabieus beneite et sacree A l 
            issir del moustier l  ont sor .i. mul leuee. Par desor une mule
            richement afeutree Sor la sanbue a or fu la dame possee
            Et issent de la uile si acoillent l  estre[e]. Ie ne sai pas
            le conte de cascune iornee  Mais tant ont ceualcié et soir et
            matinee C  a Lengres en Borgoinge sont les noces tornees 
          
             Car Aiols estoit sires de toute sa contree. Ne uaut faire
            ses noces en le grant tor quarree  N  en maison n  en chastel
            ne en sale pauee Ains les fist desous Lengres en une large
            pree. La peusiés ueir mainte aucube leuee Et mainte riche
            tente d  or et d  argent fresee. Molt sont rices les noces
            .xu. iors ont duree  Mais ains qu  ele[s] departent seront
            chier comperees. De prison ist Makaires li traitres li leres
             Par le consel as gardes qu  en ont pris grans soudees.
            Tant a esré li glous qu  il uint en sa contree  Et qu  il ot
            deuers lui .iii. chités recourees  Losane et Osteun et
            Cremoigne le lee Mande les saudoiers de toute le contree
            Molt auoit grant tressor si lor done saudees. Lonbart et
            Borgengon ont grant ient recouree  Tant qu  il sont .xxx.m.
            cascuns la teste armee  Qui sont uenu a Lengres par une
            matinee  Makaires li traitres dessendi en la pree Por les
            barons requere a se gent ordenee Ia seruiront as neuces al
            tranchant de l  espee. CCI Sous Lengres en Borgoinge en
            .i. brellet foillu(s) Qui fu d  if et d  auborc et d  oliuier
            ramus  Makaires li traitres est a pié dessendus. Il a dit
            a ses homes Molt m  est mal auenu Cil Loeys de Franche m  a
            mort et confondu  Tolue m  a [ma] terre autre en a reuestu.
            - Sire dient si home por coi t  esmaies tu uois les chi
            en lor tentes baus et liés et seur[s] Se tu peus Aiol
            prendre le matin soit pendus Puis saillirent es selles des
            auferans kernus Ia seruiront as noces as boins espieus molus.
            Mais il fissent que fol li kaitif malostru Car l  enpereres
            ert le ior deuant uenus A .uii.c. cheualiers les blans aubers
            uestus.
          
             CCII Dedens le tref tendu se iut Aiol[s] le soir
            Deioste sa mollier si com faire deuoit. Mais de che fist li
            ber que preus et que cortois  Que il se fist gaitier bien a
            .u.c. François. Quant il uirent les lor si sont en grant
            esfroi Por desfendre lor cors se tindrent en conroi.
            Makaires point et broce si uait ferir Iofroi  Un gentil
            cheualier qui d  Orliens nés estoit Meruelleus cop li done sor
            son escu a droit Qu  il li fent et peçoie et de l  auberc .iii.
            plois Par mi le gros del ceur li pase le fer froit Toute
            plaine sa lance l  abat mort demanois. Molt en furent dolant et
            coreciet François  Car il ert senescaus Loeys nostre roi(s).
            Et Lonbart s  auanchi[e]rent par force et par pooir  Le feu
            boutent es loges si les fissent ardoir François qui dedens
            furent en sont forment destroit. CCIII Ioserans de Paris
            uit mordrir son parent  Lor a al ceur tel ire por poi d  ire
            ne fent. Le destrier point et broche qui ne ua mie lent 
            Et uait ferir Beuon de uiane esraument  Que l  escu de son col
            li peçoie et porfent Et l  auberc de son dos li desmaille et
            desment Par mi le gros del ceur son roit espiel li rent 
            Toute plaine sa lanche l  abati mort sanglent. Manesier[s] qui
            l  esgarde ses frere en fu dolent  Il iure Dameldé le pere
            omnipotent  Que ia le compera Ioserans si l  atent. CCIu
            Manesier[s] point et broche parle camp tous maris  uait ferir
            en l  escu Ioserant de Paris  Desor la boucle d  or li a
            fraint et malmis  Et l  auberc de son dos desront et
            dessarti(s) Par mi outre le cors son roit espiel li mist
          
             Toute plaine sa lanche l  abati mort souin  Puis escrie
            s  ensenge Cheualier ferés i CCu Loeys point et
            broche li fiex le roi Charlon  uait ferir en l  escu Oedon le
            Borgengon  Desor la boucle d  or li peçoie et confont Et
            l  auberc de son dos li desmaille et desront Que trés par mi le
            cors li met fer et pingon  Toute plaine sa lance l  abat mort
            de l  arçon. Molt en pessa son frere Garin de Monloon  Et
            ua ferir le roi en l  escu a lion  Que lui et le ceual abati
            en .i. mont. Loeys saut en piés trait le branc de color
            Et leua sor son cief son escu a lion Cui il consieut a cop n 
            a de mor garison. Atant euous Aiols a coi(n)te d  esperon
            Molt se fu bien armés dedens son pauellon  Et sist sor
            Marchegai qui li cort de randon  Et Iobers et Ylaires tout
            .iii. sont conpaignon Il ne deseueroient por tout l  or de
            ces[t] mont Ia secoront le roi cui qu  en poist ne cui non.
            CCuI Aiols uit son signor Loeys en la presse  Que felon
            Borgengon molt durement apressent. Il broche Marchegai se li
            lasque le resne  Et uait ferir Gerin en le targe nouele 
            Desor la boucle a or li fraint et escartele  Et la bronge del
            dos li desmaille et dessere El cors li met l  espiel entre les
            .ii. mameles  Toute plaine sa lanche l  abati mort sor l 
            erbe Puis saisi le destrier par le doree resne  Son
            signor le rendi si desrompi la presse  Et li rois i monta par
            son estrier senestre. A icele parole li aube lor esclaire
            Mirabeus la pucele est remesse en .i. tertre 
          
             Toute descauce en langes nus piés estoit la bele  Si
            com en cele nuit que les noces sont faites. Cele garda aual si
            a ueu les pertes  uit les puins et les piés et les cors et les
            testes Des gentis cheualiers qui gisent mort sor l  erbe.
            Dameldé reclama le glorieu[s] celestre Dame sainte Marie
            digne uierge pucele Se ie perc mon signor hui commence tel
            guere  Qui iamais ne faura en ce siecle terestre. CCuII
            Li iors fu biaus et clers et li solaus luisans. L  enperere de
            France fu molt grains et dolans Il uoit morir ses homes a deul
            et a torment. Il broche le destrier qui ne ua mie lent 
            Et uait ferir Makaire en son escu deuant Desor la boucle a or
            li peçoie et porfent  Li aubers de son dos ne ualut .i.
            bessant Diable le garirent que il en car nel prent Tant
            com anste li dure l  abati esraument. Li glous resaut en piés
            tost et isnelement Loeys s  i areste trait l  espee
            tranchant Ia li tranchast la teste n  eust de mort garant
             Quant li toli Girbers et Guis li Alemans De la presse le
            traient se li fisent garant. Por chou ne fu il mie de bataille
            taisant  Ains ua par mi les rens abandoneement  Et tient
            nue l  espee dont li brans est trancans  Trenche pis et costés
            et testes d  auferans Cui il consieut a cop il n  a de mort
            garant. A sa uois qu  il ot haute uait souent escriant U
            es alés Aiol fel quiuer[s] souduians Cuides me tu tolir
            issi mes casemens Anqui le comperas se Dieus le me consent
            Li fieus Elie l  ot cele part uint corant Si a feri Makaire
            sor son escu deuant 
          
             Que lui et le ceual abat en mi le camp De sor lui s 
            aresta si trait tout nu le branc Ia s  en fust bien uengiés
            par le mien ensiant  Quant le rescoust Girbers et Gui li
            Alemans De la presse le traient se li refont garant. La
            peusiés ueir(e) la bataille si grant  Tant cheualier morir et
            abatre sanglant Borgengon ont grant forche car poi i ot de
            Frans. L  enperere de Franche ot molt son ceur dolant
            uers la chité de Lengres s  en ua esperonant Molt i laist de
            ses homes coreciés et dolans. Aiol[s] li fieus Elie est remés
            combatant  Et uont por asaillir et deriere et deuant La
            fissent grant damage al cheualier uaillant  Car Iobert et
            Ylaire andeus ses iex uoiant Li ont abatu mors trés en milieu
            del camp  Et Geralme le preu et Antialme l  enfant  Des
            .iiii. fieus Geralme andeus les plus uaillant. Aiols li fieus
            Elie s  en est tornés atant. CCuIII Aiols s  en est tornés
            a coi(n)te d  esperon Mirabiaus la ducoise est remese en .i.
            mont Borgengon le saisirent entor et enuiron  Makaire le
            rendirent le quiuert le felon Et la franche ducoise s 
            escria a haut ton Lairés m  en uous mener ge[n]tiex fiex a
            baron Reprouier en arés a uo uie tous iors Quant Aiols
            l  entendi molt en ot grant dolor  Et iure Dameldé le pere
            creator Qu  il ne le lairoit mie por tout l  or de cest mont
             C  al passage del gués ne lor reface un tor. Il broche
            Marchegai des tranchans esperons Deuant sor son escu feri .i.
            Borgengon  Que il li peçoia desous la boucle amont Et l 
            auberc de son dos li desmaille et desront 
          
             Par mi outre le cors li met fer et pingon  Toute plaine
            sa lanche l  abat mort de l  arçon. Puis a traite l  espee dont
            a or est li puin[s] Si refiert .i. Lonbart par mi son elme
            amont  Qu  il en a abatu les pieres et les flours  Et a
            estort son caup mort l  abat el sablon. Adont i sont uenu .xl.
            Borgengon A plus de .xxx. lanches ferirent sorAiol Son
            poitral et ses çaingles et ses estriers ont rous Del ceual l 
            abatirent u il uausist u non. Et Aiols saut en piés trait le
            branc de color Cui il consieut a cop n  a de mort garison.
            Mais molt grant mesceance li auient a cel ior  Car s  espee li
            brise et uole en .ii. tronchons Borgengon le saisirent entor
            et enuiron. Atant euos Makaire le traitor felon  Et tient
            nue l  espee dont a or sont li pon Ia li trenchast la teste
            n  en eust raençon  Quant Guis et Alerans et Girbers l  ont
            rescous  Et la france ducoise s  escria a haut ton
            Merchi sire Makaire por Dieu et por son non Comment i
            moroit ore tex hon com est Aiols Puis que pris nous aués
            metés nos en prison Bien aués aquitee de Borgonge l  onor.
            Et respont li traitres Par mon cief chou ai mon Il les fait
            deliurer.xl. Borgengon[s] Par deriere les dos lor fait loier
            les poins  Issi estroitement que li clers sans en cort.
            CCIX Makaires prist Aiol et lui et sa mollier Par deriere
            les dos lor fait les puins loier Issi estroitement que li clers
            sans en ciet. Puis a fait tout l  auoir et torser et cargier
             Les trés et les cendaus et les pailes ploiés  Et le
            uasalement qui estoit al mangier 
          
             Isnelement les torse desor les fors somier[s] A la uoie
            se metent sans plus de l  atargier. Ne sai que uous deusse lor
            estoire anoncier D  ileuc dusqu  a Lossane ne se sont atargié
            En la chité entrerent a ceual et a pié. Makaire[s] li traitres
            cui Dieus doinst encombrier  Tous les degrés en monte sus el
            palais plenier Aiol i fist mener et o lui sa mollier Li
            uns regarde l  autre si pleurent de pitié. Makaires en apele
            ses maistres carteriers  Ens el font de sa cartre les a fait
            enuoier Puis i iurent il tant a deul et a pichié Qu 
            Aiols ot de sa feme .ii. petis iretiers Puis soufrirent grant
            paine et morteus enconbriers  Ains qu  il portaisent armes ne
            fuisent cheualier. Or commenche canchon forment a enforchier
             Faite de ureie estoire fol[s] est qui millor quiert.
            Mais d  une cose furent Borgengon engingié  Que le ceual Aiol
            ont ariere laissié. Uns Lonbars le saisi sel uaut aplanoier
            Li ceuaus aperçoit que Aiols n  ert che nient  Le Lonbart a
            tué a anbedeus ses piés. uers Lengre[s] s  en retorne durement
            eslaissiés  La porte li ouri Asses li Beruiers  Et
            Marchegai i entre ains ne fu tex destriers Plus seut tous
            tans de guere que mauais cheualiers. CCX A Lengres en
            Borgonge iut Elie en son lit Qui molt estoit malades et forment
            afeblis Encor(e) ne sot il mie de son fil qui est pris. 
            Il a oi le noise et le bruit et le cri Son senescal apele
            Gerart de ualseri Gentiex hon dites moi ceste noise quil
            fist - Sire che dist Gerars maluaise noise a chi.
            Makaires de Losane est fors de prison mis
          
             Par le consel as gardes qui le tresor ont pris Si ont
            gehui le roi en ces cans desconfit Aiol ton fil en
            mai(e)nent en bataille l  ont pris. Quant l  entendi Elies a
            poi n  esrage uis. .IIII. fois se pasma li frans hon por son
            fil. CCXI A Lengres iut Elies dolans et irascus. Molt
            demaine grant deul de son fil c  a perdu(s) Gentieus hon de
            boin aire dist li dus si mar fus Makaire de Losane tes
            cors soit confondus  Marchegai boins cheuals por uos sui
            irascus  Car se ie uos reusse tous refuisse seurs. -
            Sire che dist Gerars il est cha reuenus  Li boins
            destriers de garde ainques miedre ne fu[l. fu] Ia a mangiet
            d  auaine .i. grant sestier u plus. Quant l  entendi Elies
            onques si liés ne fu. Dameldé en aoure le pere de la sus
            Sire pere de gloire uos en ren ge salus Le matin leuerai
            quant ert apareus  Et referai la guere al fer et a l  escu.
            Par icel saint apostle por cui Dex fait uertu  Teus se peut
            ore faire baus et lié[s] et seur[s] Qui en sera encore par la
            goule pendus. CCXII Molt demaine grant doel li dus et sa
            mollier  Et regretent Aiol cortoisement et bien Ai
            tant mar i fustes nobile[s] cheualiers Makaire de Losane
            tes cors soit uergongiés  Qui departi nous as del millor
            iretier Qui onques fust en France en terre ne sous siel.
            - Dame che dist li dus ce grant deul car laisiés  Onques
            de grant deul faire ne ui rien gaignier. Quant ie rai
            Marchegai n  en donroi[e] .i. denier  Le matin se Dieu
            plaist leuerai tou[s] premier[s].
          
             Si reprendrai la guere al fer et a l  achier Teus se
            peut ore faire baus et ioians et liés Qui en sera encore
            corechous et iriés CCXIII Un semedi matin s  est Elies
            leués Ses maistres cambrelens en a araisonés Aporteme
            mes armes mes cauces mes solers Leuerai moi del lit trop i
            ai or estet Mal soit or(e) del malage qui tant uieut
            seiorner Et cil ont respondu Si com uous commandés.
            Ses dras li aporterent sans plus de demorer  Chemise et
            braie[s] blanche[s] li ont fait endoser Un peliçon hermin li
            ont el dos ieté Et desore .i. bliau[t] a fin or pointuré.
            Puis li ont un mantel d  escarlate afublé. Signor che dist
            Elies enuers moi entendés Par le uostre merchi a mangier m 
            aportés. Ia ne sis iou a table .xiiii. ans a passés. Et
            cil respondent Sire tout a uo uolenté. A le plus haute
            table ont Elie mené Tout premier li aportent .ii. simbres
            buletés  Et une grant espaule d  un parcreu sangler  Et
            menus oiselons roistis et enpeurés  Et uin assés encontre et
            pument et claré. Elies en manga li cortois et li ber Mal
            soit de nul morsel que il en a doné Ains manga durement par
            uiue poesté  S  a beu .i. sestier de uin et de claré. Cil
            iouene cheualier s  en prisent a gaber  Et dist li uns a l 
            autre Por Dieu or esgardés Tant a or cis uiés hon mangié a
            son disner .IIII. autre cheualier en eusent assés Quant
            Elies l  entent le sens quide deruer Signor che dist li
            dus molt grant tort en aués. Se ie mangu(e) le mien que uos
            a il cousté Prenés ore tel .iiii. com chi ramenteués 
            Qui de cest mien conroi fuissent or conraé(s)
          
             Si les faites tout .iiii. feruestir ne armer  Et iou
            irai auoec s  esgarder me uolés. Se ançois qu  il soit
            uespres ne solaus esconsés Ne les uos renc tous .iiii.
            recreans et matés  Ia mar mangerai mais en trestout mon aé
            Dient cil quil connoissent Il se dist uerité Onques mieudre
            de lui n  ot esperon fremé. Quant li dus ot mangié(s) sor ses
            piés est leués  Ariere s  en reuint el palais princhipel.
            Li fors rois Loeys est contre lui leués  S  i est alés Elie
            baisier et acoler Biaus serouges dist il par sainte
            carité  Iamais de uostre amor ne me uueil deseurer. -
            Sire che dist Elies enuers moi entendés. Ie uous pri et
            requier por sainte carité Que uous une quintaine faites
            drechier es prés  Si i ferai .i. caup por mon cors esprouer
             Sauoir se mès poroie mes garnimens porter Ne en ruiste
            bataille cheualier encontrer. - Sire che dist li rois si
            com uous commandés. Elies s  adouba li gentiex et li ber
            Il a uestu [l  ]auberc s  a un elme fremé  Et a çainte l 
            espee al puin d  or noelé  Et monte en Marchegai c  on li ot
            enselé. Puis issent de la uile a molt rice barné. Elies
            point et broche et trespasse .i. fossé  Et fiert en la
            quintaine .i. cop desmesuré  Que rés a rés la tere fist l 
            estache froer  Et si fist le quintaine par deuant lui uerser.
            Dient cil qui l  esgardent Grant cop i a doné Encore ne sai
            home en la crestienté Qui peust en bataille contre tel cop
            durer Et li rois Loeys le corut acoler Biaus
            serouges fait il por sainte carité  Iamais de uostre amor
            ne me quier deseurer 
          
             Or manderai mes homes par trestout mon resné Se
            secorons Aiol que ne puis oublier. - Sire che dist Elies
            Dex uos en sache gré CCXIu L  enpe[re]res fist faire
            ses cartes et ses briés De par toute[s] ses teres mande ses
            cheualiers Et toutes les communges a ceual et a pié. Tout
            i uienent esrant apresté d  ostoier Ne sai que uous deuse lor
            estoire anonchier. Les os s  aharneskierent sans plus de l 
            atargier De Lengres s  en issirent tout seré et ren(s)gié
            Elie[s] les conduis[t] le gonfanon lachié. CCXu Signor
            des puis cel[e] oure que li os fu esparse  Ne trouent il
            maison ne uile que n  ait arse. Es puis de Maraius encontrent
            les angardes Makaires i laisa .u.c. homes a armes Et
            François s  adouberent as adurés corages. Or pensent de bien
            faire qu  il troueront bataille. CCXuI Borgengon seurent
            bien les destrois de la tere Tant com porent cel ior contre
            François cembelent. Elies doute molt que de sa gent ne perde
            Il broche Marchegai se li lasque le resne  Et ua ferir
            Gautier le conte de ualterne. Ne escu[s] ne haubers ne uaut
            une cenele Par mi outre le cors li mist l  anste nouele 
            Tant com anste li dure l  abat mort de la sele. Molt en pessa
            son frere Guimart de le Tormele. Il broche le destrier se li
            lasque le resne  Et uait ferir le duc sor la targe nouele
             Desor la boucle a or li fraint et esquartele. Molt fu
            fors li aubers que maille n  en dessere Tant par fu fors li
            uieus ne ploie ne ne uerse. CCXuII Tant par fu fors li
            uieus ne uerse ne ne pl(o)ie
          
             Ains referi Guimart en l  escu a deliure. Desor la boucle
            d  or a le targe perchie  Et la bronge del dos desroute et
            desartie. Toute plaine sa lanche l  abat mort a deliure 
            Et Borgengon s  en tornent s  ont le place guerpie  Enfressi
            c  a Lossane ne cessent ne ne finent A pié et a ceual en
            entrent en la uile Makaires fust dedens li quiuers li
            traitres. CCXuIII Makaire[s] fu dedens li traitres
            cuiuers Molt demaine grant doel de sa gent que il pert.
            Euous .ii. messagiers qui poingent a es(e)lais Il escrient
            Makaire quant il li uienent près Par foi sire Makaire trop
            malement uos uait Les pui(n)s de Maraius uous ont François
            desfait. Tout chou a fait Elies un[s] traitres maluais.
            Malades a geu par traison l  a fait. Les gens de ceste terre
            nous tien[ent] a maluais. Fai ardoir en .i. feu Aiol le mal
            quiuert. Quant l  entendi Makaires a poi le sens ne pert
            ll a traite l  espee dont tranche[nt] li coutel. uenus [est] a
            la cartre poignant tout a eslais  Et uaut ferir Aiol quant il
            li uint de près  Quant il li retoli Alerans et Girbers
            Ostés sire Makaire chou n  i ert ia soufert Cil qui ochist
            prison doit morir desconfès  Puis nel doiuent seruir
            cheualier ne dansel. Et il i a la fors no(u)s amis de plus
            près S  or ochiés Aiol ia nes reuerons mès. - Signor
            che dist Makaires chi a mauais reuel(s) Si parent m  ont
            gasté maint borc et maint castel. CCXIX Signor dist li
            traitres laisier l  estu[e]t atant  Or uos proi de ma
            guerre trés ce ior en auant. Et cil li respondirent Tout a
            uostre commant. La ius a cele porte a la bare plus grant
          
             Lor ferons de matin .i. cenbel auenant. Et respont li
            traitres Ie l  ostroi et commanc. CCXX Un semedi matin
            est Elies leués  Et li rois Loeys et ses rices barnés. Il
            corent par la terre s  essillent le resné  N  i remaint bourc
            ne uile que tout ne soit gasté  Ne reuien[en]t a l  ost deuant
            midi passé Et Borgengon s  en issent li quiuer desfaé 
            Et François les reçoiuent qui bien furent armé. La peussiés
            ueir fier estor encontrer  Tant gentil cheualier abatu et
            nauré. Elies point et broche si trespasse .i. fossé  Et
            fiert un cheualier que il a encontré Que l  escu de son col li
            a fraint et troué Et l  auberc de son dos desrompu et faussé
            Par mi outre le ceur li a le fer passé Deuant lui a la terre
            l  a mort acrauenté. Puis escrie Monioie franc cheualier
            ferés Et Borgengon se rentrent en la boine chité. Il
            fremerent les portes s  est atant demoré  Et les os se
            logierent entor la fremeté Puis i sissent par forche .u. ans
            trestout passé Ains qu  il i forfesissent .i. denier monaé.
            CCXXI Makaire[s] fu laiens corechiés et maris. Molt
            demaine grant doel quant sa gent uoit ocis. Il a traite l 
            espee li quiuer[s] de put lin  Tost et isnelement a la cartre
            s  en uint  Ferir en uaut Aiol le cheualier gentil 
            Quant li toli Girbers et Alerans et Guis Tornés sire
            Makaire chou n  ert ia consenti Car li rois a la fors de nos
            millors amis  Et oncles et parens et neueus et cousins
            S  or ochiés Aiol ia nes reuerons uis. Aiols ot la parolle
            de la cartre u il gist  A sa uois qu  il ot aute a escrier s 
            est pris
          
             Fieus a putain traitres or serés mal baillis Por moi
            uos a mes peres et mes oncles assis Ia ne s  en partiront
            tant que nus en soit uis  Ains aront pris Losane et uostre
            cors honi(s). Quant l  entendi Makaires a poi n  esrage uis
            Se ne fust por ses homes uolentiers le ferist. CCXXII
            Loeys et Elies durement se porpensent  Comment puisent Aiol
            geter fors de Losane. Il prengent .i. message qui fu nés de
            Bretaigne ua nous tost a Makaire la dedens en Losane 
            Di li que mon neueu et sa feme me renge Ie li lairai tenir
            tout son uiuant Lossane  Mais que il de la terre ne fache mes
            calenge Et s  il chou ne ueut faire et iou les i puis
            prendre  uoiant trestous ses homes en haut le ferai pendre.
            - Sire che dist li mès grant paine me commence. Makaires
            est quiuers n  a point de Dieu entente Se uers moi se
            corouche bien tost me fera pendre. Certes ie nel lairoie por
            a perdre les menbres Ie n  i uoise parler comment que li plait
            prenge. Li mès monte el destrier prent l  escu et le lance
            Puis s  en ist fors del tref et des plus hautes tentes. CCXXIII
            Makaires se porpense qu  il enuoit a Elie Un mesagier apele
            cui li cors Deu maudie Guinehot ot a non nés fu de Lonbardie.
            Il ot grose le panche et molt corbe l  eskine  Et beuoit
            cascun(s) ior tant qu  il estoit tous iures N  encontre gentil
            home s  il peut que ne l  ochie Amis. che dist Makaires
            li cors Dieu te benie ua me tost la de fors al roi de saint
            Denise Di li que il me laist Borgonge toute quite  Et
            c  il chou ne ueut faire ne li celer tu mie 
          
             Demain pendrai Aiol par son l  aube esclairie  Et
            Mirabeus ert arse en .I. grant feu d  espine. - Sire dist
            Guinehos ie li sarai bien dire. Il uint a son ostel si a
            ses armes prises  Et monta el destrier s  a se uoie aquellie
             Et ist fors de la uile par mi la porte antie. CCXXIu
            Li mesagiers le roi uient al cors de Makaire  Bien et
            cortoisement li conta son message Saués que chi uous mande
            Loeys li fiex Carle Que uous a tort tenés ses casteus et ses
            marces. Si uous mande mesires que uos en iretage  Ceste
            uile arés quite n  arés plus de manage Son neueu li rendés
            et sa mollier le sage. Alés a lui parler la ius a cel[e b]are
             Bien dites uo uoloir car uos n  i arés garde. Quant
            Makaires l  entent a poi d  ire n  esrage Ami uo doi signor
            me requirent outrage. Or me dites le roi uoiant tout son
            barnage  Se iel puis encontrer en camp ne en bataille 
            Trencherai lui la teste a m  espee qui taille  Puis porterai
            corone a Paris u a Chartres. Demain pendrai Aiol u a fau u a
            kaine  Et Mirabiaus sa feme sera en .i. feu arse.
            Heruieus s  en est tornés n  a soig de dire outrage Bien a
            son mès furni si se met el repaire. Et Guinehos s  en uient
            droit al tente de paile. CCXXu Tant par fu fel li mès que
            ne daigna desendre  Ains s  apoie as arçons si desploie s 
            ensenge. Fierement en apele le rice roi de Franche Ne te
            salu pas rois car on nel me commande. Ie sui preus et uasaus
            por mon cors a desfendre Ne fuirai por .iiii. homes s  en
            bataille m  atendent.
          
             Sés que mande par moi Makaire de Losane C  a molt
            grant tort portés la corone de Franche Onques n  apartenistes
            al fort roi Charlemaine Molt par sont François fel quant il
            le uos consentent. Se ne uuidiés Bourgonge uo neueu fera
            pendre Et par desous les forques fera ardoir se feme.
            Quant l  enpereres l  ot a poi qu  il ne forsene. Se ne fust
            por Aiol ia n  en portast les menbres. CCXXuI Amis
            dist l  enperere ne sai com tu es prous  A le gent de ta
            tere est coustume a touiors Qu  il sont fol et musart estout
            et uanteour. Mes peres lor fist ia une molt grant paour
            uers François s  aatirent li Lonbar a .i. ior  Car lor
            fissent mangier qui ne fu gaires prous Dolans en fu mes peres
            quant en sot le clamor Et uint a Saint Domin par sa ruiste
            fieror Une porte de piere fist taillier a .i. ior
            Lonbars le fist baisier as grans et as menor[s] Puis lor
            fist mangier ras et grans cas surceor[s] Encore en ont li oir
            reprouier et li lour. Quant li Lonbars l  oi a poi d  ire ne
            font. CCXXuII A la foi enperere pecié dites et mal
            Des gens de Lonbardie que a tel tort blamas Il sont boin
            cheualier quant uient as cos donar. Martinobles mes peres ne
            fu mie buinars S  il uit franc cheualier qui a saint Piere
            alast Et il ot bele dame que mes peres amast  Ainc ne
            ueistes home qui plus tost les corbast Encore en a en France
            .c. cheualier[s] bastars. I  oi dire mon pere si sai qu  est
            ueritas  Que uous estes mes freres uenés si me baissas
          
             Quant l  entent l  enpereres si le torna a gas Dites
            moi qu  est Guillames et Bernars et Richars�.. CCXXuIII
            Molt fu liés l  enperere quant il ot le contraire Il est
            passés auant de nient ne se targe  uenus est al Lonbart
            belement l  en aresne ua t  en de chi Lonbart li cors Dei
            mal te fache Tant as mangiet compeus de soris et de rates
             Et tant de le composte de presure et de rapes  Iument
            me sambles plain(s) u asne [u porc] u uache. Auques le tieng a
            fol qui de toi fist message Car le gent de ta tere est tous
            tans esmaiable  Et portent grans espees si ont grans pessans
            makes  Et ietent trestout ius quant uiennent en bataille
            Par les cheuex se prendent si tirent et si sachent Autressi
            com enfant se ti(n)rent et abatent. CCXXIX - A la foi
            enperere grant pecat aués dit Des gens de Lonbardie qu  a tel
            tort honte dis Il sont preu et ardi quant uient as cor
            ferir. Car pleust ore a Dieu qui onques ne menti Que
            uostre cors meismes en fust ore aatis  U li uillars Elies u
            li quens Baudewins  C  a moi se conbatroient al branc d 
            achier forbi Anqui feroie l  un par la goule geir  Que
            n  aués droit en France ne le deu(en)és tenir. Dehè aient
            tout cil qui uos uoillent soufrir C  onques eustes Franche a
            nul ior a baillir Et quant l  entent li rois a poi n  esrage
            uis Se ne fust por Aiol uolentiers le ferist. Elies doute
            molt le Lonbart pur son fil Il est passés auant cortoisement
            li dist Amis bele iouente ne uos caut d  aatir
            Auques uous set preudome qui al roi uos tramist. Et respont
            li Lonbars Par foi uoir aués dit
          
             Atant s  en est tornés onques congié n  i quist. Issi
            com il deuoit fors des tentes issir  Le messagier le roi a
            encontré Heruil. Heruieus le salua comme preus et gentis
            Ançois qu  il se departent n  erent pas boin ami. CCXXX
            Andoi li messagier se sont entrecontré. Heruiels fu molt
            cortois si l  a bien salué Li Lonbars l  entent bien si n 
            en a mot soné De pute felonie a un faus ris ieté Puis
            dist a l  autre mot par molt ruiste fierté Qui estes uos
            uasal qui par la en alés Sont ore no cemin isi abandoné
            No dui signor se heent de grant guerre mortel Molt me
            tienent honor et grant nobilité  Et si ai le ceur plain de
            molt rice bonté  Quant ne prenc le ceual que uos la en menés
            Et trestoutes les armes ausi que uous portés. Qaand l 
            entendi Heruiels .i. ris en a ieté Et dist a l  autre mot
            uasal uos me gabés Par icel saint apostle c  on quiert en
            Noiron pré  Se uos mauiés le mien ne tolu ne enblé Dont
            uous peussiés prendre .i. denier moneé  Iamais ne remanroie
            en la crestianté  Iusques en paienie ne uauroie arester
             Si uauroie Mahom seruir et honorer. S  ensi le uolés
            faire com deuisé aués  Or uoist donques cascuns son mesage
            conter Puis reuerons ichi feruestu et armé  Si aurés
            la bataille se uous faire l  osés. Et respont Guinehos uos
            le m  afierés.  - uolentiers dist Heruiels sa main li tent
            Tenés CCXXXI Andoi li messagier s  en tornent et
            departent. Et Guinehos reuient a Losane a Makaire Mal ait
            quant il .i. point desist de son mesage Il l  en a apelé
            fierement l  en aresne
          
             Entendés cha a moi dist il sire Makaire. La fors
            encontrai iou .i. breton en l  islage Fierement l  aparlai et
            par grant uaselage Ma foi li ai pleuie por uous donee en
            gage La defors en doit estre orendroit la bataille. Et
            Makaires respont Si est drois c  on le fache. - uoire dist
            Guinehos mais molt crien le damaie Car il est cheualiers
            couragous par ses armes. Mais faites adouber .c. homes en la
            plache  Ses faites enbuissier par dedens le moraille
            Celui i porés prendre et auoec lui maint autre. Et respont li
            traitres Cortois estes et sages. Comment que li plait
            prenge si ert la cose faite. Et Heruiels est uenus tout droit
            al tref de paile U que il uoit le roi fierement l  en aresne
            Bien et cortoisement li conte son message. Sire che dist
            Heruiels or entendés grant rage Que Makaires uous mande et
            le trés grant outrage Il uous mande par moi s  il uos treue
            en bataille  Copera uous le cief n  i lairés autre gage
             Et Elie le duc a l  aduré corage Puis s  en ira en
            Franche a Paris soz Monmartre En icele grant plache Saint
            Germain el praiage La portera corone uoiant tout son barnage.
             Demain pendra Aiol a une [h]art de kaine  Et Mirabeus
            sa feme sera en .i. feu arse. Si com iou repairai s 
            encontrai son mesage Forment me laidenga toli[r] me uaut mon
            gage. Bataille ai pris la ius a lui en cel praiage. -
            Amis dist l  enperere bien uoil qu  ele soit faite.
            Premerains a parlé li dus Beues sans barbe Sire drois
            enpereres ne pensés tel folage Borgengon sont felon et
            Lonbart plain de rage  Tost feroient saillie a nos tentes de
            paile
          
             Ie ferai adouber .c. cheualier[s] a armes  Ses ferai
            enbuissier dedens ces trés de paile Si garderont en bien et
            en foi le bataille  Que cil qui pora ueintre que sains et
            saus en ailge. Et respondi li rois Cortois estes et sage.
             Ceste parolle est boine si est drois c  on le fache.
            Heruiels s  en est tornés bien garnis de ses armes Fors s  en
            issi des trés et des tentes de paile Guin[e]hot encontra lés
            le mur de pinable. CCXXXII Andui li mesagier sont uenu
            apoignant Il dessendent a terre des boins ceuals corans 
            Richement les çainglerent si remontent esrant. Mais Guinehos
            fu fel et plains de maltalent U que il uoit Heruieu sel uait
            contraliant Ainc mais ne ui Berton a Dameldé m  en uanc
             Qui a boin cheualier s  alast aatissant Car Breton
            sont por uoir assés maluase gent Par plaine Lonbardie nos
            uont molt encauchant  Tout ont Puille et la tere dusqu  en
            Ierusalem Autressi comme beste[s] les alomes cachant 
            Ses faisome iesir a le pleue et al uent Il nos bekent nos
            uinges si nos fuient nos cans. Ia Breton nen ert liés s  il
            nen a pain de brent Et plain un pot de lait u fait son
            sopement. Et respondi Heruieus Lechieres tu i mens
            Car Breton sont preudome et plain de hardement En l  angarde
            del Mont tornoient bien al Franc La mostrent il as armes lor
            uaselage grant Anqui le comperas se Dieu[s] le me consent
            Anbedoi s  entregardent si poignent fierement. Li Lonbars ne
            sot mie des armes fermement Il failli a Heruieu asés
            uileinement  Mais Heruieu[s] le feri molt acesmeement 
          
             Meruelleus cop li done sor l  escu a argent Desor la
            boucle d  or li desmaille et desment  Et l  aubers de son dos
            ne li ualut niant  Par mi le flanc senestre et fer et fust li
            rent Tant com anste li dure l  a abattu sanglent 
            Outre quiuers lechieres Dieus te doist mariment Tant aras
            hui parlé enuers moi laidement. CCXXXIII Molt par le feri
            bien li mès le fil Charlon Meruelleus cop li done sor son escu
            amont Desor la boucle d  or li peçoie et confont  Et l 
            auberc de son dos li desmaille et desront  Deiouste le costé
            li met le confanon. Il n  en a mie mort de l  encrieme felon
             Mais il l  a abatu de l  auferant gascon. Et Heruieus li
            escrie qui ceur ot de baron  Glous reprent ton destrier li
            cor[s] Dei mal te dont Remonter te lairai cui qu  en poist ne
            cui non  Que ia hons abatus n  ara de moi tençon Li
            Lonbars l  entent bien ne dist ne o ne non  Ains se fait mort
            a terre si atent le secour[s]  Et ot .i. oel ouert l  autre
            tient en bellonc.  Hé glous che dist Heruieus li cors Dé
            mal te dont Com nos a hui mené par grant sudexion Son
            doit li a fichié en son destre grenon  Contreual l  en traine
            a guise de bricon Il l  a bien deserui s  en a son gueredon
            Sel rendi Loeys le fil al roi Charlon Et il l  en fist mener
            en la cartre a Soison[s]  Et puis i iut il tant issi com nous
            cantons  Que il en ot son pois d  argent a raençon. Et
            Lonbart s  en issirent et felon Borgengon  Et François les
            receullent qui bien garni s  en sont. La peussiés ueir
            commenchier grant estor Et morir et abatre tant cheualier
            baron. 
          
             CCXXXIu Molt fu grant li bataille et li estor[s] manois.
            Makaires point et broche si feri Godefroi  Senescal Loeys
            qui gardoituermendois Meruelleus cop li done sor son escu a
            droit Qu  il li fent et peçoie et de l  auberc les plois
            Par mi le gros del ceur li lanche le fer frois  Toute plaine
            sa lanche l  abat mort demanois Il escrie s  ensenge Franc
            cheualier ferois CCXXXu Atant euous Heruil qui conquist
            Guinehot  Et uait ferir Morin de Plaisence le fort  Que
            l  escu li peçoie et l  auberc li desclot Et son espiel li
            passe par mi outre le cors Toute plaine sa lanche l  abat del
            destrier mort. Atant euos Makaire qui molt grant deul en ot
             Et escrie s  ensenge a haute uois molt tost Meruelleus
            cos se donent sor les escus a or Qu  il les ont peçoiés et
            fendus et desclos. Del cair est [il] nie[n]t tant se tint
            cascuns fort. Et quant le uoit Elies meruelleus deul en ot
            Il a traite l  espee isnelement et tost  Et uait ferir Makaire
            sor son escu a or  Que les flors et les pieres contreual en
            estort La coife de l  auberc ne li ualut .i. roc  De la
            fache li tranche la car iusques a l  os Makaires torne en
            fuie naurés quide estre mors. CCXXXuI Makaires torne en
            fuie naurés fu en la face. Et Borgengon s  en entrent es
            portes qui sont larges�� Entor et enuiron fichent lor trés de
            paile Puis i dura li sieges .u. ans plenier[s] et large[s]
             Ainc li rois Loeys ne pot le mur abatre Ne prendre la
            chité ne retenir Makaire. Aiols li fieus Elie fu el font de la
            cartre Molt demaine grant doel a Noel et a Paskes  Hé
            las che dist Aiol[s] com chi a grant hontage
          
             Bele seur douche amie mar fu mes grans barnages  Mes
            cors et ma proeche et mes grans uaselages Mais par icel
            apostle que on requiert en l  arce(s)  Plus m  en poise or
            por uous que por le mien contraire. CCXXXuII Aiols fu en
            la cartre corechous et irés  Et Mirabeus sa feme prist Deu a
            reclamer Car ele estoit enchainte plains auoit les costés
            Dame che dist Aiols ne uos caut desmenter Ains por grant
            doel a faire ne ui p[r]eu conquester. La defors est mes peres
            Elies li barbés  Et Loeys mes oncles et ses rices barnés
            Ia ne s  en tornera saciés de uerité  Tant qu  il ara
            conquis Makaire et ses chités. - E Dieus che dist la dame
            tant m  ara demoré(s) CCXXXuIII Or fu li bers Aiol[s]
            ens el font de la cartre Et Mirabeus sa feme la cortoise et le
            sage Ileuc le prent ses uentres destroite est et malade
            .III. iors i trauella ens el font de la cartre Onques nen ot
            aie de nule feme aidable  Ne mais que de Iesu le pere
            esperitable  Et son signor Aiol le fil Elie al sage Ainc
            n  i ot alumé cierge ne candelabre. Dex li dona .ii. fiex ens
            el font de la cartre  Ne ueistes tant biaus nés de feme
            carnable. CCXXXIX Trois iors uait Mirabeus trauellant de
            son uentre. Ains n  i ot alumé candelabre ne lampe 
            Onques n  i ot aie ne d  ome ne de feme Fors que de Dameldé qui
            tout a en poisanche Et son signor Aiol qui grant doel a el
            uentre. Deus li dona .ii. fieus ens el font de la canbre
          
             Ne ueistes plus biaus né[s] d  ome ne de feme.  Quant li
            enfant sont nei Makaires le sot tenpre Il a traite l  espee
            el font de la cartre entre  A haute uois s  escrie li
            quiuer[s] de mal engre U es Aiols quiuers qui me tols
            Franche gente Ia Dameldé ne place que preu i ait tes enfes
            Quant l  entendi Aiol[s] a poi qu  il ne forsene Merchi
            sire Makaires por Dieu et por ses angles Laisiés mes enfans
            uiure ia n  i arés greuance Sor sains uos iu[re]rai entre
            moi et ma feme Tous iors uous seruirai a escu et a lanche.
            Quant l  entent li traitres si tient tout a losenge  Et iure
            Dameldé et sa fiere poissanche Iamais ne mangera si lor taura
            les membres. CCXL Sire franc cheualier dist Aiol[s] a
            Makaire  Por amor Dieu [del ciel] le pere esperitable 
            Laisiés moi mes enfans ia n  i arés damage. Quite uous claim
            ma terre et tout mon iretage Sor sains uos iu[re]rai et ma
            feme la sage Tous iors uos seruirai a ceual et a armes.
            Quant l  entent li traitre n  en fait el qu  il s  enrage Il
            prent .i. des enfans del brac destre li sace. Aiols li fiex
            Elie repont coiement l  autre Sor son genoil le met en son
            bliaut de paile  Et Makaires s  en torne cui li cors Dieu mal
            fache Si emporte l  enfant que mie n  en i laisse. Si com
            il dut monter sur les degrés de marbre  S  oi l  autre plourer
            ens el font de la cartre Grant meruelles en ot a poi que il
            n  esrage Dist qu  il n  i remanra ains aura auoec l  autre.
            Son senescal apele Ginart le fil Ylaire Cuiuer nen os
            cestui encore i a un autre. Damelde[x] me confonge se ia en
            ferai garde  Ne se iamais mengue tant com ie uif le sache.
            Quant l  entendi Aiol[s] a poi d  ire n  esrage.
          
             CCXLI Merchi sire Makaire chou dist Aiol[s] li ber 
            Por amor Dameldé qui tout a a sauuer  Quant uos a m  amisté
            ne uolés atorner  Prendés moi et ma feme et mes fiex qui sont
            né  Si nous metés tous .iiii. ens el font d  un fossé 
            Tout contreual le Rosne nos en laisiés aler Et iou uous
            iurerai uolentiers et de gré Iamais ne remanrai en la
            crestienté Dusques en paienie ne uaurai arester La
            remanrai tous iors por mes enfants garder. Quant l  oi li
            traitres sel commenche a gaber Dist a son senescal ua moi
            l  autre aporter Par icel saint apostle c  on quiert en
            Noiron pré  Iamais ne mengerai ses arai desmenbrés.
            Quant l  entendi Aiols si commenche a plorer. Cil s  auale en
            la cartre ne fu mie senés Quant il n  i porta armes por sa uie
            sauer. Aiol[s] li fieus Elie s  est contremont leués
            Fiex a putain dist il com l  osastes penser Bien sai que
            iou morai n  en porai escaper  Mais par cel saint apostle
            qu  on quiert en Noiron pré  Comment que li plait prenge uos
            l  esteut comperer Puis s  abaisse a la terre s  a .i.
            quarrel combré  Grant et gros et pessant quanqu  il pot sus
            leuer. Par molt fier maltalent l  en a amont leué Deuant
            en mi le pis li dona .i. cop tel Que le ceur de son uentre li a
            par mi creué. Encor(e) ne fu il mie de tant al baron sés
            Sel fiert amont el cief les iex en fait uoler. Makaires fu
            desore qui commenche a crier Cuiuers car t  en uien tost
            trop aras demoré. Cil ne li pot respondre lés le mur iut
            tué[s]. CCXLII Makaires fu deseure qui apela son home
          
             Cuiuers car t  en uien tost li cors Dé te confonge
            Cil iut mors lés le mur(s) se ne li pot respondre. Et quant le
            sot Makaires si grant doel nen ot onques En la cartre s 
            auale fierement s  abandonne D  ire fu embrasés quant il uit
            mort son home  Et uaut ferir Aiol qu  il tient l  espee
            longe  Quant le rescoust ses niés dan[s] Gerars de Gasconge
             Et Guis et Alerans l  espee li reponent  Tost et
            isnelement ariere le retornent Tolés sire Makaire nel uos
            pensés uos onques Car li rois a la fors nos neueus et nos
            oncles S[e] ochiés Aiol iamais nes reuerommes -
            Signor che dist Makaires moult me fait grant uergonge Mon
            home m  a ocis en ma cartre parfonde. Si fil le comperont
            ançois eure de nonne Se i  en faic norechon li cors Dieu me
            confonge Il prist les .ii. enfans les degrés en retorne.
            Mirabiaus se pasma sor le marbre angoissouse Tel doel en ot
            Aiol[s] ainc si grant nen ot onques. Qui la ueist les dames
            uenir a si grans torbes Et uont al pié Makaire mais pitié n 
            en ot onques Merchi sire Makaires ne faites si grant honte.
            Rendés nous ceste dame nos le uous garderommes Quant ert
            alee a mese nos le uous renderommes. Quant l  entendi
            Makaires uers tere s  en enbronce(s) Dont pensa grant
            losainge por deceuoir ses homes Ne uieut l  amisté perdre de
            [tous] ses [millors] hommes. Dames or le prendés mais nos le
            rauerommes Les enfans norirai tant com erent preudome(s).
            Les dames l  en merchient a ses piés s  abandonent. CCXLIII
            Les dames l  en merchient estre quident seures
          
             Enfressi a le cartre en sont molt tost uenues  U
            Mirabiaus gisoit dolante et irascue. Eles l  en ont leuee sor
            une kieute nue Dusc  a la maistre sale sont arier reuenues.
            Qui ueist ces puceles qui la crient et huent Ahi nobile
            dame font eles com mar fustes Tant par estiés gente
            quant chi fustes uenue Enfressi a l  ostel ne sont aresteues
            En .i. lit le couchierent dont la kieute remuent. Makaires li
            traitres de riens ne s  aseure  De Losane trespasse toute[s]
            les maistres rues  uient sor le pont del Rosne dedens l 
            aighe les rue. Cele nuit i fist Dieus uertu apercheue Li
            Rones qui ert rades les enfans ne remue. Terris ert soz le pont
            qui pescoit a la lune C  estoit .i. gentiex hon de mal faire
            n  ot cure Bien a oi Makaire uenir par mi la rue Il uoit
            les .ii. enfans qui flotent sans aiue A ses .ii. mains les
            prent belement les rem(e)ue  Dedens la nef les met si lor
            fait tel aiue Sa cape et ses dras oste de ses dras se desnue
            Dedens met les enfans si naga a droiture. Ne uieut pas que la
            noise soit par eus entendue Ançois s  en est tornés de riens
            ne s  aseure  A sa maison s  en ua si i uient a droiture.
            CCXLIu Des or naga Terris molt aime Dieu de gloire  Tost
            uait a son ostel les .ii. enfans emporte. Sa mollier uient
            encontre dame Aie de Monto(i)rie  Droitement al riuage trés
            par mi une porte  Si aporte en sa main une candoile torte.
            CCXLu Tieris li gentiex hon s  en uint a son ostel Il
            issi de la riue si atacha sa nef. 
          
             Sa mollier uient encontre dame Aie o le uis cler. En sa
            main tient candoile ardant pour alumer Bien et cortoisement l 
            en prist a apeler. Sire aués uous poison car le nous
            deliurés.  Onques tant ne pescates en trestout uotre aé.
            - Bele seur dist Teris poison auons assés Il sont de tel
            manire ia mangier nes porés ués les la en mes dras se uous
            ne m  en creés. Cele cort cele part ses a desuolepés 
            uoit les puins et les piés et les iex et les nés Et les beles
            figures des enfans qui sont né(s) Tel freor ot la dame nes
            ossa adesser De la paour qu  ele ot a .I. grant cri ieté
            Por amor Dieu biaus sire c  aués uos aporté - Bele seur
            douche amie plus belement parlés. I  estoie soz cel pont que
            Dieu le m  ot mandé Que i  alaise peskier si ne l  osai ueer.
            Makaires li traitres li quiuers desfaés  Aportoit les
            enfans que uous ichi ueés  Qu  il les uoloit noier li
            quiuers pariurés En l  aigue les ieta li quiuers desfaés.
            Quant iou les ui en l  aigue si fui tous esfraés Por chou
            nel uauc laisier que ie nes euc ostés  Ses pris a mes .ii.
            mains si les mis en ma nef. Iou sai bien qui che sont molt
            les deuons amer Che sont enfant Aiol que uous ichi ueés
            Li gentil[s] cheualier[s] il est eskaitiués. Aiols est uo[s]
            drois sire de uo terre cassés Encor(e) l  ait cis traitres
            si malement mené  De lui deusiens tenir toutes nos iretés.
            Bele seur douche amie quel consel me donés  Comment nous
            les puissons de la mort destorner - Sire chou dist la dame
            boin consel en arés Alons en douche Franche a Paris la
            chité [Bien sai] la trouerons des barons a plenté 
          
             Qu  amontent a Aiol le uasal aduré  Qui por la soie
            amor nous feront carité. - Bele seur douche amie onques mais
            n  en parlés N  ai soing de douche Franche ne ia n  i quierc
            entrer. Se Aiols estoit mors en la cartre li ber 
            Makaires seroit tost uers le roi acordé[s] Si nous feroit
            ochire et les menbres coper  Par son auoir donant dont il a
            grant plenté. Mais del roi de uenisse ai iou oi parler 
            Del cortois Grasien qui cortois est et ber Il maint a
            Tornebrie cele boine chité  S  aime molt Dameldé le roi de
            maiesté Se Iesu nous uoloit conduire a saueté  Par lui
            les porons bien de la mort deliurer. - Sire chou dist la
            dame si com uos commandés Faites isnelement trop poons
            demorer.  CCXLuI - Bele seur douche amie ce dist li
            quens Terris  Nos n  auons nul enfant Dieu ne uient a
            plasir Un en eumes l  autrier il est ia a sa fin. Del
            lait de uos mamele[s] poés bien ces norir. Entrons en cel
            batiel n  i a point de peril Ia l  acatai l  autrier .iiii.
            mars et demi. Se nos a Tornebrie po(r)omes paruenir Al
            fort roi Grasien(s) qui preus est et gentis  Par lui les
            porons bien de la mort garantir. - Sire che dist la dame c 
            atendons nous dont chi Il sera ia plains iors se Damelde[x]
            m  ait  Se nos perçoit Makaire nos somes mal bailli
            Et uous et les enfans en couera morir. CCXLuII Molt par
            fu liés Terri[s] del consel sa mollier. uenus est en la cambre
            u dans Guis est cociés C  estoit .i. sages hon canoines d  un
            mostier Celui a il gehi son consel tout premier
          
             Il le deuoit bien faire car il estoit ses niés. Quant li
            clers l  entendi si est leués en piés  Et fist une candeille
            deuant lui atachier  Prent encre et parchemin si lor escrit
            .i. brief Que ce sont fil Aiol le gentil cheualier. Ia en
            si longes teres ne seront eslongié(s) C  on ne puist retrouer
            la uerité del brief. Teris uint a sa nef si commenche a
            cargier  Son argent i a mis son or et ses deniers  Ses
            cendaus et ses pailes et ses hermines uiés Puis est entrés
            dedens et il et sa mollier  Enporte entre ses bras les petis
            iretiers Et ont .iiii. serians molt bien apareilliés 
            Qui del nagier se painent sage sont del mestier. CCXLuIII
            Des or(e) naga Teri[s] molt eslonge Makaire Tout contreual le
            riue se conduist et se naie. Onques ne tresfinerent tant qu  il
            uinrent a au[en]e. La trouerent marcant de tant diuerses
            marches Tant lor dona Teris or et argent et paile  Que
            le laissent entrer auoec aus en la barge. Ne sai de lor estoire
            que iou uous acontaise  Ne combien il estoient en mer ne en
            passage uienent a Tornebrie si ariuent a l  auene Teris
            ist de la nef et sa feme dame Aie  S  en iete son auoir c  un
            seul point n  en i laisse  Et prent les .ii. enfans soef que
            il nes quaisse  Ses a enuolepés en .i. bliaut de paile
            Puis trespasse les rues qui sont et grans et larges  Dusc  al
            maistre palais de nient ne s  atarge La troua Grasien le roi
            de cele marche. Et Teri[s] le salue qui fu cortois et sage[s]
            Dieus te saut riches hon- Et toi sire message Dont es tu
            de quel tere di moi de ton linage. - Sire nous de Borgonge
            de cele tere large.
          
             Grant guerre m  a destruit si m  en amaine et cace. A
            uous m  en uieng boins rois en ceste uostre marche  Que uos
            me receués por Dieu l  esperitable - Amis che dist li rois
            molt es cortois et sage[s] . Et ie te retenrai uolentiers
            par ma barbe Trop te donrai auoir or et argent et paile
             Selonc chou que uerai en ton cors le barnage. CCXLIX
            Amis che dist li rois saués uos nul mestier - Oil par ma
            foi sire mais ne sont gaires chier. Ie sai prendre poisson
            bien les sai engingier  Et si sai bien mestier d  ostoir et
            d  espreuier Si resai bien conduire une meute de ciens 
            Et une uenison molt bien aparellier  Et un riche sengler
            retenir a l  espiel Et por mon droit signor sa parolle
            nonchier  Sa besoigne [furnir] et son droit desrainier 
            Ne conuient millor querre bien en sui afaitiés. - Amis che
            dist li rois molt a chi bel mestier Por trestout le pior
            uous doit on auoir cier  Et iou te retenrai de gré et
            uolentiers. - Sire che dist Teri[s] .c. merchis en aiés.
            Sire roi de boin aire por Dieu et car m  oiés Quant g  isi
            de ma terre de Borgonge l  autrier  Dieus me dona .ii. oirs
            de ma france mollier Ies ai en mon geron ne sont pas
            baptisié Por amor Dieu uos pri que des fons les saciés.
            Et respondi li rois Par ma foi uolentiers Il fait uenir
            les maistres les prestres del mostier Si a fait les enfans
            molt bien aparellier  Si les fist ambedeus leuer et baptisier.
            La les leua li rois et sa france mollier  Orclare la roine al
            gent cors afaitié
          
             L  un apelent Tumas et l  autre Manesier. .II. chités l 
            on dona li uaillant cheualier[s]  Se il peuent tant uiure c 
            armes puissent baillier  Dont il peuent .xxm. homes mander et
            mieus Encore en ert Makaires coureçous et iriés La
            prison de lor mere lor uaudront bien uengier. Li rois a regardé
            les petis iretiers Il en a apelé Orclare sa mollier
            Douche seur douche amie se Dieus me puist aidier  Iou n 
            en keroi[e] mie nul homme desosiel  C  onques de tel cors d 
            ome n  issi teus iretiers. U il les a emblés u il lor uieut
            aidier  Et il sont fil de roi de conte u de princier. -
            Sire che dist la dame uoir dites par mon cief.  Li rois
            aime forment les enfans ses a ciers En sa cambre les fait
            norir et alaitier  Et ont .iiii. noriches femes a cheualier.
            Quant il orent .ii. ans si entrerent el tierc C  autressi gens
            de cors sosiel ne ueissiés. Ia Mirabiaus lor mere al gent cors
            afaitié Nen istra de prison a nul ior desousiel Dusqu  il
            l  (es) en geteront quant erent cheualier. CCL Or sont li
            doi enfant de la mort bien gari  La merchi Dameldé et lor
            maistre Terri Et le roi Grasien et Orclare al cler uis. Or
            lairons des enfans Dieus les puist beneir Si en dirons d 
            Aiol le cheualier gentil  Qui fu en la grant cartre coreçous
            et maris. Souent reclaime Dieu le roi de paradis. Et
            Makaires li fel cui (ia) Damelde[x] n  ait  Tenoit .m.
            cheualier[s] saudoier[s] cascun di. Laiens orent esté .u. ans
            tous acomplis Lor drap et lor auoir lor estoit tout faillis
            
          
             Et tout ont engagié palefroi et roncin Et dist li uns a
            l  autre Nous somes mal bailli Nous n  i gaingons nient
            ains perdons cascun di Nos aubers et nos elmes auons en gage
            mis. .u. ans a sis deuant li fors rois Loeys  A toute
            l  ost de France nous a le siege mis Il ne s  en tornera
            dusqu  il nos aura pris. Molt durement ont ia de nos homes
            ocis De .xxx.m. que fumes ne somes que dis mil.
            Makaires ne nous aime uaillant .i. angeuin  Car il a son
            tresor grant et large et furni Sel fait garder sous terre com
            uns autres kaitis. Il ne nos uieut saudee doner ne departir
             Ançois nous taut nos capes si les enuoie al uin  Et
            bat nos escuiers et forment les laidist Et quant nous en
            parlons plus faus s  en fait que bris. Soit a tort soit a
            droit nos l  auons bien serui  Signor car guerpisons ce
            quiuert de put lin  Si alons la defors al roi de Saint Denis
            Ia est chou nos drois sires a tort l  auons guerpi. Et
            respondent li autre Or aués uos bien dit. CCLI Che fu
            par une feste del baron saint Mikiel  Que Borgengon parollent
            a Makaire le fier Entendés cha a nous font il franc
            cheualier Laiens auons esté .u. ans trestous entier[s]
            Nos aubers et nos elmes auons [tous] engagiés  Et si nous
            sont failli palefroi et destrier. Tu as ton grant tressor
            meruellous et plenier  Sel fais garder sous tere com autres
            useriers  Si ne nous uieus doner saudees ne denier 
            Ançois nous taus nos capes et bas nos escuiers Et quant nos
            en parlons plus t  en fais fors et fiers. U tu mieus en t 
            amendes u nous done congié. Le matin guerpirons tes honors et
            tes fiés
          
             S  en irons la defors al roi qui France tient  Car chou
            est no drois sires a tort l  auons laissié. Quant l  entent
            li traitres le sens quide cangier Signor che dist
            Makaires .i. respit uos en quier  Dusc  a demain a l  aube
            quant serai conselliés. Et cil respondent Sire com uous
            plaira si iert. Atant font les lis faire si sont alé
            couchier. Et Makaires s  en entre sous tere en .i. celier
            lleuc troua Boidin et Durant et Anscier  Hercenfroi de Losane
            le kenu et le uiel. Li uns estoit se gaite li autre ses
            portiers  Li tiers ses senescaus l  autre ses botelliers.
            A ciaus a il iehi ses consaus tout premier(s) Signor fait li
            traitres faites pais si m  oiés. Tout mi home me uoillent
            honir et uergongier Demain uoillent guerpir mes honors et mes
            fiés Et aler la defors al roi qui France tient Mais se
            uos uolés croire mes consaus tout premier  Tous uos feroie
            rices d  or fin et de deniers.  - Sire dist Hercenfrois ués
            nous apareilliés Car nous ferons adès quanque mestier uos
            [i]ert. Et respont li traitres De chou su ie molt liés.
            Or uos dira ie donques de mes consaus premiers. A loi de
            marcheant tous uous apareilliés De cotes bougerenc de capieus
            sor uos ciés S  ait Aiol[s] solers grans soit de buies
            cauciés Puis prendrons mon tressor trestout la u il [i]ert
             Mon or et mon argent mes monaés deniers  Et torserons
            les males sor les plus fors somiers  Et si ferons Aiol de la
            cartre sachier Et Mirabel sa feme al gent cors afaitié
            Si lor ferons iurer la fors a cel moustier Que ia nen diront
            cose dont soions enterchié. Puis en istrons la fors al roi qui
            France tient 
          
             Ie sai tant de language ia n  erme[s] enterchié S 
            irons a Panpelune al fort roi Mibrien Si li rendrons sa fille
            al gent cors afaitié(s). Et cil heit plus Aiol que home
            desousiel Trop nous donra auoir et uiles et plaisié[s]
            Et se uos uolés Dieu le pere renoier  Ausi com ie ferai
            tous en sui conselliés  Plus uous donra li rois et auoir et
            deniers C  onques n  en eut en France Loeys ne Loier[s].
            - Sire dist Hercenfrois tout sons aparellié Que nou ferons
            tout chou que uostre plaisir [i]ert. Mieus uoil iou Dameldé le
            pere renoier Que fuisse cha dedens ocis et detrenchiés.
            CCLII Oiés del traitor ses cors soit confondus  Qu  il
            uieut que tout si home soient ars et pendu E Dieus si seront
            il ia n  en estordra uns Il fait son tresor prendre trestout
            la u il fu A loi de marcheant se sont tout .u. uestu De
            cotes bugerenc et de capes desus  Et ieterent Aiol de la
            cartre u il fu  Et Mirabel sa feme qui trop i ot ieu  Si
            les en ont mené en .i. mostier la sus Sor sains lor font iurer
            .u. foies u plus Que ia ne diront cosse dont soient reconnu
            Aiols aime tant Dieu ia n  en sera pariurs. Puis torserent les
            malles sor les destrier[s] grenus  Aiol et Mirabel leuerent
            sor .i. mul  Par la porte s  en issent si abatent le mur
            Makaires trait l  espee del feure le branc nu Les portiers et
            les gardes en a les ciés tolus. Par mi l  ost s  en tornerent
            cha fors se sont uenu Dusc  al trés Loeys ne sont aresteu.
            Or entendés d  Aiol com a le sens perdu  Qu  il ne ueut nul
            mot dire por coi soient connu
          
             Et uit trés bien Elie son pere le quenu  Et Loeys son
            oncle meruelles s  est tenu  Qu  il onques ne dist cose dont
            il fust conneu[s]. Et Makaires dessent qui s  estoit desconnu
             Si parla bassement quant desconnu[s] se fu Cil Dieus de
            sainte gloire qui maint el ciel la sus Saut le roi Loeys a qui
            somes uenu Nos somes marceant de Pinel et de Bu  Et
            somes par la porte de Lossane uenu. Doné auons Makaire .ii.
            mars d  or [fin] u plus Por chou que par sa tere nous a
            conduis li dus. Nous menons tel auoir onques si grant ne fu
            Or somes en ta tere rice rois paruenu Qua[r] nous liures
            conduit tant que soions issu. Et respondi li rois Bien soiés
            uos uenu Quel part uous en alés miens en est li treu[s].
            Conduire le[s] commande Gautier de Montaigu  Le duc Beuon sans
            barbe et Iofroi le kenu Et cil les ont menés bien .iii. liewes
            u plus. Quant il sont fors de l  ost a saueté uenu  Adont
            parla Makaires li traitres pariur[s] Signor boin cheualier
            c  a nous estes uenu  Por chou que uous m  aués a saueté
            conduit  uous dirai dont tel cose dont bien ere creus
            Nous somes de Losane a saueté issu  Le portier et le gaite
            trouame cha de ius ués les la u cheuauce(nt) ces boins mulès
            grenus Faites armer uos homes les grans et les menus 
            Et s  asailliés Lossane les roes et les murs. Les portes
            sont ouertes ia n  i ara feru Nel seuent de la uile ne ne s 
            en garde nus Prendre poés la uile sans lanche et sans escu.
            Ia Damelde[x] de gloire uostre roi[s] nen aiut  S  il prent
            les Borgengons se tost ne sont pendu. Oiés del traitor com
            par est malotrus 
          
             Que il uieut que si home soient tout confondu Si seront
            il trestout car lor ior[s] est uenus. CCLIII Makaires lor
            a dit granment de sa conuine  Mais la grant traison ne lor a
            iehi mie. Cil retornent ariere s  ont lor uoie aquellie
            A l  ost en sont uenu ançois l  aube esclairie. La parolle ont
            conté al roi de Saint Denise Et quant François le seurent li
            os est estormie  Enfressi c  a Lossane ne s  aseurent mie
            A pié et a ceual entrerent en la uile  Et portent trenchant
            aches et grans lances forbies Les Borgengons qu  il treuent
            detranchent et ochient  Et [s  en] uont querre Aiol en la
            cartre perine Et Mirabel sa feme mais il nes trouent mie
            Makaires les en maine li quiuers li traitres. Grant doel en
            fait li rois et li uillars Elie  Mais puis ti(e)nt il Borgonge
            sa terre toute quite Si c  onques n  i perdi uallissant une
            aillie. Et uont querant Makaire el borc et en la uile Cui
            caut que il le quierent il nel troueront mie. Il lor est
            escapés li quiuers li traitres  S  en a mené Aiol et Mirabel
            s  amie E las che dist li rois mon neueu nen ai mie
            - Sire drois enpereres che dist li dus Elie  Makaires le m 
            a mort li quiuers li traitres. Ahi Mirabel dame de uostre
            signorie Mar uous conquist mes fieus par sa cheualerie
            Poi a duré ensamble li uostre compaignie. Quant le sara ma
            feme la gentil dame Auisse  Che sera grant meruelle s  elle
            remant en uie Or dirons de Makaire cui li cors Dieu maudie
            Anbedeus les en maine coreçous et plains d  ire Il sont uenu
            al Rone si trouent la nauie.
          
             Makaires une nef de son auoir eslige  Puis i entre li
            fel et si .iiii. dessiple Aiol ont mis dedens et Mirabel
            meismes. Par le Rosne gouernent et a grant force uindrent
            Tout contreual s  en uont enfressi c  a saint Gille  Del cors
            saint n  ont que faire il n  i tornerent mie Aual par selonc
            tere ont lor uoie aquellie  Guerpisent les pors d  Apes si
            tienent ceus de Sire Ne tout lor herbegage ne conterai mie
            Ne sai que ie uous cont cascune oste[le]rie Dusques a
            Panpelune ne cessent ne ne finent La trouent Mibrien le fort
            roi de Persie  U asamble grant ost et iouste grant enpire
            De Nauairs et de Bascles auoit .l. mile Aler en uieut a ost
            sor France le garnie Por Mirabel sa fille dont li siens cors s 
            aire  Et si heit plus Aiol que nule riens qui uiue Mais
            il l  ara par tans en la soie baillie Makaires l  i amaine li
            quiuers li traitres Par tans uaura seruir de ses losengeries.
            CCLIu En la plus maistre rue qui torne [uers] saint Iake
            Se herberga Makaires et si home tout quatre. Il en a apelé son
            oste Floquipasse  Si ot non li paiens qui son auoir li garde
            Gardés moi cest François que il ne uos escape Grant tressor
            m  a enblé si m  a fait grant damaie. Et respont li paiens 
            Ia mar en arés garde  Quant il m  escapera iamais n 
            emblera autre. Il les mist ambedeus ens el font d  une cartre
             En une tresorie mais l  auoir en fist traire. En grans
            carcans les misent et en buies les laisent. Makaires s  en
            torna et si dru trestout quatre  Et trespassent les rues qui
            sont et grans et larges  Dusc  al maistre palais de nient ne
            s  atargent. La treuent Mibrien a l  aduré corage.
          
             Makaires le salue li quiuers mescreable[s] Mahons te
            saut boin[s] rois et toi et ton barnage - Et Mahons te
            garisse amis frere message Dont uiens et de quel tere di
            moi de ton afaire. - Sire ie sui de Franche de cele tere
            large  Rices dus de Borgonge si l  ai tout en ma garde.
            Grant guere m  a destruit qui m  en amaine et cache  Car li
            rois Loeys m  a tolues mes marces.  Sous Lengres en Borgonge
            esmuc une bataille  La fis(t) por uous tel cose dont li
            siecles me blame. La conquis iou Aiol le fil Elie au sage
             Et Mirabel uo fille le cortoise et le sage. Iel uous
            ai enmené en ceste uostre marche Cha sont a mon ostel u mes
            ostes les garde. Mais uous nes arés ia a nul ior que ie sache
             Trosque m  arés mostré uo Dieu et uostre image. Honques
            ne uic Mahon drois est c  onor li fache. Et respondi li rois
            Molt es cortois et sage[s]. Quant il l  ot entendu si dreche
            en son estage  Plus de .uii. fois le baise el col et en la
            fache Amis che dist li rois cortois estes et sages
            Assés uos donrai terre honor et signorage. - Or entendés a
            moi que dist li fel Makaires Ie sai bien toute Franche les
            pors et les passages Toute crestienté ert en uostre treuage
            Mais que i  aie uo gent a ceual et a armes Chrestien sont
            tout mort et liuré a hontage Mar me uit onques [mès] Loeys
            li fieus Charle  Encor li taurai iou le cief sor les
            espaules. uous tenrés la grant tere et ie en serai garde
             De uous uaurai tenir Borgonge en iretage. - Amis che
            dist li rois cortois estes et sage[s]. De croisement uous
            doing la terre de Nauaire. Ie commanc Sarrasins par desor lor
            omage  Que il trestout uous seruent et uostre plaisir facent.
            CCLu Mibrien[s] prent Makaire et tous ses .iiii. drus
          
             Si les a amenés en son palais la sus  En la mahomerie
            la u Mahomet fu. Adont parla Makaires li traitre pariurs
            Mahomet dist li fel ie sui a uous uenus A uous me claim
            iou sire del roi de Saint Denis..� Et destrués François
            après tous uns et uns Ne sai qués uos nomaise miex les
            connistras tu Que ie ne fac biaus sire tous les aués ueus.
            Sarrasin ne sont mie si fol ne esperdu Que n  aient .i. uilain
            mis Mahomet el bu  Qui laiens est entrés car tout creus
            dedens fu. Amis dist li uilains ie t  ai bien entendu
            Roi te ferai de Franche et amiral et duc  Et li rois et li
            autre soient tout confondu. Se tu a moi te tiens moult t  est
            bien auenu. [Li] paien li amenent un auferant grenu Si
            le baise en la bouche que ne se targa plus  Et rache
            contremont el despit de Iesu..� Et puis me baiseras en mi le
            treu del cul Che ert senefianche qu  a moi t  eres rendus
             S  aras Dieu renoié et la soie uertu Et que il ne peut
            estre et qu  encore ne fu. - Si ferai iou biaus sire che
            dist li durfeu[s] A chou me renc coupable que tant ai atendu
             Que tous iours ne uous aie serui et maintenu. Makaires
            le baisa il et si .iiii. dru Li uilains a uessi Makaires
            trait en sus  Sire dist li traitres com li uostre Dieus
            put - Non fait dist Mibriens mais teus sont ses uertus.
            Fors sont del sinagoge isnelement issu  Dusc  al maistre
            palais sont ariere uenu. CCLuI Mibrien[s] prist Makaire
            par le pant de l  hermine Amis che dist li rois ne uos
            mentirai mie. I  aim des ore en auant la uostre compaignie.
          
             Menés me a uostre ostel ie uoil ueir ma fille. Et
            respondi Makaires uolentiers biaus dous sire. Il trespasse
            la rue et le bourc et le uile  Dessi a son ostel ne cesse ne
            ne fine Il en a apellé Floquipasse et Prospisse Si fait
            ieter Aiol de la cartre perine Et Mirabel sa feme qu  (i) a
            grant tort i fu mise. Mibriens uoit sa fille qui molt fu
            asouplie De la longe prison a la color noirchie. Quant
            Mibrien[s] le uoit par la main l  a saisie  Il l  en a apelé
            se li commenche a dire Aués uous relenqui Mahomet bele
            fille - Oie che dist la dame por amor Dieu biaus sire.
            Ie ne pris uostre Dieu Mahomet une aillie. Chou que Sarrasin
            croient tieng iou a grant follie  Quant ne croient en Dieu le
            fieu sainte Marie. Quant l  entent Mibriens a poi n  esrage
            d  ire. CCLuII Mibrien[s] prist sa fille par le blance
            main destre. Aués uos relenqui Mahomet fille bele  -
            Oie che dist la dame n  en dites mais kaiele Quant
            Sarrasin l  oirent si s  esragent et deruent. Çou que
            Sarrasin croient ne uaut une cenele  Quant il ne croient
            Dieu le glorieus celestre  Celui qui s  esconssa en la
            uierge pucele. Quant l  entent Mibriens a poi d  ire ne
            derue  U que il uoit Aiol sel prent par le pui[n] destre
            Fil a putain dist il fel licieres susperbe[s]  La riens
            m  aués tolue que plus amoie en terre Dist a son senescal
            ua moi m  espee quere Ançois que iou mengue li trencerai la
            teste. Dont parla Estorgans qui fu nés a ualterne Biaus
            oncles Mibriens por Mahomet que faites Que creés uos
            Makaire Mahomet li doinst perte Quant sa loi a guerpie
            desloial est sa geste. A millor cheualier ne peut uostre fille
            estre Car chou est fil[s] Elie a la kenue teste 
          
             Et si est niés le roi qui tient France et gouerne. Se
            il uieut Mahon croire trop li donré[s] uos tere. Et respondi
            Aiols Che ne poroit ia estre Mieus i uoil iou morir que ie
            Dameldé perde. CCLuIII Mibriens apela Mirabel le nobile
            Aués uos relenqui Mahomet bele fille Alés si l  aourés et
            uos saumes li dites. .IIII. paien l  en mainent a force le
            trainent  Qui par les bras le mainent coreçous[e] et marie
            Signor che dist la dame laisiés moi a deliure Aorer le
            m  esteut le ceur en ai plain d  ire. Deliure le laisierent
            la pute gente haie. Leus que dut aorer Mahomet et ses
            i(n)deles  El(e) le saisi as bras par tere le traine 
            Les costes et les bras et les flans li debrisse. Dist l  uns
            paiens a l  autre Ceste dame est marie. - uoire dist
            Mibriens tout ert morte et sosprise. - Non sui dist
            Mirabiaus mauaise gent aie. Comment uos peut aidier ceste
            cose faillie Or perent ses uertus qui de paor n  a mie.
            Quant l  entendent paien a poi n  esragent d  ire Il le font
            deliurer Floquipasse et Porprisse  Che furent doi paien molt
            felon et plain d  ire. La tere le roi gardent et tien[en]t
            grant iustice Mais puis les torna Dieus a la soie partie
             Puis creirent Iesu le fil Sainte Marie. Aiol ont aualé en
            la cartre perine Et Mirabel sa feme corecie et marie  En
            caines les lancent et en buies les misent. Li rois en a iuré
            Mahomet et ses i(n)deles Que demain les fera detranchier et
            ochire  S  il ne croient Mahom qui tout a en baillie
            Mais bien lor peut aidier li fieus sainte Marie.
          
             CCLIX L  endemain durent estre tout ars et desmembré.
            Oiés quel auenture Iesu lor a doné. .IIII. paien d  Espaigne
            Sarrasin d  outre mer  Sont uenu a la tere que lor fu
            acussé[s] Un[s] molt trés grans tressor[s] qu  il quidoient
            embler Al fort roi Mibrien qui l  auoit amassé  Par
            dedens cele cartre tout adés asamblé  La u Aiol[s] gisoit et
            sa feme al uis cler Mais li tressor[s] estoit fors de la
            cartre ostés  Que dedens ne laisierent .i. denier monaé.
            Li laron furent sage del mestier doctriné A lor chisieus
            trancans d  achier et afillés Un grant pertrui[s] ont fait s 
            ont le mur esfondré La dedens en la cartre coiement a celé
             Et quierent le tresor n  en ont mie troué. Aiols iut d 
            autre part selonc .i. grant piler  Entre lui et sa feme
            corechous et irés  S  a oi les larons par mi la tere aler
            Gentieument les apele par molt grant simpleté Signor qui
            estes uous qui par la cartre alés uenés uos auoir querre
            gardés nel me celés. Certes ie n  en i cuic .ii. denier[s]
            moneés  Mais c  un caitif de Franche qui est enprisoné[s]
            Entre lui et sa feme qui se meurt de lasté. Quant uous
            uenistes chi por auoir conquester  uoir ie uous en donrai
            .iiii. somiers torsés  Se uos me poés faire de la prison
            ieter. Aprés uos iu[re]rai desor ma loiauté  Que se
            uous droit en Franche conduire me poés  Ie uos donrai tresor
            tout a uo uolenté. Li laron l  entendirent grant ioie en ont
            mené Il corent les boions des buies desfremer Et le
            carcan li ont molt coiement osté. Li .iiii. laron l  ont de la
            cartre ieté Issi com il deuoi[en]t por Mirabel aler 
          
             Les gardes s  estormisent quil deuoient garder Et dist
            li uns a l  autre Mal nous est encontré  Quant li François
            nous est de la cartre escapé[s] Demain en serons tout pendu
            et encroé. Il tornerent en fuie n  i osserent ester Et
            li .iiii. laron en ont Aiol mené. Cui caut se il l  en mainent
            et Mirabiaus remest Or les consaut andeus cil qui tout peut
            sauer Car puis ne s  entreuirent dusqu  a .[u]ii. ans pasés.
            CCLX Li .iiii. laron mainent Aiol par grant iustice  U il
            [le] uoil[le] u non sa foi lor a pleuie Que ne dira parolle
            qui tort a felonie Aiols aime tant Dieu qu  il n  en mentira
            mie. Tant ont trespassé bois et landes enhermi(n)es  Qu 
            il sont uenu tout droit al port d  Esclauonie. La trouerent lor
            nef aprestee et garnie  Lor compaignons trouerent ques
            atendent a single  Et il lor uont encontre hautement lor
            escrie[nt] Aués uous le tressor dont auons tele enuie
            Et cil lor respondirent uos parlés de folie La cartre
            Mibrien auons frainte et malmise  Mais d  auoir n  i trouames
            uaillissant une aillie  Mais .i. kaitif de Franche qui manans
            est et riche[s]. Sa foi nous en a il molt loiaument pleuie
             Que se nous l  en menons en Franche le garnie  Trop
            nos donra auoir tresor et manandie. Mais Franc sont orgellous
            et plain de felonie  Que se cis a en Franche ricece ne
            baillie  Assés tost nous fera detranchier et ochire
            Car la loi Mahomet n  aiment li François mie. Car le menons
            or uendre el port de Tornebrie Al fort roi Grasien qui manans
            est et riche[s]. Plus nous donra auoir ricese et manandie
             Que trestout no parent n  orent ainc en lor uie
          
             Quant l  entendi Aiols forment plore et souspire Ne se
            uieut pariurer sa foi lor a pleuie Ne set pas la grant ioie
            la u Iesu le guie La trouera ses fieus sains et saus et
            deliures  Et Terri le cortois et Aie la nobile  Et le
            roi Grasien qui les enfans norie. Il n  auoit .ii. si biaus
            dusc  al port de Hungrie .uII. ans orent passé ançois c  Aiol
            ueissent. CCLXI Li .iiii. laron sont dedens lor nef entré
            Aiol ont mis dedens le uasal aduré  Et leuerent lor single
            si se sont desancré Damelde[x] lor dona boin uent et boin
            orré. Ne sai que ie uous doie lor estoire aconter  Ne
            combien il esturent en palegre de mer uienent a Tornebrie la
            sont droit ariué. Quant il uinrent a l  auene lor cingle ont
            aualé  Et ieterent lor ancre bien se sont apresté  Et
            issent de la riue s  ont guerpie lor nef. La trouerent le ior
            une grant feste anel La furent crestian et Turc aseuré
            D  auoir d  estrange tere i ot molt grant plenté. Ausi com
            autre auoir metent Aiol uenel Li laron l  orent bien uestu et
            conraé Il ot chemise et braies d  un cai[n]sil afloré 
            Et puis cauces de paile soler[s] a or ouré[s]  Et peliçon
            hermin tout d  orfroi[s] engoulé  Et après .i. diaspre qu  il
            li ont endossé  Et d  un uermel samit l  ont molt bien afublé
            N  ot plus bel cheualier dessi en Duresté  Se ne fust la
            prison u il ot tant esté Mais bien auoit .u. ans en cartre
            conuersé. A meruelle l  esgardent li per de la chité  Et
            dist li uns a l  autre Molt a cis grant bonté. Onques Dieus
            ne fist tere ne si grant roiauté 
          
             Cil nel(e) deust tenir si(l) a en lui bonté.  Tant en
            ua li renons par les princes casés Que li rois Grasiens en a oi
            parler A .xxx. cheualiers auala les degrés Meisme(s) la
            roine i ala de son gré Et Teris li cortois et Aie o le uis
            cler. Tumas et Manesier[s] sont auoec aus alé Dessi que a
            la riue ne se sont aresté  S  ont troué les larons et Aiol par
            delés. Li boins rois de uenise a Aiol esgardé  Molt le
            uit bel et gent escaui et molé Ses filleus esgarda sans plus
            de demorer Tant resamblent le pere et de bouche et de nés
             Onques Dieus ne fist home [les] deust esgarder.....
            Aiol[s] li fieus Elie i a son ceur torné  Il ne set qui il
            sont mais molt i a pensé. Li fors rois Grasiens a les .iiii.
            apelé Dites signor quel faites quant a uendre l  aués
            Et il li respondirent Aparmain le sarés. .LX. mars d  or fin
            uous en esteut doner  Et .cccc. d  argent a balanche pessé
             Et .xxx. piaus de martre et .ix. mantel[s] foré[s] 
            Entre tires et pailes un grant somier torssé. - Baron che
            dist li rois par sainte carité  uous l  aués molt forfait
            car uos amesurés Prendés consel ensamble por combien le
            donrés. Et cil li respondirent Sospris nos en aués. Se
            nous bien seusiemes par fine uerité Que uous fussiés li rois
            de cest rice resné  Por .iiii. tans d  auoir ne uos fust il
            donés.  - Par mon cief dist li rois signor grant tort
            aués. Et tant et plus del mien uos en ferai doner  Ains
            que si bel kaitif laise mès escaper. L  auoir lor a fait tout
            et bailler et liurer.
          
             Ensi com li laron en furent desseuré  Et il durent ariere
            en lor barges entrer  A lor couteus d  achier se sont
            entremellé  Por l  auoir departir dont il orent assés
            Mal soit de l  un des .iiii. qui en puist uis aler  Qu  a lor
            coutiaus ne soit trestout esboielé[s]. Al fort roi Grasien le
            ua .i. mès conter  Et quant li rois le sot s  a grant ioie
            mené  L  auoir en a fait tout en son tresor porter.
            Sire che dist Aiol[s] or uos ai mains cousté Ariere s 
            en reuont par la boine chité  El palais en montere[n]t
            contremont les degrés. Sor .i. banc sont assis maintenant lés a
            lés Amis che dist li rois a moi en entendés Dont
            estes de quel terre gardés nel me celés. - Sire che dit
            Aiol[s] ia   n orés uerité. Ie sui certes de Franche de molt
            grant parenté  Si ai esté en cartre bien a .u. ans passés
             Et cil laron m  emblerent u m  aués acaté. Se uous me
            faites bien grant amoine ferés. Et respondi li rois Por
            nient uos doutés  Car ie ne uous faurai tant com puisse
            durer. Quant l  entendi Aiols grant ioie en a mené Tost
            et isnelement li uaut al piet aler  Quant li rois Grasiens l 
            en a fait releuer Amis che dist li rois enuers moi
            entendés. Iou ai une grant guerre dont molt sui esfraés
             Del roi de Salenike qui me taut m  erité.  - Sire che
            dist Aiol[s] garnimens me donés  Et ie uous aiderai par
            droite loiauté. - E Dieus che dist li rois tu soies aourés
             Qui tel gonfanonnier m  aués chi amené Cis portera m 
            ensenge en bataille campel. Li fors rois Grasiens fu molt
            gentieus et ber Il fu a Tornebrie al cief de son resné 
          
             S  a par toute sa tere tout son esfors mandé  Qu  il
            uieut a Salenike a son pooir aler Onques de plus grant ost n 
            oi nus hon parler. Armes fissent Aiol en la place aporter
            Molt sont chieres et beles nus hon nes doit blamer Quant li
            rois le commande Aiol[s] s  en est armés  Il a uestu l 
            auberc si a l  elme fremé  Il a çainte l  espee al senestre
            costé. Un boin ceual li ont en la place amené  Cil ert le
            roi meisme Passeauant fu clamé[s]. Li cheuals fu si boins et
            de si grant fierté Que d  une toise longe n  i peut on abiter
             Ne mais que l  escuier[s] qui de lui fu priués. Aiols li
            fieus Elie est cele part alés Tost et isnelement est par l 
            estrier montés  Et pendi a son col un fort escu bendé 
            Et tient en son puin destre .i. fort espiel quaré  A .iii.
            claus de fin or .i. gonfanon fremé De la chité issirent por le
            Franc esgarder. Li rois a un seriant a dit et commandé
            Facent une quintaine drecier en mi le pré Si sara del François
            com se uaura porter Ses rices garnimens en bataille campel.
            CCLXII La quintaine font faire ens el pré uerdoiant  Ce
            fu de .iiii. estaces d  un fort escu tenant Aiols point le
            destrier c  on claime Pasauant Li destrier[s] se desroie qui
            les grans saus porprent  Fors Marchegai el monde n  en ot .i.
            plus corrant Et fiert en la quintaine par son fier maltalent
             Que l  escu fait percier sor la boucle a argent  Et les
            paisson[s] tout .iiii. froisa de maintenant  L  escu[s] et la
            quintaine cai de maintenant Marchegai dist Aiols ie uos
            amoie tant Piecha uous ai perdu s  en ai le ceur dolant.
          
             Dient cil qui l  esgardent mainte communalment Chi a
            boin cheualier ardi et combatant.  - E Dieus che dist li
            rois par uostre saint commant  Com m  aués bien aidiet de
            chou que uos demanc Li enpereres broche le boin mulet
            anblant  uenus est a Aiol se li dist en riant   Biaus
            sire Aiols de France a uos me renc et uanc Que trestoute ma
            tere soit a uostre commant Cui uous uaurés air n  ait plus
            retenement. Del roi de Salenike me claim trestout auant 
            Qui me gaste ma terre mon ceur en ai dolant. - Sire che
            dist Aiol[s] entendés mon samblant. Cargiés moi .iii(i).m.
            homes de cheualiers uaillant. - Non ferai dist li rois car
            n  en ai mie tant  Tant qu  il seront mandé par mes teres
            plus grans. - Sire che dist Aiol[s] dites uostre talent
            Combien en aués uous a boins ceuals corans - Amis che dist
            li rois bien sont .m. et .uii. cens. - Par foi
            chedistAiol[s] c  est biaus commenchemens. Or le laisons
            issi dusc  a l  aube aparant.  Et respondi li rois Tout a
            uostre commant. En Tornebrie en entrent li petit et li grant
            S  Aiol[s] fu bien seruis n  est drois c  on le demant. Cele
            nuit le laisierent dusc  a l  aube parant. Quant la nuit sont
            as dois et as tables seant  [Par] deuant Aiol uindrent anbedoi
            si enfant  Et il les apela et dist uenés auant. A la
            coupe d  or fin les abeura li frans  Et dist entre ses dens
            soef en souspirant Ahi Makaires fel li cors Dieu te
            crauent  Tu m  as tolu el mont que plus amai forment
            Car s  encore uesquissent anbedoi mi enfant  Ausi grant
            fuisent il com cil mien ensiant CCLXIII Il font faire
            les lis si se uont reposser
          
             Dusc  al demain a l  aube que il dut aiorner. Aiol[s] li
            fiex Elie s  est par matin leués. Li rois de Tornebrie a fait
            se gent mander Conduire les commande Ioserant et Fouré
            Al matin s  en tornerent quant il sont apresté. Des pors de
            Tornebrie dont il furent torné Dessi a Salenike la u deuoient
            aler  N  auoit mais que .uii. lieues a .i. mul seiorné.
            Aiols sot molt de guerre s  a le roi apelé Sire fors
            enpereres a moi en entendés. Car metons .i. agait dedens cel
            bos ramé De .xxx. cheualiers .i. aguait remetés Desi a
            Salenike la nobile chité. Se Sarrasin en issent par lor
            ruiste fierté  Nous les irons requere a nos brancs acerés
            Et se Damelde[x] done par sa grande bonté Que li rois
            Floriens isse cha fors armés  Nous nos acointerons as espiels
            noelés Molt uolentiers uauroie ensamble o lui ioster
            Mais ne sai de qués armes li rois est adobés. - Amis dist
            Grasiens iel uos dirai assés. CCLXIu Li fors rois
            Grasiens fu molt preus et ardis. U que il uoit Aiol
            cortoisement li dist Del fort roi Florien uous dirai mon
            plaisir. N  a millor cheualier iusc  al port de Brandis
            En la targe le roi est escris Apolins  Teruagans et Mahon[s]
            en son gonfanon mis Amont desor son elme a .i. cercle d  or
            fin Li destriers desous lui ne samble pas frairin  Il
            est couers de soie d  un paile alixandrin. - Sire che dist
            Aiols assés en ai oi. Li rois met son aguait dedens le bos
            foilli A .xxx. cheualiers se metent el train  Entrosc  a
            la chité ne prisent onques fin 
          
             Si aquellent la proie dont lieue li hustin[s]. Et
            Sarrasin se corrent isnelement garnir. Quant li rois Floriens
            la noise [en] entendi  Il demande ses armes el palais signori
            Par grant air s  adoube et fel fu et ardi[s] Monte sor
            Ploiegant onques millor ne ui Il saisi la grant targe u fu
            poins Apolins. Plus de .u.c. s  en issent par la porte Hain
             Les nos en encauchierent tout .i. feré cemin. CCLXu
            Li fors rois Floriens pense de l  encauchier. Des nos a retenus
            .xiiii. cheualiers Il trespasse l  agait .i. grant arpent
            plenier Et li agais s  escrie et deuant et derier. Aiols
            saut de l  aguait et li rois Grasien[s]  Si escrie Monioie li
            preus et li legier[s]. Il garda deuant lui uoit le roi
            Florien Bien le connut as armes il en fu ensengiés  Il
            broche Passauant des esperons des piés Floriens le regarde s 
            est uers lui adrechiés Grans cos se uont doner sor les escus
            pleniers  Desor la boucle d  or les ont frains et perchiés
            Molt sont fort li auberc nes peuent desmaillier. Li rois brise
            sa lanche qui fu boins cheualier[s]  Et Aiols le feri a loi d 
            ome guerrier  Que çaingle ne poitral ne li ot ainc mestier
             Que le roi n  abatist deuant lui del destrier. Aiols
            furnist son poindre comme boins cheualier[s] Al roi Florien
            est ariere repairiés Et tient traite l  espee s  a l  escu
            enbracié(s)..... A haute uois s  escrie [Franc guerrier] di
            moi qu  ies. Des armes a porter n  es tu pas costumier[s]
            A ceste(i) nostre loi ie l  ai bien essaié(s) Car ainc par
            un seul home ne uuidai mon destrier. Tu me sambles de Franche
            des ardis cheualiers.
          
             Lai le roi de uenisse ne se peut preu aidier  Plus te
            donrai argent et or fin et denier[s]  C  onques n  en ot en
            France Loeys ne Loier[s]. - Tais fols rois dist Aiol[s] n 
            a[i] soing de preecier  Car ie ne faurai ia mon signor
            droiturier  Por or ne por argent ne me uoil uergongier.
            Endementiers qu  il o[n]t tant parlé et plaidié  Li rois fu
            molt traitres et fel et renoiés Il tint traite l  espee s 
            est Aiol aprociés Par deuant les arçons uait ferir le
            destrier  Qu  entre les .ii. espaules li a le cief trancié(s).
            Li ceuals kai mors et Aiol[s] fu en piés Et Aiols le regrete
            comme boins cheualiers Ai tant mar i fustes Pasauant boins
            destriers Cil qui uos me dona uos tient meruelle chier.
            Ie morai ia de deul se ne uos puis uengier Il a traite l 
            espee s  a l  escu enbrachié Et uait ferir le roi par mi l 
            elme uergié  Que les flors et les pieres en a ius trebucié
             Deuers la destre espaule li fait le branc glacier  Les
            mailles de l  auberc ne ualent .i. denier  La car de sor les
            os li conuient a trenchier  Et li rois canchela si s  est
            agenolliés. Aiol[s] le uait ferir quant le uoit embroncié
            Sor la senestre espaule est li cos adrechiés De la car et des
            os li trancha demi piet. Li rois chai a terre ne se pot mais
            aidier Aiol[s] le uait saisir par les las a or mier 
            Puis li toli par forche le branc forbi d  achier  Et saisi
            Ploigant que molt ot couoitié Couars rois dist Aiol[s] or
            auomes cangié De la car de ton dos ai mon ceual uengié.
            Aiols sor Ploigant monta par son estrier  Le roi maine lés lui
            qu  il tenoit prisonier. Et li agais desbuisse et deuant et
            derier.
          
             Atant euous poignant le fort roi Grasien  Aiols l  en
            apela par molt grans amistiés Sire drois empereres ie uos
            tieng forment chier De chou que m  acatastes renderai uo
            loier Le roi de Salenike uos donrai prisonier. - Grant
            merchi biaus dous sire dist li rois Grasien[s]. Couars rois
            de put aire uieus te tu baptisier - En pardon en parlés
            dist li rois Florien[s]. Ia ne cerai en Dieu qui fu
            cruchefiés  Que Iuis trauellierent ainc ne s  en pot aidier
            Mais Mahon[s] est mes sires lui deuons essaucier. - Cuiuer
            che dist Aiol[s] Dieu te doinst encombrier uoirs fu que
            Damelde[x] enuoia preechier Premier Mahon en terre por sa loi
            essaucier Le commant Dieu fausa tant fu outrequidiés
            Tant but que tout fu iures si ne se pot aidier  Ains ala en
            .i. bos sous .i. arbre coucier Por sauage le prisent qui tout
            li ont mangié Le nés et le uisage et les iex de son cief
             Puis n  ot en lui uertu car Dieus ne l  ot tant chier.
            Quant l  entent li paiens le sens quide cangier Tais toi
            quiuers François tu m  as pris et loié  Mieus uoil iou c  on
            me fache ochire et detrancier Que guerpisse Mahon por ta loi
            essauchier. M  ame sera sauee se ie sui essiliés
            Teruagans et Iupin[s] le feront herbergier.  - Par mon cief
            dist Aiol[s] s  on m  en done congiet  uos ne uiuerés plus
            por no loi uergongier.  - Biaus sire Aiols de Franche dist li
            rois Grasien[s]  Nel laisiés ia por moi ie uous en doing
            congié. Et respondi Aiol[s] Grant merchi en aiés D 
            un de ses anemis uoil Dameldé uengier. Il a traite l  espee
            tolu li a le cief 
          
             Deuant le roi l  abat a tout l  elme uergié Signor
            che dist li rois c  est caup de cheualier. Molt a chi boin
            preudome por felon kastoier. Puis aquellirent ciaus qui trop
            ont encaucié. Qui dont ueist Aiol par desor tous aidier 
            A destre et a senestre les riches rens cerkier Par desor
            Ploiigant tient nu le branc d  acier Cele part u il torne
            fait les rens clarier Cui il consieut a cop n  a de mire
            mestier. Paien tornent en fuie li quiuer losengier.
            CCLXuI Paien tornent en fuie la pute gent deruee. Signor
            n  est pas mençoinge ains est uertés prouee  Ba(tai)taille
            mal furnie ne peut auoir duree. Cil les uont encauchant al
            trencant de l  espee. Une lieue pleniere de randon les
            menerent  Ainc n  i ot caup feru ne ioste demandee.
            Aiol[s] point Ploigant a la sele doree S  a troué un espiel a
            l  ensenge fressee  De son ceual s  abaise s  a l  ensenge
            combree Le fort escu enbrache par l  enarme doublee 
            uait ferir Estorgant sor la targe l(u)istee Desor la boucle d 
            or li a frainte et quassee  Et la bronge del dos desmaillie et
            fausee Par mi outre le cors si a l  anste passee  Tant
            com hanste li dure l  abat mort en la pree. Li baron de
            uenisse si près d  eus s  aresterent  Que dedens Salenike
            communalment entrerent. Ceus que treuent dedens ont les testes
            copees Qui en Dieu ne uaut croire molt ot dure saudee.
            Issi fu par Aiol la chité conquestee Et del roi Florien la
            guere definee. Li fors roi Grasiens uait saisir la contree
            Tant furent grans les os c  amaine l  enperere Nus n  i met
            contredit n  ait la teste copee. Molt s  est de cele gent
            baptisie et leuee
          
             Les dames de la tere se sont crestiennees  Et li rois
            Grasiens a la chiere menbree Les a as gentiex homes de sa tere
            donees Par celes ert la tere de crestiens puplee.  La
            fille Florient fu Aiol presentee  N  ot plus bele pucele
            dusqu  en la mer betee Biaus sire Aiol[s] de Franche chou a
            dit l  enpereres  S  il uous uient a talent foi que ie doi
            mon pere  Cesti uous doing a feme et toute la contree 
            Que nous auons par forche uers les Turs conquestee. - Sire
            che dist Aiol[s] ne plache a Dieu le pere Que iou ia prenge
            feme tant com i  ai[e] duree  Tant com i  aie la moie de la
            cartre ietee  Que d  eure beneoit[e] euc a feme espossee
            Ele est a Panpelune en la cartre son pere  llleuc le tient
            Makaires li traitres li leres. Ch  est li hon que plus hec
            qui onc fu nés de mere Car .ii. fieus me noia de ma feme
            espousee Dedens l  aigue del Rosne deuant une aiornee
            Dieus me doinst tel uengance com i  aie desiree Quant l 
            entendi Teris s  a le teste leuee  Cil gardoit les enfans et
            Aie la senee Mais il ne uaut plus dire ileuc de sa pensee.
            Quant il orent la tere uraiement asenee  Les casteus et les
            marches toutes aseurees  Et il ot de sa gent la terre bien
            puplee  Dessi a Tornebrie n  i ot resne tiree Sa gent
            done congiet si uont en lor contree. Toute la cort le roi est
            uers Aiol tornee  Por la bonté de lui fu toute aseuree
            Puis fist mainte bataille al tranchant de l  espee Ne sai que
            toute l  eure uos en fust ia contee. Or mais porés oir com si
            fil se prouerent  Et par quele maniere s  acointierent al
            pere.
          
             CCLXuII Aiols fu en la cort molt durement amés
            Cascun ior uoit ses fiex mais nes connut li ber. Puis ont il
            en la cort teus .u. ans conuersé Que l  uns ne sot de l  autre
            son ceur ne son pensé. Quant Aiol[s] li cortois peut ses fieus
            encontrer  Plus de .uii. fois les baise les bouces et les
            nés Tous tans i trait del pere li cuers et li pensés.
            Dame Aie la cortoise sot bien de uerité  Et Teri[s] de
            Lossane li gentiex et li ber  Que che sont si enfant mais n 
            en uoilent parler  Tant aiment les enfans auoec aus a garder.
            CCLXuIII Che fu a Pentecouste [a] une feste haute 
            Terris ist del moustier et dame Aie la sage. Aiols l  en
            araisone qui de parler se haste  En .i. consel l  apele en
            une croute gaste Teris che dist Aiol[s] molt estes preu
            et sage  Car me cargiés uos fieus por Dieu l  esperitable.
            Se il peuent tant uiure qu  il puisent porter armes  Iou lor
            ferai porter beles et conuenables Iamais ne uerés home plus
            uolentiers le face. CCLXIX Terris che dist Aiol[s] ie
            puis molt dolant estre Dieus me dona deus fiex de ma mollier
            [la] bele Makaires les noia li quiuers de put estre 
            Dedens l  aigue del Rosne bien en sai la nouele. Quant l 
            entendi Teri[s] si enbroncha la teste  Biaus sire Aiol[s] de
            Franche molt fu laide la perte. Dame Aie la cortoise son
            signor en apele  Sire merchi por Dieu le glorieus celestre
            Ne li di pas encore que si fil doiuent estre. Iamais n  aroie
            ioie en cest siecle terestre Se les enfans perdoie dont sui
            fors de ma tere. CCLXX Aiol che dist Terri[s] molt
            son[t] bel mi enfant Ambedeus les leua li fors rois Grasians
            
          
             Si lor dona en liege .ii. fors chités uaillans  Se il
            peuent tant uiure qu  il portent garniment  Dont il poront
            mander .x. homes et cent. Se del felon Makaire uolés nul
            uengement  Bien uous en aideront a lor esforchement. - E
            Dieus che dist Aiol[s] se ie uiuoie tant  Dont ne me
            cauroit il de cest ior en auant M  ame partist del cors mais
            Dé(x) n  i fust perdant.  Atant en sont monté ens el palais
            plus grant  Dont a parlé Terris hautement en oiant
            Sire drois enpereres entendés mon samblant. Ambedoi uo
            filleu ia sont chou mi enfant uessi Aiol de Franche le hardi
            combatant  Qui andeus les me quiert orendroit maintenant
             ll les fera norir bel et cortoisement  Tant qu  il
            poront porter armes et garniment  Puis lor fera doner rices
            et auenant. Quant l  entendi Aiol[s] si s  en dreche en
            estant  Si a parlé li ber si que on bien l  entent Por
            Dieu drois enpereres ne me soiés nuisans. - Non serai par ma
            foi dist Grasiens li frans. Orendroit comman iou mes filleus
            maintenant  Qu  il uos seruent trés bien trés cel ior en
            auant. Et cil li respondirent Tout a uostre commant.
            CCLXXI Or sont li fil Aiol andoi si escuier Meruelles s 
            entramoient durement s  orent chier. Encor(e) ne set Aiol[s]
            se nus l  en apartient. Bien furent li enfant andoi aparellié
            Et seruent a la table le fort roi Grasien. Aiols les esgarda
            si encline le cief  Tenrement a ploré li gentieu[s]
            cheualiers. Et quant le uoit Terris si l  en prist grans
            pitiés Mais ne li ose pas descourir uolentiers Que
            fuissent si enfant forment les auoit chiers  Et sa feme dame
            Aie l  en auoit castoié.
          
             Aiols siet a la table dolans et enbronciés  Grasien[s]
            l  en apele par molt grans amistiés Biaus sire Aiol[s] de
            Franche qui uos a corecié Ia n  (en) ert si riche[s] hom(e)
            qu  il ait mais m  amistiet. - Ie le uous dirai ia enperere al
            uis fier.  uos en orés ia tant par le uertu del ciel 
            Ainc mais itant n  en dis a home desousiel. Rois ie sui
            né[s] de France des uaillans et des mieus  Et niés l 
            enpereor Loeys le guerrier.  Ie sui fieus sa seror dame
            Auisse al uis fier  Elies est mes peres li uiellars
            cheualiers  Qui est dus de Borgonge et sire et iusticiers.
            Makaires de Losane li quiuers renoiés  Me prist par traison
            sous Lengres el grauier  Puis m  a tenu en cartre bien a .u.
            ans entier[s] Mes oncles ne mes peres ne m  en porent sacier
            Tant par est fors Losane ne le porent brisier. Dieus me dona
            .ii. fieus de ma france mollier Makaires les noia li quiuers
            losengier[s]  Puis me fist il sor sains iurer et fiancier
            Ne diroie parolle dont il fust enpiriés I  amai tant Dameldé
            que ne li uauc brisier. Trés par mi l  ost mon oncle me mena
            il loié Dusques a Panpelune al fort roi Mibrien Entre
            moi et ma feme o le uisage fier. Or tient il en la cartre ma
            cortoise mollier Iamais uoir n  aurai ioie se ne l  en puis
            sacier - Amis che dist li rois or ne uos esmaiés 
            Car de mainte grant guere sui ie uenu[s] a cief I  ai
            conquis maint roiaume al branc forbi d  achier Le millor le
            plus riche uos en doin uolentier Trestoute Salenique uoil que
            de moi t(i)engiés Et trestout le roialme qu  on en doit
            iusticier  Et demie uenisse uos doin ge uolentiers De
            uostre bel seruice arés riche loier.
          
             Si passerons la mer en cest esté plenier S  irons a
            Panpelune sor le roi Mibrien Ne le gara chasteus ne chité ne
            plaisiés Ne l  en traie par forche cui qu  en doie anoier.
            Si trairons de la cartre uostre france mollier Quant tant le
            par amés ne le deués laisier. Le cordeuan solier Aiol[s] l 
            en uaut baisier  Et li rois l  en redreche qui meruelles l  ot
            cier. CCLXXII Sire che dist Aiol[s] grant tere me
            donés Demain l  irai saisir se uos le commandés  Si
            menrons auoec nous .xx.m. homes armés. S  il a home en la
            tere qui en uoille parler  Gardés n  i meche escange de la
            teste a coper. Et respondi li rois Si com uous commandés.
             Au matin par son l  aube furent bien adoubé. Li rois li a
            cargiés .xx.m. homes armés Aiol[s] en uait saisi(e)r sa tere
            et son resné  Et toute Salenique qui molt fait a loer. Un
            chastel prist par force c  on desfendi assés Ceus qui le
            desfendirent fissent tout decoper. La conquist .i. eskiec qui
            molt fist a loer  .II. des millors ceuals c  on peust
            recourer  .II. aubers et .ii. elmes de grant nobilité 
            .II. escus et .ii. lances dont on doit bien ioster  Et .ii.
            riches espees u ot grant dignité  Nis li .iiii. esperon furent
            de grant cierté. Ches adous a il puis ses .ii. enfans donés
            Encor ne set il mie qui les a engenrés  Ne [ne set] des adous
            qu  eussent tel bonté Car il ne les rendist por l  or de .x.
            chités. Che fu a une feste saint Iohan en esté  C  Aiols
            fu de sa tere molt bien aseurés  De toute Salenike et de tout
            le resné.
          
             Il uait a Tornebrie Grasien merchier Or uaura ses .ii.
            fieus maintenant adouber. Encor(e) ne set il mie que tant les
            doit amer Iusque tant [que] li briés li sera demostrés Que
            Tieris fist escrire por les enfans sauer Mais dont ert grant
            la ioie et la nobileté. CCLXXIII Le ior de saint Iohan la
            feste que Dieus fist  Fist Aiol[s] cheualier[s] de ses
            anbedeus fis. Cier sont li garniment dont il sont reuesti
            Mais millor[s] sont les armes qu  encor sont a uenir. Tant sont
            bel li enfant cortois et bien apris  Onques Dieus ne fist
            home nes deust cier tenir. Mieus resamblent le pere que home
            qui soit uis. Forment les esgarderent li home del pais 
            Et dist li uns a l  autre coiement et seri Ch  est la plus
            grant meruelle qu(e)  ainc peust auenir S  il onques
            apartinrent a lor pere Tierri. CCLXXIu Aiols fait .ii.
            aubers en la place aporter  Et .ii. molt rices elmes qui molt
            sont a loer  Et .ii. molt rices brans dont l  achir[s] reluist
            cler  .II. escus reluisant dont d  or sont li boucler
            Puis aportent .ii. lanches c  on a fait bien planer. Les .ii.
            riches cheuals qu  Aiols fist amener  Quant repaira de l  ost
            u Grasiens li ber Le fist d  un grant roialme signor aseurer
             Les riches garnimens que la pot conquester  Fist il a
            ses enfans a icel ior doner. CCLXXu Li doi uaillant cheual
            furent en mi la place Les seles furent rices ourees a
            topasse  ll sont andoi couuert d  un molt rice diaspre
            Il n  auoit en la tere plus isneus c  on i sache Li archon
            sont deseure a fin or et a safre Dieus ne fist uauassor de si
            poure parage  S  il i estoit montés aprestés de ses armes
          
             Bien ne resamb[l]ast prince u duc u amuable. A ses .ii.
            fiex les done qui furent preu et sage. CCLXXuI Or furent
            li destrier des millor[s] del pais Li ualet i monterent qui
            sont preu et ardi  Es prés sor Tornebrie qui uert sont et
            flori. Lés aus cheuauce Aiol[s] et lor maistre Terri[s] 
            Et li rois Grasiens et si millor ami. En la quintaine fierent
            li doi baron gentil Deus cos desmesurés ains hon plus grant ne
            uit. Quant arier retornerent passé[s] fu miedis  Et
            montent les degrés el palais signori. Les tables furent mises
            al mengier sont assis Lés le roi Grasien sist Aiols li ardis
             Tumas et Manesier[s] li doi baron gentil. Aiols les
            esgarda a souspirer en prist Tenrement a ploré des biaus iex
            de son uis. Teri[s] le regarda si tient le cief enclin 
            Bel et cortoisement a apeler l  en prist Biaus sire Aiols de
            France por Dieu qui ne menti  C  aués uos a plorer por coi
            estes pensis - Ie l  ai assés u prendre sire maistre
            Terri[s]  Par Dieu quant me ramenbre de mes enfans petis
             Que Makaires noia li quiuers de pu[t] lin Autretel
            fuissent ore comme sont uostre fil. Mais nel di pas por eus
            Dieus uos en doinst ioir Iamais ne uerés home qui les aint
            plus de mi. Et quant l  a entendu li boins maistre Teri[s]
             Dont ne se tenist plus qui li donast Pari(i)s  Que le
            uoir ne l  en die ne s  en peut mais tenir Bien uos est
            auenu Aiols che dist Teri[s]  Par la foi que uous doi que
            che sont uostre fil. Ie suis nés de Lossane et mi millor ami
            Ie i ere manans quant li rois Loeys Et Elies uos peres orent
            le mur assis I  estoie soz le pont car Dieus le m  ot
            tramis 
          
             Et pescoie a la lune ne uos en quier mentir  Quant
            Makaire[s] li fel que Dieus puist maleir  Les en geta en l 
            aigue qui les quida perir  Et Damelde[x] de gloire qui les
            uaut garandir..... Et ies pris ambedeus en ma nef por garir
            Si ui(e)nc fors de la tere [o] les enfans (en) fui. Aiol
            por uos enfans sui ge clamés katis Et issus de ma terre et
            liuré[s] a essil. La grase Dameldé qui onques ne menti 
            Tant auons les enfans aleués et nori[s]  Qu  il sont or
            cheualier aparant et furni. ueés en chi les letres les saieus
            et l  escrit. Le brief traist de son sain et le roi le rendi
             Et li rois le rendi son capelein Henri. Cil a froisiet la
            chire si esgarde l  escrit  Le roi en apela en plorant li a
            dit Sire drois enpereres merueiles puis oir. Cis hom
            est nés de Franche niés le roi Loeys  Et fieus al duc Elie
            qui preus est et ardis Ains de plus franc linage nus
            cheualiers n  issi Cil doi sont si enfant que uos aués nori
            Teri[s] par sa bonté les a de mort gari. Et quant l  entent
            li rois molt ioians en deuint Molt en fu grant la ioie el
            palais signori. Qui la ueist baisier le pere et les .ii. fis
             Et le roi Grasien et le maistre Teri  Et Aien la
            cortoise qui tant a cler le uis  Et la gentil roine o le cors
            signori  Et les frans cheualiers qui li orent serui
            CCLXXuII Enfant che dist Aiol[s] ia est prise uo mere
            Et est a Panpelune en la prison son pere.  Illeuc le tient
            Makaires li traitres li lere  Ia le m  esteut laisier
            dolante et esgaree. - Sire che dist Tumas bataille en ert
            iostee.
          
             Or prendés ceste gent que Dieu[s] uos a donee  Et nous
            arons iceus de la uostre contree La tere as Sarrasins en sera
            degastee. - Et iou irai o uous signor dist l  enperere.
            Ie ne uous faurai ia tan[t] com i  aie duree. Aiol[s] et si
            doi fil dusc  al pié l  en alerent. CCLXXuIII Boin[s]
            rois che dist Aiol[s] enuers moi entendés Boin consel
            uou[s] donrai quant aidier nos uolés. Car prendés .i. message
            et si le trametés Al boin roi Loeys qui molt est redoutés
            Se li die comment sui de mort escapés A l  entree d  aoust
            ains c  on soie les blés  Soit deuant Panpelune ses esfors
            asamblés  Et Elies mes peres li uieus kenus barbés  O
            sa gent de Borgonge pense tost de l  esrer Se Dieu plaist et
            saint Piere la me pora trouer  Et moi et mes .ii. fiex que
            Iesu m  a saué  Que Makaires cuida noier et esfondrer.
            Et uos boins rois meismes uos uolés onorer. . .  - Par mon
            cief dist li rois bien fait a creanter. Qui cest consel
            refusse bien doit estre blamés. Teris se dreche en piés li
            gentieus et li ber Il parla hautement bien fait a escouter
            Biaus sire Aiol[s] de France enuers moi entendés. Ie ferai
            cest message uolentiers et de gré.  - Par mon cief dist
            Aiols molt aués bien parlé  Car li uostre seruices me uient
            forment a gré. Se Damelde[x] me done ma grant guerre finer
             Tant uous donrai del mien ia n  en serés blamés La
            chité de Lossane uos doing en ireté Por chou uos doins la
            uille que uos i fustes nés. Quant l  entendi Teris al pié l 
            en est alés Aiol[s] l  en redrecha li gentiex et li ber.
            Li boins rois Grasiens li a fait aprester Un molt riche dromont
            droit al port de la mer
          
             .XIIII. cheualiers ardis et adurés  Sor lor iex de lor
            teste lor commande a garder. Assés lor fait auoir et baillier
            et doner. Li maronier sont sage qui les durent guier Del
            port se desseurerent quant furent desancré  Et drechent sus
            les cingles si prendent a esrer. Damelde[x] les conduist si
            orent boin oré. Ne sai que uos deusse lor estoire aconter
            Droitement a Saint Gille sont [ens] el auene entré. Quant il
            furent a tere poi i o[n]t seiorné  Et uinrent a Saint Gille al
            cors saint honoré. Quant ont fait lor priere si s  en sont
            retorné  Et monterent es seles des mulès seiorné[s]  Et
            trespassent Prouence n  i ont gaires esté Il trespassent
            Aluerne et Beri par delés  Et uiennent a Orliens la mirable
            chité La trouerent Elie le uiel kenu barbé  Et la
            ducoisse Auisse al gent cors honoré  Et Terris li messages est
            el castel entrés Ia dira teus parolles qui molt uenront a gré.
             Or ne demandé[s] mie s  il fu bien ostelés  Et il et
            tout li sien qu  il i ot amenés. Elies et sa feme se sient lés
            a lés  De ioste la fouriere sor .i. tapi coré(s) Bele
            seur dist Elie[s] enuers moi entendés. Cui porons nous
            laisier no(u)s rices iretés Aiols no[s] fieus est mors et a
            sa fin alés Il ne fu iors piecha que n  en aie pensé.
            Anuit songa[i] .i. songe dont molt sui esfraés Io ui deuers
            Espaigne uenir tout abriué Un(e) estoire de gent richement
            conreé La ert mes fieus Aiols li gentiex et li ber O
            lui auoit .ii. fieus si biaus com .i. ior cler. Or me consaut
            icil qui en crois fu pené[s]  Moi samble adès del songe que
            che soit uerités.
          
             Atant euous Terri el palais est monté[s] Il fu lui
            quatorzisme de cheualier[s] menbrés. Gentement le salue car
            bien fu doctrinés Cil Damelde[x] de gloire qui en crois fu
            penés  Il saut le duc Elie et son riche barné De par
            son fil Aiol qui molt est oubliés Quant l  entendi Elies s 
            est contremont leués Il par a si grant ioie quant d  Aiol ot
            parler Qu  il ne desist .i. mot por l  or de .x. chités Si
            fust trés bien .i. hom(e) .i. grant arpent alés. Et quant il
            pot parller si s  est haut escriés Amis sire message
            (bien) seurement uenés Est encor(e) mes fiex uis que i  ai
            tant desiré(s) - Oil par ma foi sire tous est plains de
            santé  O le roi Grasien qui gentiex est et ber. Il uous
            mande par moi que bien uos aprestés  Et tout uotre lingnage
            quanque poés mander  Soiés a Panpelune ains c  on soie les
            blés. Makaires li traitres qui de uos fu enblés  Il est
            a Panpelune la mirable chité La a Dieu renoié a Mahom s  est
            tornés Illeuc tient Mirabel li traitres proués Aiols
            le uaura fors de la cartre ieter. - E Dieus che dist Elies
            tu soies aourés Se ie mon fil auoie que tant ai desiré
             Onques Dieus ne fist home qui me peust greuer Et
            Auisse sa mere prist Dieu a reclamer Sainte Marie dame mon
            enfant me rendés Terris l  en apela par molt grans amistés
            Sire dus de boin aire enuers moi entendés Ie uous dirai tel
            ioie dont uos mot ne saués. Quant Makaires li fel cui Dieus
            puist mal doner  Ti(e)nt uo fil en Lossane en sa cartre seré
             Dieus li dona .ii. fieus de sa feme al uis cler.
            Makaires li quiuer[s] ne le[s] pot ainc amer 
          
             Ains les prist li traitres .i. poi ains l  aiorner 
            Ens en l  aigue de Rosne les uint li fel ieter La les quida
            noier et a la mort liurer. I  estoie sous le pont car Dieus
            m  i ot mené  Et pescoie a la lune coiement a celé 
            Quant iou uic les enfans ens en l  aigue floter D  eus mi
            aprocha[i] tant ques gari en ma nef  Puis mis iou tous mes
            dras por eus enuoleper. Et dame Aie ma feme o le uiaire cler
            Del lait de ses mameles les alaita assés. Puis issi de la
            uile coiement a celé(es). Molt doutames Makaire le quiuer
            pariuré Tant nagai par le Rosne que ie uinc en la mer.
            Dieu[s] nous mena molt bien par la soie bonté Tout droit a
            Tornebrie la mirable chité. La trouai Gratien le fort roi
            coroné  Et cil fist les enfants baptisier et leuer 
            Puis les fist bien norir a ioie et a bonté. Après par
            auenture i fu uo[s] fiex mené[s] .IIII. Iaron l  auoient a
            Panpelune enblé  U Makaires l  auoit mis et enprisoné 
            Qui Dieu a renoié (et) a Mahon [s  est] torné.  Iamais tele
            auenture n  ora nus hon conter Puis que rois Grasiens ot Aiol
            acaté  Furent il en la cort teus .u. ans tous passés 
            Que l  uns ne sot de l  autre son ceur ne son pensé. La
            merchi Dameldé qui en crois fu penés  Tant auons les enfans
            noris et aleués A ceste Pentecoute les auons adoubés Li
            fors rois Grasien[s] et Aiol[s] li senés N  a plus biaus
            cheualiers dessi en Duresté. Il ne uos uirent onques mais il
            uos ont mandé Que secorés lor mere se de riens les amés.
            - Sainte Marie dame (che) dist Elie li ber  Chou est la
            riens el mont que i  ai plus dessiré.
          
             Or m  esteut Loeys mon signor demander  Qu  il son
            neueu secore s  il ueut auoir son gré. - Gentiex hon dist
            Auisse por Dieu or en pensés...... - Iamais n  ere [iou]
            liés s  en ere aseurés.  Li frans dus de boin aire fait .i.
            brief saieler  Droitement a Paris fait .i. mesage aler 
            Et mande Loeys u se peut miex fier  Que son neueu secore por
            Dieu de maiesté Se il onques l  ot chier or nel doit oublier.
            Droitement a Paris a Loeys troué  De par le duc Elie l  a
            premiers salué. Il li done les letres et le brief saielé
            Son capelain les liure la chire fait froer Li rois seut la
            nouele s  a grant ioie mené. E Dieus che dist li rois tu
            soies aorés Car c  est li hon en tere que ie doi plus amer..
            Li rois a fait les briés les cartres saieler  De par toute sa
            tere fait ses barons mander Tant furent grant les os ainc hon
            nes pot esmer. De la menue gent n  i laisa point aler 
            Car il uaut le secor[s] molt durement aster. Quant li rois ot
            sa gent toute faite amaser  Durement uers Espaigne ont lor
            cemin torné.  Del boin roi Loeys uos lairai chi ester  Et
            del uiellart Elie de son riche barné Son esfors et sa gent en
            aconduit li ber. De Grasien(s) dirons et d  Aiol le sené 
            Qui de toute uenisse fait ses barons mander Et droit de
            Salenique la mirable chité  Et de toutes les teres qu  il
            orent a garder. As prés de Tornebrie font les os aioster 
            De par tout le riuage le(s) nauie aprester Et porter le uiande
            et l  aigue douche et cler  Dont il poront .u. ans el resne
            conuerser. Li maronier sont sage de lor gent a guier
          
             Il drecierent les uoiles si se prendent en mer  Et
            furent bien .c.m. es barges et es nés  En dromont et en nepes
            et en escois ferés. Ains mès tel ost ne uit nus hom de mere
            né[s]. Trés puis c  a l  ost de France ne se sont aresté.
            Molt sera faus Makaires li traitres proués  Se il tant les
            atent qu  il soient assamblé. Ne sai que uous deusse lor
            estoire aconter  Ne combien il esturent el palagre de mer
            Droit a Saint Nicolai dont uos oi aués  Celui c  on dist a
            Bar sont .i. main ariué Tout droit a Panpelune ne finent de
            l  esrer. Quant uinrent en Espaigne en la terre as Escler[s]
             Corent par le contree s  ont le pais gasté. Li fors roi
            Mibriens en a oi parler  Et li quiuers Makaires cui Dieus(t)
            puist mal doner  Et manderent lor gent par trestout le resné
             Bataille uauront faire a .I. ior denomé. CCLXXIX
            Molt par sont grans les os de par toute la terre  Il gastent
            le pais essillent et deser[t]ent. Makaires li traitre Mibrien
            en apele  Par foi che dist Makaires trop i faites grant
            perte Ce est Aiols [li ber] qui uos fait ceste guerre.
            Et tout por sa mollier que uous tenés en sere  Ne uolt en
            Mahon croire tant est fole et quiuerte Ie te tieng molt a
            fel quant ne li taus la teste Et respont Mibriens Issi
            doit il bien estre. Il a traite l  espee al tranchant alemele
            Isnelement en uient en la cartre sous tere  Et uint a Mirabel
            ia li tolist la teste  Quant paien li escrient Tolés sire
            ne faites uolés por estrainge home uostre fille desfaire
            - Sire dist Mirabiaus chi a molt poure guerre.
          
             Entr  eus en ont parlé icele gent auerse. Et dist li uns
            a l  autre Grant honte auons soferte Maleois soit Makaires
            qui traison uieut faire Car pleust Mahomet qui le siecle
            gouerne Que la fors le tenist Aiol[s] a ses herberges
            Nous sauons bien de uoir qu  il li toroit la teste  Les gens
            qui sont la fors riroient en lor tere. CCLXXX Molt par
            sont grans les os de toutes les contrees C  Aiols et si enfant
            i orent amenees  Et corent par la tere si l  ont arse et
            gastee N  i remaint bourc ne uile qui ne soit desertee.
            Makaires li traitres qui molt fu fel et leres  En apela le
            roi a la chiere menbree Entendés enuers moi sire drois
            enpereres Iert ensi uostre tere essilie et gastee  C 
            on n  i fache bataille et forte et aduree Et respondi li
            rois Ensi com uos agree. Il sonent .iiii. cor[s] et lor
            gent est armee  Et issent par les portes qu  il orent
            desfremees. Li baron de uenisse ricement s  adouberent
            Ancui ert la bataille durement aiostee. As premiers cos ferir i
            ot molt grant huee  La ot mainte anste frainte mainte teste
            copee. Tumas et Manesier[s] aiment molt la melee Et uont
            par mi les rens cascuns traite l  espee Cui consieuent a cop
            molt a corte duree. Aiols li fieus Elie une lance a couree.
            Qui dont ueist ensamble les .ii. fiex et le pere  Qui
            desronpent les rens de cele gent deruee Or se gart bien
            Makaires qu  il n  aut cele contree Ce est la gent el monde
            qui onques plus le heent. Aiols point Ploigant a la sele doree
             uait ferir Hercenfroi sor la targe doree  Desor la
            boucle d  or li a frainte et froee 
          
             Par mi outre le cors li a l  anste passee Tant com ele
            li dure l  abat mort en la pree. Cil ot Dieu renoié or en a
            sa saudee. Or a mains li traitres des gens de sa contree.
            Et Mibriens en maine sa gent desbaretee Quant il furent
            dedens la porte refremerent  Et monterent as murs que
            forment se douterent  Li baron les asaillent durement se
            penerent. Et Loeys cheualche s  oriflamble leuee  Les
            grans mons et les teres a grant force passerent  Et quant il
            furent outre .iii. iors se reposserent Car forment estoit l 
            os trauellie et penee. Tout droit a Panpelune ont lor uoie
            aprestee Elies les conduist a la berbe mellee. CCLXXXI
            Or cheualcent ensamble li nobile baron  Et uont uers
            Panpelune si ont passé le mont. Tant cheualcent ensamble et
            par nuit et par ior  Que de l  ost Grasien uirent les
            confanons  Les trés et les aucupes et les pumiaus en son.
            Dist l  uns François a l  autre Signor que[l] le ferons
            ueés la l  ost Mibrien le Sarrasin fellon.  Saciés qu  il
            nous demaine par grant subicion Il a molt plus grant ost
            certes que nous n  auon. Dieus u est ore Aiol[s] pere de
            tout le mont  Que chi deuiens trouer Ie cuic menti nos ont
            Li mesagier qui uinrent en Franche l  autre ior. Alés uous
            adouber autre pais n  en feron Puis si lor corons sus les
            encrieme[s] felon[s]. Et il si fissent sempre par forche et
            par uigor.  E Dieus c  or nel conoisent biaus pere glorious
            Com enuis s  aprestaisent d  a eus mouuoir tençon Tumas et
            Manesier[s] reprisent lor adous  Li baron de uenisse s 
            armerent par uigor Quant il furent armé si montent par
            fieror. Tumas et Manesier[s] furent el premier front Ia
            fuisent asamblé si fust grant la dolour 
          
             Car il quidoient bien ne fussent pas des lour. Quant
            Aiols li cortois a ueus les pingons  Les gentis connissances
            des rices poingeors  Et conist l  oriflame de la terre
            Francor  Molt durement s  escrie a une uois autor
            Baron por Dieu merchi le nostre creator Cis baron sont de
            Franche de la terre maior  Qui nous uienent aidier a force et
            a uigor. C  est Elies mes peres a la clere fachon  Et
            Loeys mes oncle[s] li fieus al roi Charlon Mais alons
            encontre aus a ioie et a baudor  Et si lor faisons ioie de
            quanque nous poons Partant euous Elie poignant a esperon
             Par desor Marchegai qui li cort de randon  Et coisi
            Manesier et Tumas le baron U uenoient deuant le trait a .i.
            bouion Le duc Beuon sans barbe en a mis a raison Dites
            frans cheualiers cis dui uasal qui sont Molt sont bel
            cheualier de cors et de fachon  Mon fil Aiol resamblent plus
            que nul hom[e] (d)el mont. Ausi fais ert il ia quant iel nori
            garchon.  - Sire che dist Tumas resambler le deuons
            Li ber nous engenra quant il iut en prison  A Losane en la
            cartre Makaire le felon. Quant l  entendi Elies tel ioie n 
            ot nus hom Puis que Dieus herberga saint Pierre en pré Noiron
            N  oistes mais tel ioie en fable n  en canchon Com li baron
            demaine a l  asambler cel ior. A l  encontrer ensamble molt
            trés grant ioie font  Qui la ueist baisier Loeys et Aiol
             Tumas et Manesier les nobiles barons Il uont baisier
            Elie lor signor lor taion  Et puis roi Loeys et grant ioie
            li font Signor dist Loeys entendés ma raison Car
            asalons la uille entor et enuiron.
          
             Et cil li respondirent uostre plaisir feron. Il se
            corent armer si prendent lor adous. Ainc mais de(s) si grant
            guerre n  oi parle[r] nus hon. En .xxiiii. pars les asaillent
            le ior Cil dedens se desfendent qui grant mestier en ont.
            Makaires de Lossane fu plains de marison U que il uoit le roi
            si l  a mis a raison Issons contre les lor lachiés les
            gonfanons. Et respond(i) Mibriens uostre commant ferons
            La dedens s  adouberent li encrieme felon. Par la porte s  en
            issent dolant et courechous  Et Franchois les requierent li
            nobile baron. CCLXXXII Les batailles sont grandes li
            estor communal Sarrasin lés la porte lor liurerent estal
             Et François les requierent qui nes amerent pas. Tumas
            point le ceual qui molt tost le porta  Et uait ferir Anchier
            qui Iesu renoia  Desor la boucle a or son espiel li passa
             Et l  auberc de son dos desronpi et faussa  Par mi outre
            le cors fer et fust li passa  Tant com anste li dure l  abat
            mort del cheual. Et quant le uoit Makaires a poi ne forsena
             Il broche le destrier si ua ferir Tumas Li escu fu tant
            fors onques ne l  enpira  Et cil refu tant ber ainc estrier
            ne uuida  Ains referi Makaire a guise de uasal Que l 
            espiel li conduit par mi outre les bras Par tere le souine et
            li glous se pasma. Ia l  eust retenu que plus ne s  atargast
             Quant li rois le secort al pooir que il a  Et Sarrasin i
            uienent irié comme lupart A plus de .xu. lances ferirent sor
            Tumas Et li ber traist l  espee o le puin de cristal Cui
            il consieut a cop ainc puis ne demanda
          
             Mire por lui garir car nul mestier n  en a. Atant es
            Manesier sor .i. corant cheual uoit son frere en la presse
            forment s  en aira Escrie Aiol son pere de riens ne se targa
            Sire car secourés uostre chier fil Tumas Se tu pers ton
            enfant grant damage i aras Loeys et Aiol[s] uont poignant
            cele part  Et li rois Grasiens qui les enfans ama Et
            Teri[s] li boins maistre qui tant bien les garda  Li dus
            Beuues sans barbe Engerans et Gerars  .LX. cheualier
            secorurent Tumas. Li ber al branc d  achier lor auoit fait tel
            parc Comme fait li sengler[s] qui as ciens se combat Bien
            i pert que preudom(e) al besoing s  (i) aresta. Et Manesiers i
            uient iriés comme lupars Le ceual point et broche qui molt
            tost le porta uait ferir Estorgant sor l  escu a esmail 
            Icil portoit l  ensenge Mibrien le uasal  Que de toutes ses
            armes point de garant nen a Par mi outre le cors fer et fust
            li passa  Tant com anste li dure l  abat mort del ceual.
            Puis a traite l  espee et l  escu enbracha Cui il consieut a
            cop de mort garant nen a. Qui ueist les .ii. freres uers la
            gent desloial  Comment il lor detranchent les costés et les
            bras Onques Dieus ne fist home lor cos ne redoutast. E
            Dieus dist Loeys com fais barons chi a Beneoit[e] soit la
            mere qui tés enfans porta Bien doit amer celui qui de mort
            les ieta. Makaires torne en fuie demorer n  i ossa.
            CCLXXXIII Molt fu grant la bataille et felenesse et pesme
            François i font grant ioie et Sarrasin i perdent.  Manesier[s]
            point et broche tout le pendant d  un tertre Et uait ferir
            Durant sor la targe nouelle  Desor la boucle a or li fraint et
            esquartele 
          
             Et l  auberc de son dos li desmaille et desere. Par mi
            outre le cors li mist l  anste nouele  Tant com ele li dure
            l  abat mort a la tere C  ert uns des drus Makaire de cele
            pute ieste. Et Tumas laisse core le destrier de Castele 
            uait ferir Mibrien sor la targe nouele  Desor la boucle a or
            al brun espiel li perce  Que l  aubers de son dos n  i uaut
            une cenele  Que l  espiel ne conduie selonc le flanc senestre
             Tant com hanste li dure l  abati a la tere Puis a
            traite l  espee al tranchant alemele Par molt grant mautalent
            desor le roi s  areste Por le mien ensiant ia en presist la
            teste  Quant li rois li escrie a sa uois haute et bele
            Amis merchi te proi pour le tien Dieu celestre. Enfes tu
            es mes niés point n  i dois mauais estre Par moi auras ta
            mere de la cartre sous tere Et respondi Tumas Issi doit il
            bien estre. Contre cheual l  en meine par le nasal a destre
             Sel rendi Grasien qui uenisse gouuerne. Et li roi
            Grasiens de nient ne s  areste Ains uint a Loeys molt
            douchement l  apele Sire drois enpereres finee est nostre
            guerre Car li rois est prison qui tenoit ceste terre
            Tumas li fil[s] Aiol l  a conquis en la presse. Onques millor
            enfant ne monterent en sele  Com sont li dui uasal cui
            proeche gouerne.  - Por Dieu dist Loeys mi neueu doiuent
            estre Et Makaires s  en torne s  a guerpie la presse
            .M. Sarrasin l  en mainent qui uolentiers le seruent  Par les
            portes entrerent qui lor furent ouertes. Qui dont ueist le deul
            de cele gent auerse Regretent Mibrien qui fu preus en la
            guere.  Ahi Tant mar i fustes biaus sire dist Makaire[s]
             Com par estiés [ber] frans cheualier[s] honeste[s]
          
             .LX. Sarrasin le traitor apelent E sire car laisiés le
            grant deul que uos faites De uous feromes roi et signor de la
            terre Une corone d  or en aurés sor uo teste  Si
            tenrés Panpelune et Tolete et Luiserne Et toute la contree que
            Mibriens gouerne. Et respondi Makaires Issi le deués faire.
            Il fait mander les mires en la sale plus bele  Por resaner ses
            plaies car enpiriés quide estre. Li mire furent sage des
            millor[s] de la tere  En .iii. iors le respassent mais ne
            dura puis gaires La ioie de Makaire car la mort li apresse.
            CCLXXXIu Makaires fu la sus en la sale perine. Oiés de
            Floquipasse com est preus et nobile Un consel en uait prendre
            entre lui et Propisse  Car Dieus les aspira li fiex sainte
            Marie. Il croient bien en Dieu ne l  oblierent mie Si
            orent .iiii. prestres de la tere saintisme. Mirabel ont ieté de
            la cartre perine  Et ont fait une croute desous terre uautie
            Illeuc le font garder par molt grant signorie  Cascun ior peut
            oir et messes et matines N  a garde de Makaire il nel trouera
            mie. L  endemain al ior cler par son l  aube esclairie S 
            adouberent les os de Franche le nobile De .xxiiii. pars ont la
            uile asaillie. Li mineor sont sage qui desous terre mine[nt]
            Il esfondrent le mur et la dedens se missent  Que plus de
            .xxx. toises tout ensamble cairent. Franc(hois) et uenissien
            molt durement s  escrient Baron or del bien faire el non
            sainte Marie Paien tornent en fuie la bataille ont guerpie
             Iusc  a la maistre tor ont lor uoie aquellie Che lor
            uaut molt petit que fort fu asaillie.  Makaire[s] li quiuers
            cui li cors Dieu maudie 
          
             Il n  i uint pas a tans car François le so[r]prisent.
            Manesier[s] laise core le destrier a deliure  Et uait ferir
            Boidin sor la targe florie Desor la boucle a or li a fraite et
            croisie  Li aubers de son dos ne li uaut une aillie Mort
            l  abat del destrier li ber Aiol[s] escrie Dieu[s] me gart
            mes enfans molt aim lor compaignie Euous par mi la presse le
            boin uiellart Elie  Il broche Marchegai qui li cort a deliure
             Et uait ferir Makaire sor la targe florie...... Si bien
            refiert le duc sor l  eure uernissie  Desor la boucle a or
            l[i] a frainte et brisie Et la bronge del dos desroute et
            desartie Par mi le flanc senestre et fer et fust li guie.
            Elies fu naurés mes il ne kai mie  Ains refiert le gloton par
            grant ire aatie  Que il l  a abatu del destrier de Hungrie.
            Et Aiol[s] s  escria Monioie Dieus aie Tumas et
            Manesier[s] en entendent l  oie  Cascuns point le destrier
            tient l  espee sachie  uoient le sanc couler del cors al duc
            Elie Se il deul en demainent nen uos meruelliés mie.
            Enfant che dist Elies par le cors saint Denise Ie sui un
            poi naurés la plaie ert bien garie ués chi le traitor que
            le cors Dieu maudie Se il or uous escape iel tieng a
            couardie.  - Par mon cief dist Aiol[s] molt iert corte sa
            uie CCLXXXu Makaires li traitres fu deuant eus en piés
             Et tient traite l  espee dont li branc fu d  acier
            Richement se desfent il en a grant mestier. Et François le
            requierent qui sont boin cheualier De toute pars l  asaillent
            Tumas et Manesier[s]  Et Aiol[s] lor chiers peres et Elie li
            fiers  Et Loeys de Franche et li rois Grasiens 
          
             De toutes pars le prisent les puins li ont loiés  Par
            defors la chité le menerent a pié Maintenant le desarment ne
            s  en uoilent targier. Les menbres li ont fait maintenant
            atacier A .iiii. fors coroies por son cors essilier  Et
            puis molt tost as keues de .iiii. fors destriers Tout le
            fissent desrompre ensi s  en sont uengiés. Puis prissent
            Panpelune les murs et les terriés Cil dedens qui se uoillent
            leuer et baptisier Ne perdirent del lor ualissant .iii(i).
            deniés Qui en Dieu ne uaut croire molt tost fu esilliés.
            CCLXXXuI Trés puis que Panpelune la fors cité fu prisse 
            Issent fors de [la] cartre Floquipasse et Propise[s] Mirabel
            amenerent de la croute uautie. Quant il uinrent es rues molt
            durement s  escrient U es alés Aiol de Franche la garnie
            uessi uostre mollier Mirabel la nobile Bien l  auomes gardee
            et par grant signorie. Quant l  entendi Aiol[s] s  a le rene
            guenchie C  estoit la riens el mont qu  il onques plus desire.
            Il dessendi a piet par la main l  a saisie Dame fille de
            roi molt uos laisai marie. Atant euous Tumas et Manesier
            meisme. U qu  il uoient lor pere fierement li escrient
            Sire qu  est ceste dame que uous aués conquisse - Enfant
            chou est uo mere onques mais nel ueistes.  Quant li uale(n)t
            l  entendent durement s  esioissent. Sire dist Mirabiaus
            ce que est que uous dites Mi fil furent noié a doel et a
            martire. - Dame che dist Aiol[s] se Dieu[s] me beneie
             Uns frans hon les gari qui fu preus et nobile Il n  a
            teus cheualiers iusc  as pors de Hungrie.
          
             Dame che dist Aiol[s] nel me celés uos mie  Dont
            n  esse [pas] uostre oste Floquipasse et Propisse[s] Che sont
            li home el monde u plus a felonie. - Sire che dist la dame
            se Dieu[s] me beneie  Che sont il uoirement mais de mort m 
            ont garie. Por eus puis bien porter s  il uous plaist un
            iuisse Onques millor[s] conuers de uos ieus ne ueistes.
            Faites les baptisier crestienté desirent. - uolentiers dist
            Aiol[s] se Dieus me beneie Il les fait baptisier par molt
            grant signorie L  un apellent Aiol l  autres ot non Elie.
            Il sont uenu as loges et as tentes de Sire Cele nuit ont
            mangié par molt grant signorie. En après le souper li senescaus
            s  escrie Alés a uos osteus fran cheualier nobile. Li
            baron s  en repairent en lor tentes porprine[s] En mi le tref
            Aiol .i. molt riche lit fissent  La se coucha Aiol[s] lés
            Mirabel s  amie. Ele apela Aiol par molt grant signorie
            Sire uous fustes fors de la cartre perine  Et Dieus uous en
            geta li fiex sainte Marie. uous aués or ie quic autre feme
            reprisse  U uous aués piecha faite nouele amie. - Bele
            che dist Aiol[s] uous parlés de folie. Ie uous pleuis par
            foi et iur(e) sainte Marie  Puis que parti de uous n  oc
            feme a compaignie. Maintenant se li a li ber sa foi pleuie
            Ele ne le uaut prendre tant par fu bien aprisse. Cele nuit
            uoirement a ioie s  esbanissent S  il font iu de cortine ne
            uos meruelliés mie  Dusc  al demain al ior que l  aube est
            esclairie  Que li baron se lieuent et l  os est esbaudie.
            Del fort roi Mibrien uos conterai la uie Il se fist baptisier
            el non sainte Marie 
          
             Son non li gardent bien nel remuerent mie Pui crei bien
            en Dieu en lui de tout se fie Si tient toute sa tere del roi
            de Saint Denise. A icele parolle les os se departirent Li
            fors rois Grasien[s] s  en ua a Tornebrie  Et li rois Loeys en
            Franche le garnie  Tumas et Manesier[s] s  en reuont a
            uenisse  En Borgonge s  en ua li riche[s] dus Elie 
            Ensamble o lui Aiol le cheualier nobile S  en mainent Mirabel
            a molt grant cheualcie. De Mibrien se partent quant a lui
            congié prisent  Li rois baisa Aiol et Mirabel s  amie 
            Si les commande a Dieu le fil sainte Marie. Cil sire uous
            consaut qui tout le mont iustiche Ceus qui m  ont escuté lor
            pri iou qu  il n  oblient. Et del romans Aiol est la rime
            finie Dieus nous consaut trestous qui tout a en baillie.
            Amen Amen après cascun[s] de uous en die
          
                  
