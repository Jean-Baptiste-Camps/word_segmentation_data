Seigneurs
          or faites paix pour Die Ie uous diray chanchon qui oÿr le  Ie
          croy que meilleur nulz home ne r C  est de le uielle ystoire que
          Dieux tant ama Car peuples cristïens en crut et ammenda Et le loy de
          Mahom honnye et empira En Espaigne et ailleurs decha mer et dela.
          Bien auéz oÿ dire d  Aimery qui regna Et de ses uII enfans que sa
          femme porta. Guillaume en fu ly ungs que Ihesu tant ama Et s  en y
          eubt sept aultres espars puiz cha puis la. De tous les sept enfans
          ung seul ne se lasqua D  essauchier nostre loy que Ihesu ordonna. C 
          est raison que uous dye et on le uous dyra Dont ceste ystoire uint
          qui moult y pourffita. De Garin de Monglenne tout premiers commença
          Car il eubt quattre filz que Ihesus honnoura Qu  il ot de Mabille que
          loyaument ama. Or uous uouray compter comment il en alla Et comment
          Garin de Monglenne conquesta Et Mabillette aussy qu  a moullier
          espousa. Cy commence chanchon ou moult beaux moz a De Garin de
          Monglenne. Seigneurs or faites paix pour Dieu qui ne menty  Humais
          oréz chanchon ains nulz telle n  oÿ Comment li bers Garin
          Charlemaine seruy Mais anchois uous diray de qui Garins yssy. Aucuns
          en ont chanté et s  en sont aasty Mais au commenchement il y ont
          moult failly. Nul ne sceuent nommer celle dont il yssy  Et ie le uous
          diray mais que me ayéz oÿ. Garin fu d  Acquitaine ung païz moult
          ioly. Ly dux en fu son pere c  on clamoit Sauary Sa mere ot a nom
          Flore fille du roy Thiery [...]i Pauie tenoit et le paÿz oussy.
          Segneur ce duc estoit cousin germains Heruy Le duc de Loraine ung
          paÿz agensy. Quant ce duc prinst sa femme qu  il ama e chiery Le roy
          Pepin de France se maria aussy De Berte se moullier que le serue eraÿ.
          Mais oncques la roÿnne tant de malus ne senty Comme fist celle Floure
          dont Garins yssy. Le bons duc d  Acquitaine qui le coeur ot hardy
          Espousa sa moulier ou noble corpz ioly En le chit d  Acquitaine dont
          en ce tempz ioÿ En may que bos florissent que bos sont rauerdy. La
          ot riche barnaige de grant honneur garni Car Thiery de Pauye qui le
          coeur ot hardy Ly auoit amené sa fille ou corpz ioly. De chescune
          partie y furent ly amis Noble y furent ly més dont il furent seruy.
          Quant uient a la uespree que li iour fu failli Ly dux et sa moullier
          dont cy endroit uous dy Furent par grant amour en ung lit agensy. Et
          en celle nuytie li dux engenry Deux enfanchons gentilz qui moult
          furent hardiz. Ly ungs ot nom Garin a ce que dire oÿ Et li aultres
          Anthiaumes appelléz fu ensy. Frere furent Garin que nasqui puissedy
          En deul et en tourment en poureté noury. Mais on dist et s  est uray
          et ie le croy aussy Qu  en souef noreture dont aucuns sont noury Ne
          gist bonne auenture. Segneur en celle nuyt engenra II enfans Li bon
          duc d  Acquitaine dont ie uous sui comptans. Ung mois dura le court
          ce nous dist ly romans Puis s  en party Thiery li bon roy
          souffisans Et le roÿne oussy a ssez appartenans  Et li duc demoura
          qui moult estoit saichans. Segneurs ce duc auoit o lui ne songnans
          Dont li duc Sauary faisoit tous ses commans Et c  estoit le plus
          belle et le plus auenans Et le mieulx adreschie et le mieulx duisans
          Qui fust en ces paÿz et le mieulx enparlans. Yderne auoit a nom 
          moult fu ses coeurs dolans Que li dux auoit moullier dont ie uous fu
          comptans Et oussy fu sa mere qui les cheueulx ot blans. N  auoit plus
          male uielle ou royaume des Frans Car n  estoit sorcheron en qui n 
          estoit creans N  erbe bonne ne maise que ne fu connissans Et tout
          che li aprinst ung Iuÿz Abrehanx. S  en ot maint esprouuee celle
          uielle en son tempz  Sa fille confortoit qui moult estoit plaisans
          Car elle menoit deuil que oncques ne fu sy grans Car on dist que
          cellui sy n  est mye ioyans Quant il pert sa prouende. La femme au
          senneschal fu Ostrisse clamee  Sa fille ot nom Yderne qui fu
          desconfortee. Mais se mere li dist   Ne soyéz destourbee Car
          temprement auray sy bonne erbe attempree Que se le duc n  a sa gorge
          trespassé Plus haira sa moullier qu  araigne enuenimee  Et tu seras
          de lui sy loyaulment amee Que pour l  amour de toy sera sy desmenee
          Que de le tour sera cachie et desbouttee.  Encement s  est le uielle
          de ce fait auisee. Thieus Sirez le confonda qui fist chiel et rousee
          Car plus fist elle que tant s  est uerité prouué Que le duchoise fu
          de son seigneur seueree Enchainte de Garin et laidement soullee Ainsy
          que uous et s  il uous plaist et aggree. La dame estoit enchainte
          dont puiz fu deliuree De deux filz souffissans dont au duc moult
          aggree  Et quant la dame de son fruit fu deliuree Enchainte fu
          tantost qu  a messe fu allee. Mais li dux commencha uie si desguisee
          Car les erbes qu  il but en sa couppe doree Qu  il ne pouoit ueïr sa
          moullier espousee. Et quant li dux estoit en sa chambre a cellee A sa
          femme donnoit a tort mainte pamee. Parmi ses cheueulx l  ot ly dux
          traïnee.  A  Sire que uous fault dist la dame louee Quant en
          nezung fourfait ne sui de uous trouuee  Oncques maise nouuelle ne fu
          de moy comptee Car i  ameroye mieulx que fusse thuee Qu  a homme nul
          uiuant me fusse abandonnee. C  est pité et meschief que ainsy suy
          menee Sans cause et sans desserte.  Aussy disoit la dame quant le duc
          le batoit Car par les maises erbes que but il auoit Estoit tés
          atournés que quant il se couchoit Qu  entre lui et sa femme une
          espee mettoit. Le fille au sennescal d  encoste lui gisoit Et deléz sa
          moullier a son corpz habittoit Et le faulse Yderne l  agré du duc
          faisoit. Se le ducoisse en parle le duc le fort batoit Et de ses
          pingz aussy tellement l  atournoit Que son tres doulx uiaire telz
          atournéz estoit Que deuant les barons a monstrer ne s  osoit. Et se n 
          estoit nulz homs se le duc en blasmoit Qu  il ne perdist s  amour et
          congiet lui donnoit. Troiz mois accompliz telle uie mennoit. Si
          aduient que ung sergent qui a court repairoit Fu prins de larrechin de
          iueaulx qu  il embloit Sy qu  il estoit certains que pendre lui
          failloit. La uielle uient a lui en la prison tout droit Se li dist 
           Mon ami le mien corpz morir doit. Mais se uoullïéz faire ce que mes
          corpz diroit Tu serroyes deliure et miz hors du beauffroit. - Dame
          dist li uarléz qui de cuer l  escouttoit Il n  est riens en ce monde
          que mes corpz ne feroit Pour garrandir - Dame dist li sergens penséz
          de deuiser Car ie feray tout ce que uous uouréz commander. - Amis se
          dist Ostrisse il uous fault encoupper La femme ou duc d  un fait que
          tu me oras compter. Tu diras que a ton corpz uault l  autr  yer
          marchander Du bon duc Sauary par uenin enerber Et lui deuois donner a
          l  eure du disner. Et quant tu l  auras dit pour la dame greuer Ie te
          feray par nuyt de prison deliurer Et ung riche cheual auraz pour toy
          monter Et XXX besans d  or te feray enboursser. Et de ce tenir uouray
          ma foy iurer Et Yderne ma fille le uoulra creanter A faire tout cechy
          que m  oéz deuiser. - Dame dist li garchon faites moy amener Yderne
          uostre fille pour ce fait accorder Car de sy fait marchié quant on
          le ueult outrer Affiert souffissant gaige ou on se puist fÿer Car on
          doit nulz croire.  Quant Ostrisse le uielle entendy le sergent Sa
          fille courrut querre que sot le conuenant Et uient au prisonnier le
          serment iurant De lui a deliurer sans estre deffaillant Et de donner
          l  auoir sans estre deffalant. Et chilz dist qu  il ferra leur bon et
          leur command. Lors s  en uont les dames de le prison deseurant. Et
          chieulx ua uistement ens ou pallaiz mandant Qu  on uiengne a lui
          parler car le besoing est grant Car chose uouloit dire pour faire au
          duc grant. Adont y enuoya le duc son lieutenant Et IIII cheualiers ou
          moult se ua fÿant. Et ceulx a la prison sont uenuz maintenant. Quant
          le uarlet les uoit se leur dist en oyant   Seigneurs dist li
          uarléz ie sçay a essïant Qu  il me conuient morir car bien est
          affreant. Ie l  ay bien desseruy sy m  en uois repentant Mais dittes
          moy au duc qu  il se uoist bien gardant De Floure sa moullier qui ne
          l  aime noyant Car a moy marchanda a son argent payant D  enherber le
          bon duc. Ie l  euch en conuenant Dont i  ay le cuer de mi courrouchié
          et doulant. Pour ce le uous dy que des ore en auant Ne se uoist li
          frans dux en sa femme fians Car ie uous iure Dieu le Pere tout
          poissant Que i  ay dit uerité sans estre uarïant Car ou point ou ie
          suiz et en tel conuenant Iammais ne mentiroye.  Quant les barons
          oÿrent compter ceste raison Au duc en ont compté toute l  intencïon.
          Et quant li dux oÿ compter ceste raison Il meïsmez en corpz uint
          parler au garchon Et lui fist recorder toute ceste raison. Et quant li
          dux le oÿ si signa sa faichon. Au pallais remonta qui ne dist o ne
          nom. La dame euist tuee de boise ou de baston Maiz elle s  en fuï au
          despensier Guion  En my le nuyt l  ostella pardedens sa maison. Or
          uous diray d  Ostrisse qui ait maleÿchon  Elle ennorta le duc que on
          prenist le garchon Et qu  il fust tantost mors sans nulle arrestacion.
          Le dux le commanda  en le nuyt le prust on Et lui trencha on le teste
          pardessus le menton Sans auoir de parler nezune audicion Car le
          uielle y estoit pour haster le faichon. La recheut le meschans mort
          sans confessïon Enssy doit comparer qui chasche traÿson. Le duc fu sy
          dollans en sa condicïon Qu  il entra pour ce fait en telle abbussïon
          Qu  il iura le Seigneur que Longins fist pardon Qu  il ardera sa femme
          en ung fu de charbon. Bien sceult la faulse uielle ou prinst
          herberguison Se le dist au duc qui Sauary ot nom Qui tantost le fist
          mander par son pruuost Huon. Ou pallaiz le menerent en grant
          contrissïon En destordant ses poins en faisant marission. A terre se
          pausma quant percheut son baron. Et ly dux s  escrÿa clerement a hault
          thon   Ardés moy le putain sans nulle arrestission Qui faire me
          uoulloit finer par puisson   Et la dame s  escrÿe   Abbassiéz uo
          thon  Car oncques ne le pensay ne eubz auission De meffaire uers
          uous le monte d  un bouton. Mais ie sçay bien qui ueult destruire le
          commenchon On luy met sus le raige.  La duchoise ot grant deuilt
          moult s  en ua mesaisant. Et li dux dist a hault   Baron ie uous
          command  Ardéz moy ceste faulse n  aléz plus arrestant Car son fait
          est prouué ie croy bien le sergent. - A  Sire dist la dame grosse
          sui d  un enffant. Ie uous prie pour Dieu que moy gardéz tant Que i 
          en soye deliuree en l  onneur Dieu le grant. Puis me faites morir ie
          le uoiz desirant Car plus chier ay a morir c  a plus estre uiuant
          Pour souffrir le meschief de uo pute songnant. Car oncques puis que l 
          allastes accointant Ie n  euch bien puissedy en buuant ne mengant.
          Iehsus le uous pardoinst le roy de Belliant Car ie le uous pardoinz
          puis ce iour en auant.  Lors se pausma la dame X foiz en ung tenant.
          Mais li dux n  y acconte le montance d  ung gant Car il auoit but la
          malle pouldre ardant Garny de sorcherie. Ly dux uoit sa femme dollante
          et courrouchie Qui enchainte se fait dont bien ne lui pleut mye. Adont
          en appella sa noble baronnye.  Seigneurs se dist le roy or ne me
          celéz mie Comment me mainterray de cest renoÿe   Dont dist ung
          cheuallier qui fu de sa meisnie   Sire le dame uient de noble
          anchisoirerie  Elle est fille Thiery le bon roy de Pauye. ue cy que
          uous feréz et mez corpz uous en prie  Ie loe bonnement qu  elle soit
          renuoÿe A son pere tout droit qui a cher hardye Et li soit une letre
          donnee et ottroÿe Du fait ainsi qu  il fait et dont est rattraitie 
          Et soit au gré du roy selon son fait iugie. Ainsy sera moult bien
          ceste chose uengie Et se n  en serréz ia retéz de uillonnye. - Par ma
          foy dist li dux et mes corpz sy ottrye.  Adont parla li dux uoyant
          sa baronnye   Dame ie uous bannis de la moye partie D  Acquitaine
          le grant que i  ay en manburnye. Et sy uous en alléz et n  ayéz de ma
          maisnie Trois dames seullement que mes corpz uous ottrye. Conduire
          uous feray d  Alixandre d  Obrie Qui a uo pere dira l  estat de uostre
          uie. Sy faise de uo corpz toutte sa commandie. - Sire dist la
          duchose et ie uous en mercye Donnéz moy mes enffans tous deux ie
          uous en prie   Et ly dux respond   uous ne les auréz mie. Se uous
          estes de riens de mon corpz empeschie Faittes ent comme mere   -
          Dame se dist li dux faites aléz uous ent  Se ie uous treuue demain
          nonne prouchainement Ie uous ferray ardoir a deuil et a tort et a
          torment   Adont ploura la dame qui le cuer ot dollent. Trois
          chambrieres prist a son commandement Et alla ses deux fieulx baisier
          piteusement. Le deul qu  elle mena a son deppartement N  y eult sy dur
          cuer iusqu  a l  Arbre qui Fent Qui n  en eubst pité selon mon
          essient. Alixandre li dist   Alons nous ent  Ihesus uous aidera a
          qui le mons appent.  A l  ostel Guion prinrent le nuyt herbergement.
          Or escouttéz d  Ostrisse que li corpz Dieu crauent  Celle nuyt auec
          lui assembla maint parent Et furent iusqu  a dix a qui elle s  attent
          Et leur dist   Mes aimiz or oyéz mon tallent. Par Yderne ma fille
          qui de beauté resplent Sommez nous a honneur trestous entierement
          Car li dux l  aime tant d  amour certainement Qu  il a donné congié sa
          moullier au corpz gent. Et s  elle estoit ia morte et mise a finement
          I  espoire que li dux ou Acquittaine appent Prendroit nostre fille en
          droit mariement. S  en serient honnouré trestous nostre parent. Or
          uous prie et requiers tres aimablement Que pour bien desseruir de fin
          or et argent Que le ueuilliéz seruir tost et ung seullement. Et si l 
          espiréz qu  ens ou bos seullement uous le mettéz a mort sans nul
          depportement. Et Allexandre oussy n  y espareigniés noyent Et les
          trois chamborrieres occhiéz a tourment  Et quant ly dux seura son
          trespassement Ma fille prendera qu  il ayme loyaulment Car ie lui
          ferray boire se ie puis tel piemment Qu  a me fille ferra son talent
           Et l  eüssent iuré tout ceulx du firmament  Et quant ce sera fait
          ie uous ay en conuent Ie uous ferray monter en sy grant tennement Que
          l  un ferray huissier et l  aultre chambrelent Et l  aultre
          senneschal de tout son cassement.  Et silz ont respondu   Nous
          ferons uo tallent. Ma dame nous ferons uo commandement.  Encement ont
          entre eulx a le dame en connuent. Mais on dist et c  est uoirs  il
          mesquiet bien souuent Cellui qui trop conuoitte. Or est le traïson
          fianchie et iuree Pour le dame qui Floure fu nommee Qui toute
          enchainte estoit c  est uerité prouuee Du plus noble baron qui ains
          chainsist espee Et par qui le loy de Dieu fu plus des siens montee.
          Ce fu le ber Garin qui tant ot renommee Eins Monglenne concquist et
          le grant tour quarree Et Mabillette ossy qui son espousee Ainsy que
          uous oréz s  il uous plaist et aggree. Or commenche chanchon bien
          faitte et deuisee Et matere royal bien faitte et bien rimee. Ceste
          matere ycy doit bien estre escouttee Sur touttes les et prisie et
          amee Car le geste en yssy qui tant fu honnouree  Aymery de Nerbonne
          qui ame soit sauuee Qui sept fieulx engenra par bonne destinee Par
          qui la loy Mahon fu toudix auallee Et le loy Ihesu Crist assauchie et
          elleuee. Or uous uouray compter de le dame louee Qui d  Acquitaine
          yssy par une matinee. Apréz la dame y ot mainte larme plouree. Mais ly
          dux auoit fait crier a le uollee Que nulle creature n  alast une
          agambee Auec la dame hors de la uille loee. A l  issir de la uille fu
          grande la cryee Et la dame en yssy dollente et esplouree. Et bien
          dist a lle gont quant fist la deseuree   Bonne gens ie m  en uois
          en estraingne contree. Mais par cellui Seigneur qui fist chiel et
          roussee Ne se l  arme de mi ne puist estre damnee Et foy que ie doy
          cellui dont ie fais la portee Et que n  en soye ia a santé deliuree
          S  oncques enuers le duc qui m  auoit espoussé S  oncques pensay le
          fait de quoy ie suy retee. Or lesseray le lieu dont i  estoye douee Et
          mes deux beaux enffans dont ie suy moult tourblee. Et pour Dieu
          penséz ent doulce gent honnouree   Ad ce mot s  accoisa et s  est
          cheüe pausmee. Et les gens de le uille en estoient toublee C  oncques
          mais telz pitéz ne fu regardé. Mais quant la dame fu trestout oultre
          passee A ses tallons lui fu le porte refermee Pour ce que on uit
          adont le commune tourblé. Et quant la dame fu de pamison leuee A le
          uoie se mist si s  est acqueminee. Allexandre li dist   Ne soyéz
          effraee. A uo pere se Dieu plaist serréz ramenee. Et si le aueray la
          chose amonstree Comment le duc uous a maisement gouuernee Et par une
          songnans qu  il a trop en amee. C  est une euure par quoy maise uie
          est menee A mainte preude femme. Or s  en ua la duchoise ou n  ot que
          commenchier Auec II chambrerres  et se ont ung cheuallier Qui bien
          le resconforte mais ce n  y a mestier Car toudix recommenche sen
          deuil a renforchier. Mais encores aura deul plus grant et plus
          plenier Car les dix traïteur les sieuoient derriere. Dessoubz les
          cappes sont armé li losengier. Deux iournees sïeuoient le courtoise
          moullier Dedens une forest ou deuoit cheuauchier. Deux lieues ens ung
          bos se allerrent enbusquier Ou le dame uenoit que Dieux d  encombrier
           Ainsi qu  elle deuoit leur aigait aprochier Yssirent hors du bos
          trestous li lozengier. Allexandre assallirent  le chief li uont
          trenchier Et puis les trois pucelles mirent a destourbier. La léz les
          mirent a mort sans point de l  atargier. La duchoise abbattyrerent de
          son courcint destrier Et elle deuant eulx s  alla aggennouillier. 
          Et pour Dieu beaulx seigneurs ie uous ueuil supplier Que ne me
          faichiéz mal ne nezung encombrier Car toute enchainte sui poins ne
          le pius noyer. Se uous faittes morir mon fruit sans bapptissier Au
          iour du Iugement le comparéz trop chier Car le Sainte Escripture ne
          nous ueult tesmoingnier Que ch  est plus grant pités d  une femme
          acouchier D  un enfanchon mort né sans lui a presignier Que d  une
          chité perdre.  Sy comme la duchoise a ceulx merchy crioit Il y auoit
          ung qui seruie le auoit  Et celle lui auoit fait tant de bien que il
          l  amoit Car ung frere de mort respité lui auoit. Cheulx eubt pité en
          lui et si le ramembroit Du bien et de l  onneur qui en la dame estoit.
           C  est asséz compaignons or uous tenéz tous coit  Car se la dame
          ueult creanter sur sa foit Que iammais a nuil homme iour se monstroit
          En lieu ne en paÿz ou congneüte soit A pere ne a mere que forment
          amer doit Ne reuenra o duc qu  amer ne le pouroit Depportee serroit
          qui croire me uoulroit.  Et ceulx ont respondu que estre ne pouroit 
           Car se le duc le scet tout pendre nous feroit   Et quant la dame
          oÿ que morir le falloit Ou aller en tel lieu qu  on le congnoisteroit
          Ne ly ne son enffant adoncques s  apperchoit Que li iour est uenus et
          le tempz la entendoit Qu  il le fault rendre ou pendre. Dollente fu
          le dame ou cuer ot grant esmay. Elle dist aux glouttons   Oyéz que
          ie diray  Ie uous ay en conuent et si le uous tenray De le uie me
          sçauuéz demourer m  en yray En tel lieu se Dieu plaist ou me
          congnisteray Creature uiuant et mon nom chaingeray. Ne iammais uers le
          duc ie ne retourneray Ne iammais uers mon pere ie ne renuoyeray Ne a
          amis que ainchois me chellieray Comme ie fusse morte ia ne uous en
          ferray Car saichiéz que ossy tost qu  accouchie serray Dedens une
          abeÿe nonnains me renderay. Laissiéz moy les ioyaulx et tout l  argent
          que i  ay Car qui a de l  argent toudix dire oÿ ay Qu  il treuue des
          amis. Bon mestier en ay  Saichiéz bien de uray que pour uous ie
          priray Et par nuyt et par iour et tant que ie uiuray. - Dame ce dist
          ly uns pour uous le requerray A tous mes compaignons et si uous
          aideray Pour une courtoisie qu  a uous recouray Pardedens Acquittaine
          le noble pallais gay. Ains puis ne uous haÿ ne ia ne uous hairay.
          Mieulx uault a son besoing trouuer ung ami uray Que denier en
          courroye. Ce dïent clerc et lay  Ie les en ueuil bien croire.  Tant
          fist cellui qui uoloit la duchoise garder Que tous ses compaignons lui
          uaulrent accorder. Mais encores lui conuient fianchier et iurer A
          tenir trestout chou qu  il lui uault commander. Or et argent et
          ioyaulx font la dame trousser Et puis se uaulrent de lui partir et
          deseuerer. Et la dame commenche a plourer Et dist   Beau Sire Dieux
          qui tout as a sauuer Or ne sai ge au quel ie m  en pouray aller.
          Iammais ne m  oseray a nulluy a monstrer Qui congnoistre me puist ne
          men corpz rauiser.  Tant ala la duchoise que prez fu d  auesprer Se
          uient a ung uillaige pour hostel demander. A lui uient ung uillain qui
          uint d  ahanner. La dame lui a dit   Dieux uous ueuille sauuer 
          Beau sire pouroit on cy endroit hosteller  Ie uous payeray bien de
          matin au leuer. - Dame dist li uillains ueuilliéz alleurs aller Car
          ie n  ay mie hostel pour uous cy demourer. Ie sui ung poures homs s 
          arriéz mal a soupper S  ay une poure femme qui ne fait que filler. -
          Amis dist la ducesse se Dieux me puist sauuer Ie suy tout la plus
          poure que on pouroit trouuer. Selon ce que men corpz deuise alleurs
          ne puis logier Mais ie n  en ueuil plus dire ne n  en puis recorder.
          Se uous me uoulléz croire et le mon corpz garder Ie uous ferray tout
          riche et uostre hostel membrer Car i  ay or et argent pour ioyaulx
          achetter. uous me sembléz preudons s  en faites a amer.  A tant ez
          uous l  ostesse qui le uient saluer Et li dist   Dame amie
          ueuilliéz dedens entrer. De ce que nous auons que Dieux nous ueult
          prester uous en uoullons partir s  il uous en plaist user.  Dont y
          entra la dame et on le uault mener En la chambre l  ostesse lui ua
          presenter L  argent et les ioyeaulx la lui alla monstrer Et lui fist
          l  endemain ung bon lit achetter. Tant se fist le ducesse en cest
          ostel amer Que de son corpz chescun se penoit d  onnourer. Et quant li
          maulx lui prinst qu  elle deubst enfanter Et li enfez fu néz qui tant
          fist a louer Li ostez proprement fu a l  enfant leuer Et li donna son
          nom Garin le fist nommer. Ce fust le ber Garrin qui tant fist a amer
          Que puissedy alla Monglenne conquester Et concquist Mabillette. Ainsy
          fu nés Garrins qui poisanment rengna. Seigneur en la nuytie que
          Floure en deliura A mienuit tout droit trois feez uinrent la 
          Morgue le seur Artus et Ydain qu  elle ama Et sy uint Gloriande que
          Iehsus tant ama. L  enfanchon ont saisi qui léz le mere osta. Elle uit
          bien les fees dont moult s  esmeruilla Mais tant fu esbahye que nul
          mot ne sonna Regarde leur maintieng et si les escoutta. Morgue le
          seur Artus l  enfant desuolleppa. Entre ses mains le tient
          mainteffois le saigna.  Enfes ce dist la fee grans honneurs t 
          auenra. Néz es en poureté aussy Dieux s  aombra En la uierge Marie
          qui IX moix le porta Et puis en poureté uierge en deliura En une
          poure estable laquelle on lui presta. Et par celle occaision humilité
          se y monstra. Et pour ce te donray ung don qui te uaulra Car prement
          de toy une gieste uenra Dont la loy Ihesu Crist assauchie serroit Et
          le loy de Mahon en declinera. Ly plus doubteulx linaiges de ton corpz
          ystera Qui oncques fu ou monde ne qui iammais serra. Et auec tout che
          tel honneur t  auenra Au monde plus preudoume de ton corpz n  auera
          Car ia nulle boidie ton corpz ne penssera Ne homs qui soit uiuans
          decha mer ne dela De nulle uillonnie ne te rapprochera. - Dame se
          dist Ydain par Dieu qui tout crea Ne sçay que uous penséz mais chus
          enfens aura Paine et doulleur asséz qui ia ne lui faulra. S  apprendré
          l  onneur qu  en le fin aura. Le pechié de son pere comparer lui
          faulra Et par lui li accords de sa mere sera. De ssy iusques a ce que
          armures portera Li dux deuers sa femme accordéz ne sera. Mais par
          cestuy enfant bonne paix y sera. Et la grant traïson que la uielle
          fait a Sera toute sceüe ens ou tempz ...... Et si ueuil que cilz
          enfans............ En l  aige de dix a........................... Que
          n  ont ly.................... De ieulx et
          ................................ Et des
          ....................................... Que
          .......................................... (...) I Puius fist maint
          bien a le dame a le clere fachon Et son enfant Garin que Dieux fache
          pardon Car leux qu  il ot uI ans lui mist a sa maison. De letre lui
          aprinst par bonne intencïon Car il le retenoit plains fu d  auisïon.
          Si bien l  endoctrinoit et de telle faichon Que le mere en uiuoit en
          consolacïon Car bien lui souuenoit que les feez de non Auoient a son
          filz donné maint riche don Et que par lui auroit paix au duc son
          baron. Sy en portoit l  enfant grant reueracïon Et li prestres qui
          seut la certaine occasion Ne le maintenoit mie a guise de garchon
          Ainchois le maintenoit en guise de baron. A ses parrossians dont il
          auoit la foison Disoit que extraiz estoit de son extractïon. Or
          lairons de Garin ce iosne ualleton Et de sa mere aussy  se ferons
          mencïon Du franc duc d  Acquittaine qui chier ot le lion Qu  encompté
          a sa femme la monte d  un boutton Par Ottrisse le uielle qui est
          malleïsson. Donna a boire au duc une telle pouisson Il en ama Yderne
          d  une telle fachon Lui dux n  auoit fianche sy non Et estoit si
          dolens en sa condicïon Qu  il n  en auoit enfant a sa diuisïon A qui
          il puist donner sa noble regïon. Car maulgré ses amis dont il auoit
          foizon Espousa il Yderne au moustier Saint Fagon Dont les nouuelles
          allerent entour et enuiron Tant que le roy Thery en sceut bien le
          fachon. Quant de sa fille sceut bien la conclusïon Et que li dux auoit
          fait uers lui tel mesproison Dont fu forment dollens  il y auoit
          bien raison Car il amoit sa fille de cuer loyal et bon. Et si uiuoit
          sa mere qu  en grant confusïon Fu du corpz de sa fille et de l 
          extraccïon. Quant compter en oÿ toutte l  estallison D  annoy et de
          meschief cheïst en pasmison. Car ie croy que en ce chiecle petit de
          gens uoit on Qui aime que mere. Dollant fu moult li roix aussy fu la
          roÿnne Quant de Floure ont oÿ certaine conuine. Et uers le duc auoit
          eubt telle bruÿnne Qui de nouuel auoit espousé sa mesquine. Le dame s 
          escrÿa   O roy de bonne eurinne Nous enffant est perdu qui estoit
          de bonne mine. Le duc le fait morir a grande discipline. Se uengie n 
          en suy ne me prise une pine Car par une putain i l  a prins en
          haÿne. - Dame si dist li roy par sainte Katheline Compte m  en
          rendera ains qu  il soit long termine Car ie lui destruiray la terre
          et la saisine Ne ia ne lui lairay uaillant une espine. Ains le ferray
          fuÿr tout oultre le marine Ou ma fille rarray que i  aime d  amours
          fine.  Lors fist escripre en brief ou il mist son signe Et manda
          saudoyers iusques en Pallentine. Lombars Sezilliois Rommains de
          bonne mine Et trestous ses amis ou lignaige s  encline Que tous
          uiengnent a lui sans iour et sans termine Aussy bien apresté de bonne
          armure fine Et pour aller combatre sur le gent sarrasine. Tant de gens
          assembla ne cuidiéz que adeuine Que plus de CM hommes y ot de sa
          saisine Pour destruire le duc qui bien sot le conuine Dont oit qu  il
          le manescha. Ce fu au mois de may qu  iuers ua a desclin Que li roy de
          Pauie le tayon ber Garin Assembla ses amis  grans furent ly carin.
          Pardeuers Acquitaine se sont mis au chemin. Thery le noble roy qui
          sens enthierin Cheuaulcha fierement et o lui sen cousin Dont
          mareschal a fait d  un Lombart Maudequin. Sires estoit de Brisses et
          du chastel Bellin N  ot plus hardy de lui iusques l  eaue du Rin. Et
          li duc Sauary quant il sceut le couuin Fist garnir ses citéz de pain
          et de bon uin. Au léz de par dela sy c  on treuue ou latin Auoit li
          riche dux ung chastel maberin. Le tour de Rochemont l  appelloit li
          uoisin. N  auoit sy fort chasteau iusques en Limosin. La enuoya li dux
          son senneschal Gaudin  Peres estoit Yderne qu  il amoit par uenin
          Garny de sorcherie. Ly duc fist Rochemont richement pourueïr.
          Saudoyers y transmist le passaige tenir Puis enuoya a Mech son
          messaige furnir Au Lorin Garin son affaire geÿr. Iermain fu a son
          pere sy le deuoit chierir  Se lui fist assauoir qu  on le ueult
          assaillir. Mais li noble Garin n  y pouoit adont uenir Car il auoit
          adont grant terre a maintenir Pour le Besgue Bellin que on auoit fait
          morir En cachant le grant porc qu  on deust adont haÿr. Sy en deuoit
          la guerre ad ce tempz aduenir Par les cuers orgeuilleulx qui tout
          firent honnir. Sy manda a son cousin qu  il n  y pouoit uenir Pour le
          sien corpz aidier  trop auoit a souffrir Pour le mort de son frere.
          Quant le duc d  Acquittaine oÿ le mandement Et qu  il ne seroit point
          aidié de son parent Lors enuoya a Digon a Garnier son parent. Ce fu
          pers Millon qui tant ot le corpz gent Et le fille Puppin eut en
          marïement. Sil allerent Sauary au corpz gent A mille saudoyers arméz
          souffissanment Iusques en Acquittaine n  aresterent neant. Et quant
          le duc les uit sy leur dit haultement   Seigneurs a uous me plaing
          et deuil haultement Du faulx roy de Pauye qui tant a hardement Que
          uiengnent assaillir et guerrïer mes gent. Rocchemont a assiz mon
          noble casement S  esille mon paÿz et ars uillainement  Et si ne sçay
          pour quoy ne a quoy ne comment. I  euch sa fille espousee on le scet
          urayement Mais elle marchanda de mon enherbement Et pour chou le
          banniz hors de mon casement. Or en ueult le sien pere en prendre le
          ueignement. Et puiz que li homs scet en uoix certainement Que sa
          moullier ly cache ung tel destourbement Qu  a lui faire morir
          mallicïeusement Se puissedy le tient follie le sourprent. Car on
          dist et s  est uray et le croy fermement  Mieulx uault ung mauluais
          homs que annemiz soupprent Que une mauuaise femme. Quant li barons li
          duc enssy parler Se lui ont en conuent de lui a conforter. Et lui roy
          de Pauye a fait ses tréz leuer Pardeuant Rochemont que tant sont a
          louer Sans ce que s  il pouoit ce chastel concquester Seurement ne
          pouoit ens ou paÿz aller. Trois mois y sist le roy si quant i  oÿ
          compter Et fu ou tempz d  esté qu  il s  y ueult hosteller Droit a
          le Saint Iehan que on doit cellebrer. D  ycy iusqu  au Noel le
          conuient demourer Ainchoiz qu  il le peuïst nullement concquester.
          Mais le duc et ses gens ueirent parlementer Par dessus la riuiere sans
          battaille liurer Car le duc d  Acquittaine cuidoit le roy tanner Et
          que par desplaisance il s  en deusist raller. Mais le roy n  ot talle
          de sa guerre finer Ains dist qu  il ueult morir ou s  entente
          adchieuer. Or escouttés de quoy il s  alla auiser Pour le chastel
          auoir que tant pouoit desirer. Cent escielles de cordes fist faire et
          ordonner Et a hauech de fer attacquier et noer. Puis fist abiz de
          diaubles bien IIM estorer Noire peaulx et boççuez a regarder Faulx
          uisaiges cornuz laidement figurer. S  en fist IIM des siens laidement
          attourner Et si fist a chescun deffendre le parler Et se leur
          commanda laidement a huer  Tout ainsy que ennemiz les fist il
          demener. En une nuyt d  iuer il prent fort a uenter Et tellement
          plouuoit que on ne pouoit durer Les fist le roy Thierry des tentes
          desseuerer Et fait a chescun son esquielle porter Et ung blason aussy
          pour eulx a couuerter Et puis uers le chasteau les fist tantost
          aller. Et se fist par a ses tréz touttes ses gens armer Sans esprendre
          clareté et fu allumer. Demourerent en l  ost sans noize demener. Et
          les IIC s  en uont comme serroient porchengler Tout ainsy comme
          diaubles. En guise d  ennemy s  en uont les saudoyers  De cy iusques
          au chastel ne ueuillent point attargier. Es fosséz s  en uont muchier
          et auualler Puis se sont uenuz aux murs que on faisoit bien gaittier.
          Les gardes des cristeaulx préz uinrent approchier  Crierent hault
          cryt pour les gens reueillier. Ceulx du chastel s  auallent et s  en
          uont aubresgier Et uinrent aux cristeaulx pour traire et pour
          lanchier. Et ly Lombars uinrent contre les murs plainier Les
          eschielles et cordes pour aux murs attacquier. Puiz prinrent a crÿer
          ung son orrible et fier Et monterrent a mont en guise d  aduersier
          Les escuz deseure eulx pour les caulx abbaissier. Et chilz ont ce
          ueüt leur semblant lait et fier. Lors dist li ung a l  aultre sans
          point attraigier   Ce ne sont mie gens  ce sont diaubles d  Enfier
          Qui sont desquaïnés de l  ostel Luccifier  Regardéz Burgibuz et Cayin
          le luuier Et Noiron et Pillate et Satan l  aduersier  Hors d  Enfer
          sont yssuz pour nous addommaigier. Pour Dieu fuyons nous ent nous n 
          auons mestier Car se nous demourons n  y a nul recouurier Et ilz
          nous emporteront en Enffer herbregier.  L  un se tourne deuant et l 
          aultre derriere  Il n  y auoit si hardy qui ne se prengne a seignier.
          Ilz n  ont cuer ne pouoir des cresteaulx approchier. Et uous le
          senneschal montéz sur ung destrier. Quant il uit que sa maisnie
          arriere repairier Du grant annoy leur a prins a hucquier   Pour
          Dieu que faites uous noble cheuallier  Que ne uous deffendéz a loy
          de bon guerrier  I  och la hors grant huee  - Seigneurs ce dist
          Gaudins ly hardyz senneschaulx Que ne deffendéz uous a force ces
          cresteaulx   Et sil ont respondu   Ce n  est mie ung assaulx Ains
          sont les ennemiz et diables infernaulx Qui sont cornuz que bestes et
          noirs comme corbaulx. Bien CM diaubles sont cy a ces cristeaulx Qui
          portent en leurs mains ie ne sçay quelz boyaulx Et huent enchement
          comme uachez ou toureaulx. Ilz nous emporteront en my leurs heritaulx
          En Infer ou on met les mauuaiz et les faulx. Ilz ne uont radoubtant
          saiettes et quarreaulx. Nous leur auons iecté plus de CM cailleulx 
          Mais qui leur gietteroit des mariens et des baulx Et toute la
          fortresse abbatteroit sur eaulx Il n  en donroient mie le monte de
          deux aux. Mettons nous a garrant a ses moustiers royaulx   Et quant
          ycés parlers oÿ li senneschaulx Cuida que ce fu urayz si n  en fu
          lyéz ne baulx. Oncques uers le moustier ne se tourna li uassaulx 
          Bien scet que ly dïaubles y sont uollentiers maulx. Ou dongon s  en
          fui  la entra lui uasseaulx. Le pont drescha a mont sy fruma li
          flayaulx. Pardessoubz les desgréz des loiges principaulx Disoit sa
          Patre Nostre. Ainsy par le castel se sont mis a garant Par tres grant
          paour escuier et sergent. Ly ung fait croix derriere et li autre
          deuant Et li aultre alloit eaue benitte iectant. Et ly baron alloient
          encontremont rampant Moult laidement alloient hullant et glatissant
          Tout ainsi comme diables s  alloient demennant  Et montent aux
          cresteaulx et homme n  y uont trouuant. Il ont prins les cresteaulx et
          mot ne uont sonnant Et puiz s  en sont uenuz a le porte deuant  La
          barbequesne s  en uont par forche despechant. Les wardes de le porte
          s  en uont tout fuÿant Et touttes leurs armures s  en uont illec
          laissant. Adont uont li Lombart la porte despeschant  Au chastel sont
          entréz baux et lyéz et ioyant. Illeucques n  ont trouué ne femme ne
          enffant Qu  ilz n  ayent mis a mort a l  espee trensant. A eüreulx se
          tient qui se mist a garrant  Li senneschaulx estoit ou dongon haulx
          et grant Quant il uit son chastel qui alloit emplissans. Il perchoit
          les barons dont il y auoit tant  Oncques més en sa uie n  ot le cuer
          plus dollent. A une fause porte s  en est uenuz courrant Du dongon
          est yssuz droit a l  ambre creuant. A le uoye se mist son doumaige
          plaignant Plus de CM foiz clama son corpz meschant. Pardeuers
          Acquittaine s  en est alléz fuiant Mais ains qu  il y entrast en y
          ot ia deuant Et au duc Sauary uont le fait recordant Qui moult s 
          esmeruilla quant sceut le conuenant. Le bon duc de Digon ua uistement
          mandant uers Raoul d  Engleterre ung sien appartenant Et les aultres
          barons dont il y auoit tant.  Seigneur se dist li dux trop me ua
          desplaisant Que le roy de Pauye me ua sy traueillant Qui a prins mon
          chasteau Rochemont le plaisant Par trop soutieul mallice.  Ainsi
          comme le duc a ses barons parloit Et uous le senneschal que durement
          amoit. Sy tost qu  il uit le duc deuant lui s  arestoit. Et le duc
          lui demande comment perdu auoit Roichemont le chastel et il lui
          deuisoit Comment Lombars y uinrent aumynit tout droit A guise d 
          annemi  sy chescun cuidoit Que ce fussent diaubles a chescun le
          sembloit. De chief en chief lui dist comment la choselloit Comment
          ses gens sont mors et occyz a destroit. Quant li dux l  a oÿt forment
          lui annuyoit. Il iure Damedieu qui hault siet et loing uoit Que se le
          roy l  approche qu  il se combatteroit. Et li roy de Pauye qui au
          chastel estoit Y a mis garnison et puiz s  en deppartoit. uers
          Acquittaine ua au plus droit qu  il pouoit  Iusqu  a le cité le roy
          ne s  arrestoit. A demi lieue préz d  eleusques se loigoit Et puis
          manda au duc qu  i moult forment hayoit Que renuoyer ueulle les enfans
          qu  il auoit Engenréz en sa fille que bien morte cuidoit. Et ly dux
          lui manda que point ne le feroit Et qu  il en estoit peres et pour
          fieulx les tenoit  Et puiz manda au roy qu  il se combatroit Contre
          lui corpz et corpz en le campaigne droit Ou de gens contre gens ainsi
          comme il uouroit. Et quant le roy le sceut au messaigier disoit Que a
          ll  encontre du duc battaille liuroit Et lui a mis le iour qu  il se
          combateroit. Chescun a son pouoir s  appreste et se pouruoit Pour sa
          uie deffendre. Ce fu droit apréz les Pasques ou ioly mois d  auril Que
          le roy de Pauye que on appelloit Thery Deüst liurer battaille au bon
          duc Sauary Le pere au ber Garin qui Monglenne saissy Et concquist
          Mabillette la belle ou corpz ioly Ainsy que ie diray qui bien m  ara
          oÿ. Droit a l  aube creuant ce fu en ung mardy Yssirent d 
          Acquittaine les cheualliers ioly. Garnir ceulx de Digon premierement
          yssy  Ber Raoul d  Angleterre s  arouta auec lui. Gaudin le
          senneschal apréz point ne failly  Et li duc d  Acquittaine et ses
          barons aussy Yssirent de la uille apprestéz et garny. Et le roy de
          Pauie sur le camp le attendy. Le ber Amaudequin qui le cuer ot hardy
          Le banniere porta ou li ors resplendy. S  amainent la battaille a
          guise d  ennemy. La ot maint cor d  arrain et sonnent bondy. La
          uiennent main a main de combatre ahasty. La peuïssiéz uëoir un estour
          aramy Tant de lances brisier et deffrochier parmi Des mors et des
          nauréz des affolléz oussy. Lombars crÿent  Pauie   se se sont
          estourmy  Et les autres  Acquittaine  qui enssy donnerent cry. La
          commencha bataille ains nul telle ne uy. Ce iour y ot thué maint
          cheuallier hardy. Ainsy ua de le guerre. Pardeuant Acquittaine celle
          cyté iollye Se combaty moult fort le bon roy de Pauie A ll  encontre
          du duc qui  Acquitaine   crÿe. Le duc estoit montéz sur ung cheual
          d  Orbrie Et tenoit une lanche trenchant et faittie. Entre Lombars se
          boutte par telle fellonnye Que tout contre le corpz ung Lombart l  a
          ficquie. Quant le lance failly s  a l  espee sacquie. Et Garnier de
          Digon fu plains de baronnie  Que il attaint a cop il n  a mestier d 
          enuie. Le duc Raoul d  Engleterre aux armes se cointie. Quaudins le
          senneschal la grant banniere guie Fierement le porta sur les gens de
          Pauie. La fu telle battaille maintenue et furnie Dont maint homme
          morut a deul et hasquie. Et li fier roy Thieris estoit a l  estournye
          Et tenoit en ses mains ung faulsart qui flambye  L  allumelle ot de
          lei plus de paulsme et demie. Cheualliers auoit en sa connestablye 
          Tous ceulx de ses armes en battaille renguie. Le campaigne d  or
          estoit en la terge uautye A ung esgle d  asur et geulle qui roullye.
          Telz armes ot li roy qui par grant fellonnye Se combatty se iour sur
          sa aduerse partye. Parmy l  estour cerquoit a haulte uoix crie  
          Oiz tu duc d  Acquittaine qui ma fille as traÿe  Ie te deffy de Dieu
          filz de la uierge Marie A qui ie prie de cuer et main et amittie Qu 
          il m  en ottroit uengence.  Ly riche roy Thery ua parmi la bataille
          Qui tenoit ung fausart qui tresluist et bien taille. Il freoit au plus
          groz se laissoit le piettaille. uit le duc d  Acquittaine qui ses
          gens en parpaille. Et quant le roy le uoit d  eslongier ne lui
          chaille Ains le approuchant comme espriuyer la quaille. Et lui dux
          uient a lui  n  attent point qu  on l  assaille Mais ainchoiz se
          hasta ne le doubte une maille. Du faussart le ferru a mont sur le
          uentraille Les arrestz du blason descouppe et destaille Le col de
          son destrier le couppa comme estaille. Cheual et cheuallier deuant le
          barronnaille Abatty tout a terre. Moult fu hardy le roy et de moult
          fier uertu  Cheual et cheuallier a tout ius abbattu. Ly cheualliers
          lombars sont au duc accourru Et d  aultre part y uinrent si auant et
          si dru Raoul chilz d  Engleterre a corraige membru Et Garnier de
          Digon qui peres Millon fu Qui ramena Maisnet au droit port de sallu
          Dont les sires furent mors ainsy que auéz oü. Pour rescoure le duc
          ont grant paine rendu Mais ce ne lui uailly la monte d  un festu Car
          les Lombars ce iour l  ont leur seigneur rendu. Et quant le roy le
          tient oncque sy lyéz ne fu. A ses gens le liura qui bien fort l  ont
          tenu  Ne le uouroyent rendre pour ung muy d  or moullu. Et quant
          ceulx d  Acquittaine ont ce fait appercheu Dont furent esmary et
          furent esperdu. Mais non pour tant se uont forment combatre. Et li duc
          de Digon y a maint caup ferru. Le roy ua celle part plus n  y a
          attendu. De son faulsart lui a ung ruide caup ferru Sur l  archon
          parderriere  l  a si fort estendu Que peu s  en failli qu  il ne l 
          abbatty. Mais Maudacquin tenoit ung espiel esmollu  A ce point fiert
          le duc si tost qu  il l  a ueü Que du cheual a terre i l  a ius
          abbattu. Lors l  assaillent Lombars qui s  en sont appercheu. Le duc
          orent tellement nauré et debattu Au roy tendy s  espee qui l  achier
          ot mollu  Prie garrandir sa uie ly a son branc rendu. Et li roy de
          Pauie a le duc receü Auec les autres l  enuoye. Prins sont en la
          battaille les deux plus souurain  C  est le duc d  Acquitaine qui
          tant ot le ceur uain Et le duc de Digon qu  il tenoit a germain.
          Quant Raoul d  Engleterre uit que li cappitain Estoient ainsy pris
          dont pensa que mal sain Faisoit en la battaille perilleulx et greuain.
          Asséz se souhaida en son pallais lontaing. Non pour tant pour honneur
          se ferry si applain Que forment le redoubtent et Lombart et Romain.
          Mais si auant ala qu  il y perdy sa main  Maudacquin lui trencha
          pardeléz ung cauain. Lors appella li dux Regnault son chappellain  
          Amis rallons nous ent pour le corpz saint Germain  Se en la cyté
          renterons nous morons cy de fain Car trop sont les Lombars crueulx
          et uillain. Mettons nous a le uoye   Forte fu la battaille les
          Lombars l  ont uaincue. Li duc Raoul s  en ua auec sa mesnie drue 
          Deuers le bos s  en uont la grant uoye battue. Le senneschal Gaudin de
          crÿer s  esuerdue  Retournons bonne gens la iournee est perdue 
          Mieulx uault que nous tournons arriere c  on nous tue. Mauldix soit il
          de Dieu qui conseilla l  issue   Dont se uont retournant comme gens
          esperdue  Iusques en Acquittaine n  y ont rengne tenue. Moult en y ot
          de mors a l  entrer d  une rue Car le roy les sieuoit qui forment s 
          esuertue. Qui n  y peut auenir a son pouoir il rue. Pau failly que ad
          ce cop n  ont le cité perdue. Mais les dames ce iour leur firent grant
          ayeue Car dessus les cresteaulx fu chescune accourrue. La iecterent
          aual mainte piere cornue Pour la chité deffendre. Pardedens
          Acquittaine sont rentré les barons. Gaudins le senneschal fu plains de
          marisons. La porte fist fermer dont moult furent li gon. A tant ez
          uous Yderne a la clere fachon. Quant elle sceut du duc que on en
          menoit prison Elle en fu moult dollente et plaine de frichon 
          Pardessus la cauchie cheÿ en pamison. Ostrisse l  en leua par l  ermin
          pellichon  Ou pallais le mena ou sont les ualleton Anthiaume et
          Gerin qui furent enfanchon N  auoient que uII ans en icelle saison.
          Quant de leur pere sceurent le uraye establison Qurant deul en
          demenerent et grant plourison Car amenrie en fu le leur extracïon.
          Moult forment mauldissoient roy Thery et ses baron. Le senneschal
          manda les cheuallier de nom. Au conseil sont allé pour ceste occasïon.
          Et la furent d  accord cheuallier et baron Qu  il feront souuerain du
          senneschal selon Tant qu  ilz raront le duc qui ceur a de lyon. Or
          uous diray du roy qui cuer ot de griffon Qui retrais est arriere dens
          son pauillon Et o lui son princhier qu  il ama de cuer bon. Le duc
          fist amener et Garnier de Digon. Quant le duc d  Acquittaine a ueüt le
          fachon Haultement lui a dit que bien l  entendist on   Dy moy duc
          d  Acquitaine dont uient la traÿson Que euers ma fille as fais sans
          cause ne raison   Et quant li duc l  oÿ se lui dist a hault son  
          Sire roy de Pauie Dieux scet bien l  occasion Pour quoy ie l  ay
          bannie hors de ma regïon. Mais oncques de sa mort ie ne sceuch ung
          bouton. Pour moy ne pour mon fait ne a ma commandison N  ot oncques
          mal son corpz  sy ait ma tiene pardon.  Et dist ly roy Thieris  
          Ce ne uault ung bouton  uerité me dirés ainchois l  Assenssïon Par
          forche de iehinne.  Le roy fist commander a sa cheuallerye Que les
          deux princes soient menéz droit en Pauie Ens ou maistre chastel qu 
          il eubst en reflambie. Le IIIe des barons le commande et ottrye Qui
          les ont enchergié sur a perdre la uie. L  endemain au matin droit a l 
          aube esclarchie Se deppartirent de l  ost banniere desploÿe. S 
          enmainent les prison de haulte seignourie A Pauie le grant celle cyté
          iolye. Illeucques furent conduit si que l  istoire crie Et li royz
          fu loigié en icelle partie. Iusqu  a le Saint Iehan la feste iolye
          Oncques n  y ot assault battaille n  euaÿe. Le senneschal estoit en
          la chité anthie Yderne sa fille qui moult fu courrouchie Et
          Ostrisse sa mere qui moult sceubt sorcherie. La furent les deux
          freres qui furent de le royal lignie Anthiaume et Garin qui sont
          chiere abaubye Pour le duc qui prins en la grant estourmie. Le
          senneschal Gaudin n  eut point la chiere lye. Du duc qui estoit prins
          souuent pensse et uarye Comment il lui fera secours et aÿe. A ung
          conseil manda toute la baronnye  Ou pallas d  Acquittaine uint la
          cheuallerie. Le senneschal Gaudin a raison commenchie   Seigneurs
          or m  entendéz pour Dieu ie uous en prie  No souuerain est prins
          Dieu lui soit en aÿe  Iammais ne le rarons c  est bien chose auerie
          Se nous ne le rauons par fait de uillonnie. Et i  ay bien oÿ dire
          asséz plus d  une fye Que on doit toudix greuer son aduerse partie.
          Or me sui auisé d  une grande boidie  Nous manderons au roy qui les
          Lombars maistrye Qu  il nous prengne a mecy et chescun s  y ottrye Et
          que nous lui renderons celle cyté hantye. Et si tost que li paix en
          serra pourtraittie De cheens yscerons trestous a une fye. Par cincq
          portes royaulx iert no uoye accueillie Tous uenans a ung a battaille
          renguie Ung pou deuant le iour que l  ost est endormye  Et puis leur
          courrons sus comme bestes esraigie. Tente n  y demoura que ne soit
          tresbusquie. La pourons concquerre a l  espee fourbye Tant de sy bons
          prisons et de tel seignourie Que nous rarons les nostres ie ne m  en
          doubte mie Se uous me uoulléz croire.  Quant ceulx oÿrent Gaudin le
          hardy senneschal Se lui ont respondu   uecy dit de uassal  A uous
          nous accordons car point n  y a de mal Quant c  est pour rauoir no
          seigneur natural. Que ferra le messaige au maistre tref royal   Et
          dist li senneschaulx   Nous auons ung liegal A qui nous saillerons
          nostre fait general. Sy en dira au roy le fait qui yra mal Et de nous
          a lui rendre sommez tout peringal  S  en fera serment pour nous en
          principal. Mais nous n  attenderons ia la monte d  un estal  Ainchoiz
          ysserons hors pardeuant le iournal Armés de toutes armures a piet et
          a cheual. Et puis yrons en l  ost mener tel bastestal Que n  y demoura
          pauillon ne cendal Qu  abbatus ne soit et tout rué aual. Se ramerons
          prisons dedens nostre herital Contes cheualliers prinches et
          marescal Pour quoy nous rarons no seigneur natural Qui prins en la
          battaille. Or tout che conseil accorde loyaulmement. Le liegal ont
          mandé et dit tout urayement Que au roy Thiery se ueullent rendre
          commumalment Et qu  il s  en uoist au roy pour prendre parlement Et
          ung certain respit sans nul destrÿement. Chil cuida que ce fust uray
          purement. De la cité yssy montéz moult noblement  De cy iusque a l 
          ost ne fist arrestement. Le pauillon du roy manda haultement. Le roy
          Thiery trouua auec son chambrelent  La iuoit aux eschiéz et a son ieu
          entent. Et li ligaulx le uint saluer haultement Et dist   Roy Cilz
          uous gard a qui le monde apent  Sires a uous suy transmis pour faire
          accordement. Barons et cheualliers trestous comumaulment uous prient
          et requierent pour Dieu omnipotent Que a mercy les prennéz  chescun
          a uous se rent. Et demain au matin s  il uous uient a tallent
          Apporterons les cléz a uous tous humblement Deschaulx en puis les
          drapz linges tant seullement.  Et quant le roy l  oÿ si dist
          courtoisement   Ie m  en conseilleray a mes barons briefment.  Lors
          manda son conseil mais chescun si absent. Et aussy fist le roy par
          ytel conuent Que on lui rende les fieulx a corpz gent Anthiaumes et
          Garin c  est ou son corpz tent. Ainsy le respondu au liegal
          doulcement. Chilz prinst congié au roy et fist deppartement. Il cacha
          mallice et si n  en sceut neant Ainsi que uous oréz asséz
          prochainement Recorder en l  istoire. Or s  en ua le leegaulx sans
          nulle demouree  Iusques a le chité n  y a fait arrestee. On lui a
          uistement le porte deffermee Et il est entréz ens a maisnie priuee.
          Lors qu  il fu reuenus fu le clocque sonnee. Le conseil se assambla
          en la salle paree Et la ont les nouuelles oÿes et escoutees. Dont dist
          le senneschal   La chose est ordonnee. Or appereillons nous trestous
          a la uespree  Se ysserons de matin ainchoiz l  aube creuee Par u
          portes royaulx sans noize et sans cryee Et sy les courrons sus comme
          beste deruees.  Et ceulx ont respondu   Sy soit comme uous aggree.
           Ainsy fu par la uille ceste chose comptee. Toute nuyt anuytie ne fu
          trompe sonnee Ne cor ne olliffant sonné a la uollee Ne haulte raison
          ditte ne noise demenee. Par cincq portes yssirent c  est uerité
          prouuee Tout reuenant a ung par parolle assignee. Puis retournerent a
          l  ost tout a une huee. Quant uient a l  approichier telle noise y ot
          menee Que tout en retentist et le piere et pree. Toutte ly ost en fu
          tellement effraee Que tout y s  en fuioient comme bestes agaree Car
          ilz cuidoient bien auoir paix confermee. Sy n  auoient dormy a repoz
          de l  annee Or estoient ainsi comme tout asseüree  Sy furent plus
          sourpris a celle matinee Que ung lere qui ait emblé une lieuee Et ung
          le maine pendre. Moult fu grande la noize quant uient a l  aprochier
          Hideusement a fait les Lombars resueillier. Trestout s  en uont fuyant
          barons et cheuallier. Le roy Thiery demouroit quant il oÿ busquier
          Son maistre chambrenc qui le prinst a hucquier.  Or sires dist il
          or sus sans attargier  Tous sommes mors ou prins sans nezung
          recouurier. Tout traïson fut che comme uous raccomptay hier. uecy
          ceulx d  Acquittaine qui uiennent essillier Tous ceulx de uostre ost
          deuant et derrier. Oncques ne fu ueü si mortel encombrier   Et quant
          le roy l  oÿ si se prist a seignier.  Ou araye fiance quant me uoy
          esseillier De cellui proprement qui doit gens conseillier Et qui ne
          deuoit pour les menbres trenchier Traïson pourpenser pour autruy
          dompmaigier  Par saint Pierre de Romme que requierent pasmier Se ie
          puis a Pauye sauuement repayrier L  appostelle ferray ce dommaige
          payer. Quant son cler m  a teraÿ et fait tel encombrier Mon dommaige
          doit rendre.  Le roy s  est uistement chaulchiés et uestus Et monta a
          cheual  sy a son blason pris. uenus est sur les champz s  a entendus
          les cryz Que si homme faisoient contreual les larris. Moult uolentiers
          allast contre ses ennemis Mais ne uoit cheuallier qui s  en soit
          aastiz  Chescun ua dollans et esbaubiz. Dont s  esclama le roy plus
          de cent foiz chetif.  Ellas dist le roy ie perch cy mes amis Et s 
          est par le liegal que enchement suy traÿz   Dont li ont dit les
          princes   Noble roix gentilz Mettéz uous a garrant  rallons en no
          payz Car a cy demourer ce n  est point uostre pourffit.  Lors l  ont
          prins par le regne de son cheual de pris  Ou il uaulsist ou non a la
          uoye le ont miz. Pour aller au chastel que deuant orent pris Se
          mirent a le uoye  mais pres furent sieuyz Car le senneschal aussy
          sourprist le paÿz. Sy ne fuissent retrais on les euïbst saissiz. Au
          bos sennestre s  en uont d  armures garnyz  En ung bos sont entréz
          qui fu uers et iolyz. Lors s  appareille le iour qui leur est
          esclarcy Et les Lombars s  en uont fuiant par les laryz. Asséz en y
          ot de mors et s  en ot moult de pris  Nobles en fu li gains chescun
          en a moult pris. Ne laissierent le sieute que ce ne fust préz de midy
           Puis s  en uont repairant ou chastel dont ie dy Qui des Lombars
          deuant auoit esté pris. Layans auoit Lombars ne sçay uC ou uI Mais
          les gens d  Acquittaine les orent tant assailli Qu  ilz rendirent le
          tours sans plus faire destry. Sauue corpz et auoir ainsi fu l  accort
          pris. Puis rallerrent Lombars trestous en leur paÿz. Encement fu adont
          deliuréz le pourpris Mais ains pour chou ne fu leur seigneur
          grrandiz S  auoient des Lombars plenté en prison mis. Et quant le
          senneschal ot ses estas furnis Il en fu tellement fier et
          enorgeuilliz Qu  il uault tout sires estre et maistre du paÿz. Car il
          donnoit beaux dons et les uairs et les gris Et ceulx qu  il pooit
          donner aux grans et aux petis Il aueulist le monde. Saige sont les
          barons qui s  en reuont leur uoye. uais s  ent le roy Thery qui moult
          forment anoye. Il n  en ua remanant tref ne tente de soye Et de ses
          cheualliers a perdu belle moye. Ly roy en iure Dieu a qui du tout s 
          apppoye Que Roume destruira qui est plus grant que Troye Ou il fera
          sa perte en certaine monnoye. uers Pauye s  en ua moult forment se
          honttoye. Tant s  en ua exploittant au sa maisnie quoye Que Pauye est
          entrés qui luist et reflammoye. Quant le roÿnne sceut de uray la
          faulse uoye Que le roy fu traÿz durement lui annoye. Et toute la
          cité enuiron se tient quoye. Le roy monte au pallais a ung prince s 
          appoye. En sa chambre est entré et [...]noblent s  aroye. Aussy bel
          se contient et paire et se contoye Que s  il eust concquiz la terre de
          Sauoye. Bien dist que uns homs ne doit entrer en folle uoye  On ne ra
          point sa perte. Le roy est reuenu au pallas de Pauye. Le duc a fait
          uenir deuant sa baronnie Et quant il l  a ueü haultement lui escrye 
           Sauary d  Acquittaine perdre uous fault la uie Car uostre ien m 
          ont fait annoy et uillonnie. Telle oultraige m  a fait qui uenra a
          follie. - Sire se dist le duc amender ne le puis mye. Certes se
          ppoise moy amender ne le puis mie. uous pouéz de moy faire toute uo
          commandie  Ie sui en uostre command et en uostre baillie.  Dont
          commanda le roy a la soye meisnie Que le duc soit gardéz en prison
          uerouillie. Ainsy remet la chose iusques a une autre fye. Or uous
          lairay du roy et de sa baronnye  Diray du senneschal et de sa maisnie
          Qui poissanment rengna et tient la seignourie D  Acquittaine le grant
          celle terre iolye. Comme droit souuerain chescun a lui s  ottrye. Les
          enffans ne prisoit une pomme pourie Pardedens sa cuisine les
          transmist une fye. Le ung tourne le rost se a la sauce broÿe Le
          autre fait le feu dont la char a norchie. Le senneschal ne fait d 
          eulx que une mocquerie  Et les tenoit a fol et tout plain de sottie
          Et disoit qu  ilz ne uallent le monte d  une allie. Mais on dist bien
          souuent raison appublye Que par grant poureté est chambre mal garnye
          Tesmoig les sottes dames. Or furent les enffans tenus en grant uieuté.
          Et quant le senneschal ua hors de la cité En riuiere ou en bos ou il
          a uollenté Et qu  il est repairié ens ou pallais paré Il fault que
          les enffans si l  aillent deshouser Et gardent les houseaulx ou il a
          cheminé S  esporons ou s  espee son coutel acheré. Ainsi sont les
          enffans tellement desmené Le maistre des enfans qui long tempz ot
          est En auoit moult le cuer courrouchié et ayeré. Il estoit cheuallier
          mais il ot grant aet. Les enffans ot nouris en grant auctoritté Ens ou
          tempz que le duc estoit en maiesté. Mais en l  eure que ung l  ot pris
          ne attrappé Si furent les enffans hors de sa main hostéz Et en
          seruice mis comme ie uous ay compté. S  en fu au cuer courrouchié et
          moult en sceut maulgré Mais ne sçot dire mot pour le grant cruaulté
          Du fellon senneschal qui moult sceut de mayté. Non pour quant aux
          enffans faisoit grant amisté Mais ilz furent long tempz en grant
          aduersité En ce uillain seruaige. Tant furent les enffans en ce
          uillain seruaige Qu  ilz eubrent accomply Xu ans de leur eaige. S 
          auoient poures abbiz et norrechiz le uisaige. Tout ainsi comme sos
          cuisoyent le pottaige. Quant le faulx senneschal repairoit du
          bosquaige Ses escuiers estoient c  estoit tout leur ouuraige. Mais
          le uiel cheuallier en ot au cuer grant raige. Aliaumes auoit a nom et
          tint grant heritaige. Les enffans appella en ung basset langaige. 
          Aÿ enfans dist il ne ualléz ung frommaige  Quant uous estes
          extrais du plus haultaing linaige Que trestous ceulx qui sont uiuant
          iusqu  au Quartaige. uoz oncles est le roy de Pauye le large Qui
          uostre pere tient en sa prison sauuaige. Et ycy uous uoz tenéz en si
          tres uiel houssaige Et uous tournéz le roz a si tres grant hontaige
          Et deschaulchiéz a lui qui deuist en seruaige Estre dessoubz uous se
          uous fuissiéz bien saige. Certes se ppoise moy par Dieu et par S 
          ymaige. Se de bon sang fuissiéz et de hardy corraige Point ne uous
          souffrissiéz en ce uillain seruaige   Quant les deux enfans ont oÿ
          le langaige Anthiaume respondy bon parler sans oultraige   Sire
          nous ne uëons homme de no lignaige Qui ait pitet de no uillain
          seruaige.  Et dist le cheuallier   uecy le dit d  un saige  Qui s 
          accroupt on l  abbaisse.  Seigneurs enfans loyal et de bon
          conuenant Reprennéz cuer en uous par trop estre souffrant  Car de
          che que on uous fait uous estes trop depportant. Saichiés que i  ay
          pour uous or et argent luisant Et hommes armoyé du tout a uo command
          Cheuaulx et palfrois et bons mullez amblans. Ie uous abandonne tout 
          ne m  alléz espareignant Car iadiz engaignay a uostre apprendre tant
          Que ie uous en donray pour uous uenir en auant. Ie puis asséz donner
          et auoir men remanant. Et saichiés que pour uous sont les pluseurs
          dollant. Sy uous prie qu  il uous ueuille souuenir du bon tampz Dont
          uous estez yssuz car mal est affreant Que uous faichiéz ouuraige si
          ort et si puant Que deschaulchier cellui sur qui estez puissant Qui
          uous deuïst porter foy et honneur bien grant. Sauary uo pere qui tant
          est combattant Roy Thery qui est uo tayon qui a cuer d  aymant. Et li
          faulx senneschal qui a cuer de thyrant uous met en tel seruaige qu 
          oncques ne uiz si grant. - Sires uous dittes uoir si disent les
          enffans. Nous ne le ferons plus d  ores mais en auant.  Adont de le
          cuisine s  allerent depportant Et s  assirent a table droit a l  eaue
          cornant. Et quant le senneschal les ua appercheuant Tost hainellement
          appella ung sergent  Et puis se lui a dit haultement en oyant  
          Faittes wydier ses gars qu  ensy sans mon command Ainsy assir a table
           mal allerent pensant   Le sergent prinst sa masque qui moult
          estoit pesant. Sy en fery Anthyaume au brach ung cop orible et grant
          Et puis ferit Garrin le demoisel poissant Et dist   Trayéz en sus
          fel gloutton soudoyant  uo mere fu puttain si ne ualléz ung noyon.
          Comment auéz orez le hardiment si grant Que sans commandement uous
          aller asseant  Et uuÿdiéz de cy et n  alléz arrestant   Et quant
          ceulx l  ont oÿ sy en furent dolant Mais ilz n  orent espee ne nul
          couteau trensant. De table se leuerent courrouchiéz et dollant.
          Anthiaume et Garin s  en allerent fuiant Pardedens la cuisine  la se
          uont deuisant Et dÿent l  un a l  autre   Nous sommes trop meschant.
          - Garrin dist Anthiaume i  ay Dieu en conuenant Que ne souffray
          iammais ne tant ne quant. - Sy faiz freres dist cil au mains
          iusques au tant Que le faulx senneschal uous yra cy mandant Pour lui a
          deshousser et uous saulréz auant  Puis le yréz deshouser et ie yray
          escouttant  D  une espee le yray les deux gambes coppant. Et puis
          nous en yrons a Pauye courrant Car nous sommes tenus a fol et non
          saichant D  estre si debonaire.  Or ont les deux enffans accord et
          conseil pris  Puis ne demouront gaires se nous dist li escripz Que
          le fel senneschal estoit a retour miz Et uenoit du gibier et s  auoit
          maint oisel pris De deux nobles faucons qu  on auoit bien appris.
          Ainsi qu  il fust entré ens ou pallais de pris Demanda les enffans et
          ilz y sont saillyz. Anthiaume le enffant le gambe lui a pris Ses
          houseaux lui oste qui sont hors et honniz. Et Garrin tenoit ung bran
          qui bien estoit fourbiz  Sy en fery tel cop et par si bon admis Que
          pardessus le genoul le fery si m  est uiz Le gambe lui trencha comme
          cuisse de brebiz. Et Anthiaume lui lanche ung couttel ens ou pyz  Le
          senneschal reuerse ius a le terre occhiz. Dont leua au pallais la
          noize et li cryz. A Yderne le dame en fu fait gehyz.  Dame font les
          barons uostre pere est mordy. Mort l  ont les deux enffans au duc est
          uo mary.  Quant la dame l  entent ses cuers fust esbaubiz  A terre
          cheÿ pausmee encores u foiz ou uI Pour la mort de son pere. Mort est
          le senneschaulx et alé a sa fin. Pardedens le pallais oyissiéz grant
          hustin. Et les enffans s  auallent du pallais maberin Dusqu  a l 
          ostel Aliaume ne prendent oncques fin. La furent ensellé uistement d 
          un ronchin Et si donna a chescun bon hauberch doublentin Et riches
          armures et bon branc archerin  Et de son grant tresoir leur donna
          maint florin. Or escouttéz seigneurs que firent les cousins Du
          fellon senneschal que on appelloit Gaudin. A l  ostel sont uenuz pour
          Anthiaume et Garin Et dïent qu  ilz moront et seront miz a fin. Mais
          Aliaume chescun fist mettre en ung escrin - Iammais ne les trouuissiéz
          sy fellon Beduin   Puis les fist yssir hors l  endemain au matin 
          A Dieu les commanda qui de l  eaue fist uin. Et ceulx se sont leuéz 
          miz se sont a chemin Pour aller a Pauye uëoir ceulx de leur lin Et
          sçauoir de leur pere tout le certain conuin. Mais il uerront leur beau
          frere Garrin Et leur mere enchement qui fu blanche ceruin Qu  auoit
          sy sainte dame iusqu  a l  eaue du Rin Car tant seruy de cuer le
          glorieulx diuin Que sainte est eschauchie tant fu de bon destin.
          Seigneurs ceste matere ne uient point de deuin Ains uient d  un
          cronike escript en parchemin. C  est une des trois gestes qui uient du
          royal ling. La premiere des trois c  est du bon roy Peppin Et la
          seconde gieste si uient de Döelin  De Garin de Monglenne le noble
          pallesin uient la tierche des giestes. Seigneurs humais pouréz oÿr
          bonne chanchon De Garin de Monglenne qui tant ot renom. Bien auéz
          pardeuant oÿ le mencïon Comment Floure sa mere clere ot la fachon
          Estoit en ung uillaige. La ot prins mancïon Sur le uillain Garrin qui
          ot bon guerredon De che qu  il herberga la dame en sa maison Car de
          l  auoir la dame ot si bonne parchon Qu  il auoit bonne hostel et
          noble manssïon Et herbergoit les gens de noble extractïon Qui
          passoient par la moult en y ot fuisson. Et Garins apprenoit sens et
          auisïon Et estoit le plus bel qui estoit en une regïon. Il estoit
          gent droit et de belle faichon. Les yeulx auoit plus uairs que n  ot
          oncques hom Et sy la gambe bien faitte beau piet et beau tallon.
          Tant estoit bien tailliéz et de belle fachon Que qui uaulsist faire
          sur lui deuisïon Il n  eust sceu trouuer uoye ne nezung occasion Que
          la nature qui fist de lui la conioinction Y eubst oblyé riens ie sçay
          bien que non Que tout ne fust tant bel qu  il auoit le renom Qu  il
          n  auoit son pareil en nulle regïon. S  estoit aussy améz entour et
          enuiron De dames et de pucelles car il en auoit le don Quant de mere
          fu néz en la propre maison. Or auoit en la uille ung cheuallier baron
           Sire fu de la uille dont ie fay mencïon. Deux filles ot moult
          belles plus gentes ne uit on. L  ainee l  aimoit en ycelle faichon A
          ung hault cheuallier de noble extractïon Qu  espouser deuoit en
          consollacïon. Sy deuoit a ces noepces dont ie fay mencïon Auoir ung
          grant behourt et de grant affuison. Mais le maisnee fille qui Florette
          auoit a nom Auoit longtempz amé Garrin d  Allenson De si ardant amour
          esprise de tysson. D  amour eubt scentement sans nulle auisïon Qu 
          elle n  y regardoit sens ne condicïon Ains estoit si esprise du noble
          brandon D  Amours qui tient les gens en sa subgiectïon S  en auoit
          mis Garrin en tel abusïon Qu  il ne uoulloit d  illecq fairre partison
          Ne faire pour sa mere le monte d  un bouton. Ains mettoit s  estudye a
          noter sa chanchon Car il auoit en lui musicque et si doulx son Que de
          son chant oÿr tel sollas prendoit on Que on amast mieulx son chant a
          faire rellacion Que une doulce seraine. Tant fu Garrins parfais qu  il
          n  y ot qu  amender Et tant sceut a chescun beau langaige monstrer
          Que chescun l  auoit chier en fait et en penser. Flourette la
          damoiselle amoit le baceller De si uray sentement qu  elle ne pouoit
          durer Que au ber Garrin ne faisoit tousiours que penser. Ung iour le
          uault la belle par ung uarlet mander Et Garrins y alla qui ne le uault
          reffuser. Quant la belle le uoit coulleur prinst a muer. Et le
          damoisel le ua doucement saluer Et lui dist   Damoiselle Ihesus
          uous puist sauuer Qu  i uous puist doucement par sa grace donner Ioye
          de uoz amours pour mieulx parseuerer  - Garrin se dist la belle par
          Dieu qui fist la mer Ie croy que uous pouriéz a ce fait pourffiter
          Car ie ne sçay au monde decha ne dela mer Homme qui mieulx me plaise 
          que uaulroit li celler   Que fait uostre gent corpz qu  amour me
          fait amer. Et quant premier uous uyz se Dieu me puist sauuer M 
          amour enthierement uous uaulch adont donner. Mieulx ne le puis
          employer a ce que puis penser.  Quant Garins l  entendy grant ioye
          ua mener Car de bon cuer l  amoit sans nul uillain penser. Dont dist
          a la demoiselle   Bien doy Amours loer Qui m  a fait telle amie
          doucement impetrer. Or uous aye en conuent sans mensonge trouuer Se
          i  auoie armures et cheual pour monter Que demain me uouroye au
          behourt esprouuer. Et pour l  amour de uous que ie doy tant amer
          Iousteroye au plus uaillant que ie pouroye trouuer. - Garrin se dist
          la belle il ne uous fault doubter D  auoir bonne armure et n  y ara
          que amender. A l  ostel de uostre mere en pouriéz bien trouuer. Ie m 
          en uoiz le harnaz pour uostre corpz apprester Trestout ce qui affiert
          a iosne baceller Que pleust a cellui Dieu qui se laissa pener Que si
          bien peuïssiéz au behourt assenner Que mon pere uaulsist a uous mon
          corpz donner. Moult aroie grant ioye   Quant Garin oit la belle qui
          lui auoit en conuent D  enuoyer le harnas pour son corpz proprement
          De cuer l  en mercÿa tres amoureusement  Car leurs deux cuers
          estoient trestout d  un sentement Dont tous deux estoyent espris si
          ardanment Que on ueoit bien l  amour qui en eulx se reprent. Mais
          encores n  en sceut le cheuallier neant Car s  il le seuïst bien ie
          uous dy urayement De sa fille moult tost lui ost fait present. Mais
          Dieux ne le uault mie a qui le monde appent Car pourueu lui auoit
          moullier a son tallent Et dont les hoirs en furent de si grant
          hardement Que la loy sarrasine en prinst abbusement. Et celle en qui
          Garrin en prist engenrement Ot a nom Mabillette Seigneurs oyéz
          ystoire de grande seignourie  C  est d  armes et d  amours et de
          cheuallerie. Du riche duc Garin oyéz toutte la uie  Garrins yssit du
          chastel s  a s  amie laissie. A son hostel reuient a sa mere il
          escrye   Mere comment uous est  Ne le me celléz mie. N  ayéz nul
          desconfort en uous ie uous en prie. Encore aréz par moy honneur et
          seignourie. La fille de mon seigneur ie croy que ne me hait mie.
          Cheual et harnas aray en ma billie Pour behourder demain a le feste
          iolye. Mais par cellui Seigneur qui tout a en ballie Se a ppoint y
          puis uenir de ma lance esguissie Ie n  y espareigneray force ne cuer
          ne fye Que doye donner une telle aramie Qu  il n  y aura si hardy en
          la compaignie Qui oze reuenir uers moy une autre fye Se Dieux sauue
          ma forche. Quant la dame oit son filz qui dist qu  il ioustera Lors
          lui dist   Mon enffant ne uous en merléz ia. Beau filz uous n 
          estes point du païx par decha Et se uous y meffaites nulz ne uous
          aydera. Mais ie uous diray bien ou uo corpz yra Ou uous trouuerréz
          chose qui mieulx uous pourfitera. Car encores ne scéz tu beau filz
          qui t  engenra. Entre cy et ung an mes corpz le te dira Car bien sçay
          que par toy mes corpz honneur aura. Mais ce ne peult cy estre et ne
          scéz comment il ua. Sy te prie beau filz pour Dieu qui tout crea
          Laissiéz le behourder car mestier ne t  y a. Car pour ung seul
          fourfait que ton corpz fourfera En amenderas cent car personne n  y
          a Qui ce doye porter quant au besoing uenra. - Dame se dist Garrin
          dire ay oÿ piecha  Ia ne sera prisiéz chilz qui s  abbassera Et qui
          se fait ualloir toudix plus uaura. Et que uault ores ung homme qui ung
          grant tresor a Sy n  endure a esseillier ne cha ne la  C  est tout
          auoir perdu pour lui quanqu  il en a Car ia aysé prouffit ne preu n 
          en aura. Mais cilz qui se fait amer se fera. Et qui honnestrement
          toudix se maintenra Et de belles raisons uollentiers parlera Et que de
          tous estas bien porter se uoulra Se il maintient toudix pourfitera 
          Tant uault oussy sa terre.  Quant la dame ot Garrin qui ainsy ua
          parlant A soy meïsmes dist   Beau Sire roy de Belliant Ie uous
          loe et gracie de Garrin mon enfant Qu  enuoyé le m  auéz si bel et si
          saichant. Or fuissent cy endroit ses deux freres uaillans Que ie
          laissay iadix de cuer tristre et dollant Pardedens Acquittaine la cité
          uaillant   Ainsy disoit la dame au gent corpz auenant Mais par tant
          les uerra. Ilz uiennent cheuauchant  Pour uenir a l  ostel s 
          allerent exploittant. A l  entrer du uillaige s  alloient percheuant
          Que par les champz alloient gent d  armes queminant Et allerent
          illecques leurz cheuaulz assaiant Un preudomme en sa terre fouant.
          Anthiaumes uient a lui si le ua salluant Et lui dist   Or beau
          preudons ne me ua cellant Que font cy tant de gens que cy uoy
          apparant  Il dit y auoir feste qu  ilz uoyent cy querant.  Ains dist
          le preudoms   Saichiés a essïant Oïl uous trouueréz bon hostel
          maintennant. Chuz uillain Garrin a bon hostel et grant  Bien y serréz
          seruiz du tout a uo commant. Faing et auaine auront uoz destriers
          aufreant Et sy auréz bon uin bien uineulx et poissant  Car point n 
          estes tailliéz selon mon enssient S  entrer en uo mestier bien uoy
          a uo semblant Mais d  entrer en tauuerne.  Quant Anthiaume oÿ cellui
          qui respondoit Ainsy a le trauersse autrement qu  il ne doit Il a dit
          a Garin   uorment chilz a droit Que ainsy nous a gabé car Dieux le
          nous deuoit. Et tout est par ma mere qui est de mal aroit. - Taisiéz
          se dist Garin par le Dieu leur ou on croit Car i  ay oÿ dire que
          nostre mere estoit Toutte la plus belle qui en son tempz rengnoit Et
          que le duc mon pere a tort le sourmenoit. Tout estoit par Yderne que
          par amours amoit Se n  ot oncques se iour iusqu  a dont qu  il uëoit
          Que mere party qui ad ce tempz portoit. Toute enchainte alla  bien
          croy que morte soit. Et s  est perdus no peres et a petit aroit Car
          no tayons le tient que amer ne le pouroit. Et nous le comparons car
          on nous deuroit Honnourer et prisier. Or sommes a destroit. - Taisiéz
          uous beau doulx frere Anthiame disoit. Ancores a Dieux asséz qui ses
          amiz pouruoit. - uoire se dist Garrin se donner le uoulloit Bien le
          sariesmes prendre.  Or s  en uont les enffans ausquelz moult anuya.
          uinrent a l  ostel Garrin adont allerent la. Et leur mere y estoit
          qui bien les regarda  O lui estoit Garrin a qui elle parla. Quant les
          deux damoiseaulx la ducesse auisa Ne les recongneust mie et touz
          deux les porta Mais n  auoient que ung an quant elle les laissa. Elle
          uint encontre eulx et les sallua   Seigneurs tres bon hostel aréz
          uous anuyt cha  Les hostelz en la uille sont tous empliz piecha. -
          Dame si dist Anthiaume mon corpz si descendera. Pour uo doulce
          raison n  yray de la.  A tant es uous Garrin qui au cheual alla  Par
          le rengne le tient et a l  ostel le mena. Anthiaume ua apréz et se lui
          demanda   Dittes moy beaux amiz et ne me celléz ia Que font tant
          de gens d  armes en ce uert camp decha  Plus de deux cens ie croy qu 
          il en y a. - Beau sire dist Garrins ia cellé ne serra. Le seigneur
          de la uille ou bon cheuallier a Deüst marier sa fille  demain
          espousera Et y aura behourt qui se commenchera. Pardeuant che chasteau
          tel behourt y aura Que moult ara beau pris qui bien s  y portera Car
          c  est ung beau faucons qui C march coustera.  Quant Anthiaume l 
          oÿst tout le sang lui mua. Il a dit a Garrin qui Garrin escoutta  
          Cy nous fault esprouuer frere. Or y paira. Harnas nous fault trouuer
          querrir le nous fauldra. - Seigneurs se dist Garrins moult a uendre
          en y a Pardeuant le chasteau  mon corpz nous y menra Sy demouray
          pour uous  on le uous baillera.  Et quant ilz l  ont oÿ chescun l 
          en mercÿa. Eillaz  se il seusist comment la chose ua Que Garrin fust
          leur frerre que ainsi a eulx parla Moult en euïst grant ioye. Or
          furent les deux enfans et Garin fu le tierch Qui moult bien a fait
          enseller leur destrier. Et la uille les maisne le gentil escuier.
          Pardeuant le chastel qui fu grans et plainiers Il y auoit asséz de
          selles et d  estriefz. Anthiaume et Garin qui moult estoient fier Ne
          uaulrent que Garrin en demourast denier. Asséz ont a achetter de ce
          qui est mestier. A l  ostel l  enuoyerent ou prés fu le mengier. En
          une grande chambre porta li escuier De més a grant plenté et de riche
          dentier. Et Garrin les seruist qui moult estoit entier Et leur dist 
           Beaux seigneurs fy saint Rcquier Des meilleurs uins auréz qui
          soyent en celliers Et pour ce que demain auec les cheualliers Yréz le
          iouste emprendre.  Garin seruy ses freres la nuyt soussanment Tant
          que chescun l  en a merchïé doucement Car auec eulx s  assist et
          menga lÿement Et leur dist   Beaux seigneurs s  il uous uient a
          tallent A noepches uous menray ou chasteau droittement  Car ce ne
          fust pour uous ie uous ay en conuent Ie y euïz souppé anuyt
          certainement.  Et ilz ont respondu mout gracïeusement   Damoisel
          grant mercy Dieux uous gard de tourment  Sy le desseruirons uers
          uous de nostre argent. - Seigneurs se dist Garrin ie ne le ueuil
          neant Car ie ne le fay mie pour le uostre urayement  Ains le fay
          pour ytant pour le mien serment Que sy aual n  auéz cousin ne parent
          Et se i  estoye seul en aucun tennement Bien uouroye trouuer aucun
          esbattement.  A ces moz sont leuéz sans nul arrestement Et auallent
          aual ou Floure les attend. Garrin l  a appellee se lui dist doucement
            Dame ie m  en yra au chastel urayement. Dittes moy se on ne m  a
          fait cy endroit nul present De ce que orrains uous diz par amour
          dittes m  ent. - Nenny dist la duchoise ie le sçay urayement.  Et
          quant Garrins le oÿt tout le cuer lui esprent A icelle parolle car
          argüe se prent. A tant est ung uarlet qui menoit doucement Ung moult
          noble destrier ensellé moult noblement De selle et de behourt et d 
          escu noble et gent Et d  un hëaume aussy qui luist et qui resplent Et
          de tous les harnas qu  a la iuste s  appent. Le uarlet uit Garin se
          lui dist bassement   Garin dist le uarlet or oyéz mon tallent.
          Flourette la pucelle qui de bauté resplent uous salüe par moy de cuer
          baudement. Ce coursier uous enuoye et quant que lui appent Et cest
          annel d  or fin qui uaul beaucop d  argent. Et sy uous prie aussy de
          ce entierement Que par amours l  améz et de uray sentement Et que
          uous lui monstréz demain si grandement Qu  elle puist tenir employé
          loyaulment L  amour qu  elle a en uous qui l  allumme et esprent.
          Desmentee s  est a moy couuertement. Non mie que i  en fache a uous
          aucun pallement  Mais pour ce que ie ueuil le uostre aduanchement Et
          que toudix uous ay amé entierement uous diz ceste occasion a uous
          premierement.  Et quant Garins l  oÿ se lui dist simplement  
          Amis la demoiselle peult dire son tallent Mais a lui n  oseroye
          auoir nul pensement Car ie ne sui pas dignes d  aller si haultement.
          Mais de ce qu  elle a fait uers moy cestui present Se desseruy ne l 
          ay par aucun conuenent Se aye dou desseruir se Dieu plaist bon
          tallent Car ce qu  elle m  a fait ce saichiéz uraiement C  est de
          sa courtoisie. Ainsy respond Garrin au courtois messaigier  Bien
          sceüt son estat et celer et noyer. Et en l  estable mena son noble
          courssier. Anthiaume et Garrin lui allerent aydier Tant qu  il ot
          destroussé son escut de quartier Et la selle enchement et le hayamme
          d  achier. Puis uaulrent trestous trois hors de l  ostel wydier. De cy
          iusqu  au chastel ne uaulrent attargier. Maint sergent y auoit a guise
          de portier Qui gardoient le pont car on fist omengier. Quant ilz
          ueirent Garrin uers le pont approchier Haultement lui ont dit sans
          point de l  attargier   Garrin dont uenéz uous pour le corpz saint
          Ricquier  Nous uous auons oÿ hui mainte foix hucquier Du maistre
          chambrelenc et maistre bouteillier. - Seigneurs se dist Garrins i 
          ay eübt bon mestier A l  ostel de ma mere que Dieux gard d 
          encombrier. Il m  y a conuenu mes amis festÿer.  Lors entra ou
          chastel sans point de detryer Et ses freres auec lui qui sont forz
          et legier. Ou pallais sont entré ou eubt maint cheuallier. Droit a
          hoster les tables prinst chescun a terquier. La sonnent instrumens
          pour eulx sollaisier  uielles et guisternes y firent leur mestier.
          Dames et demoiselles sergant et cheuallier Tenoyent main a main pour
          eulx enbasnoyer. Sept cheualliers menoient la courtoise moullier Et
          Flourette dansoit sy comme i  oÿz nonchier Entre deux cheualliers
          qui moult estoient fier. Quant elle uey Garrin que tant aime et tient
          chier N  allast plus auant pour d  or plain ung escrin  Ainchoiz a
          la fenestre se allee appoyer. Chilz qui la mariee menoit au fronc
          premier Le remist en la tresque et s  alla laissier. Et Garrin le
          saisy qui le cuer ot legier. Tant gracïeulsement s  alla esbannoyer
          Que tous ceulx qui le ueirent le tenoient moult chier Et ses freres
          encement le prinrent a prisier. Dist li ung a l  aultre   Par Dieu
          le droitturier Chuz enffans est bien duiz de terre iustichier Car
          gentieulx est de cuer et moult fait a prisier. Grant amour nous a fait
          anuyt au herberguier. Pleüst Dieu qui uaulsist auec le cheuallier
          Encore nous poroit auoir moult grant mestier Et si poriesmes auoir
          pouoir de lui aidier  Mais que li roy Thieris nous uaulsist
          aduanchier Et deliurer no pere qu  il tient a prisonnier Qui fist mal
          a no mere par la faulse moullier Yderne que depuis espousa au
          moustier.  Enssy disoient ceulx  n  ont talent de trequier Ains
          regardent Garrin tellement appointier Que nulz ne pouoit a son pas
          arrenguier. Bien les uëoit Flourette ses piés entrechangier.  Et
          Dieux dist la pucelle que tout as a iugier Dame sainte Marie me
          ueuilliéz enuoyer Tant d  onneur que me puiz de lui accompaignier. Car
          se un tout seul sohait pouoie souhaidier Ce seroit l  estat sans muer
          ne changier Que ie souhaideroye.  Ainsy le ber Garrin l  espousee
          menoit. Au son des instrumens si bien s  amesuroit Que c  estoit grant
          deduit de ueïr la endroit Car gracïeusement illec s  esbanyoit. Le
          sires de la uille durement l  en prisoit. Et quant le ber Garin ot
          fait ce qu  il uoulloit Il alla saisir Anthiaume et puis se lui
          liuroit La iosne mariee et dist qu  il le menroit. Et li enffant
          respond point ne le reffuzoit. La fu dit mainte fois que gentieument
          dansoit  La fu dit mainte fois que Garrin resembloit Et c  estoit
          trestout ung qui ensemble les uoit. Et quant Garrin oÿ qu  a lui on le
          mettoit Forment s  esmerueilla dont tel chose uenoit  Mais il ne
          pensa mie adont ce qui estoit. Garrin saisy Flourette uistement par le
          doit. A la feste l  a mis  les dois lui estraindoit Sy amoureusement
          que le cuer lui perchoit. Et celle uollentiers tout son gré ottroyoit
          Et si tres bellement que tres bien lui greoit. Et ce faisoit Amours
          qui ainsy l  aueullissoit Cest uertus inuisible. Ceste feste dura
          moult longuement  Plus fu de mynuit se saichiéz urayement. Flourette
          ne Garrin n  en sont mie dollent  Bien le uausissent faire iusque a
          l  adiournement. Anthiaume et Garrin le firent uaillament. Quant la
          feste failly chescun congié prent. Garin dist a Flourette parlant
          moult doucement   Belle priiés anuyt s  il uous uient a tallent
          Que Dieux me ueuille aidier demain prochainement. - Garin dist la
          pucelle i  en prie bien souuent Car de uo bien seroye lye
          parfaitement.  Lors se party Garrins sans nul arrestement. A ses
          freres a dit   Seigneurs allons nous ent. La feste est deppartie
          ce saichiéz urayement. Trestous s  en sont alléz a leur herbregement 
          Il n  y a demouré escuier ne sergant. Dame ne demoiselle ne petit ne
          grant Ne pucelle n  y a en ce pallais luisant. Toutes s  en sont
          partyes  trop allons demourant. Mais ce fait bonne Amour qui noz deux
          cuers soupprent Car il m  est bien auiz par le mien enssient Que
          toudix y uouroye faire demoureement. Et saichiéz que se ie y estoie
          iusqu  a l  adiournement C  est Amours si puissant et de tel
          conuenant Que toudix trouueroit on a parler largement. Sotte chose est
          d  amours et grant esbatement Quant deux cuers amoureulx tiennent si
          coniointement Que uëoir le pouéz ou semblant proprement De nous deux
          que Amours en fait demonstrement. - Garrin se dist Anthiaume ie uous
          iure loyaulment Que de celle pensee et d  amer si forment uous pouroit
          bien uenir grant encombrement. Car se c  est sans le gré son pere
          urayement Et que a aucun homme aye son scentement Pour sa fille
          donner qu  il ayme loyaulment En tres grande haÿne prendra
          gouuernement Dont ce seroit meschief par le mien enssient. Car se me
          uolléz croire ie uous iure et creant Auec nous en uenréz a Pauie le
          grant. La uous ferons honneur et pourfit si tres grant Que honneur en
          auront les uostres appartenant  Car le bon roy Thiery qui tant est
          souffissant Est le nostre tayon ie le uous ay creant. Sy nous fera
          grant chiere s  ara le cuer ioyant. Aussy aura sa femme la roÿnne
          poissant. Mais se de riens allons uers le roy amendant A tout les noz
          bienfais yrés uous partissant. - Seigneurs se dist Garin moult bien
          estes parlant. I  en prenderay conseil anuyt tant seullement. Mais
          saichiés d  une chose m  esmerueille forment Car les aucuns ont dit
          ycy comunnaument Que tous trois sommes frerres.  Enchement dist Garin
          a le chiere hardie Et s  estoit ueritéz et se ne le sçauoit mie.
          Reuenus sont tous trois a leur herbergerie Sur le uiellart Garrin a le
          chiere hardie. Quant il oÿt Garrin a tout sa compaignie L  uiz lui
          coert deffermer et puiz se lui escrye   Filleulx dist li preudoms
          uostre mere est courchie Que uous uoulléz demain faire behourderye
          Pour ce que cy aual n  auéz point de lingnie. Car s  on uous
          meffaisoit uaillissant une aillie uous n  en pouriéz auoir fors que
          la mocquerie. Se uous en abstennéz et le faittes mie  Et no curé
          uostre maistre beau sire uous en prie Que uous uoz desportéz quant a
          ceste fye. - Syre se dist Garrin ie n  en ferray mie Car ie l  ay
          en conuent par ma foy fianchie. Et qui ueult estre a paix ie uous
          acerteffie Ne lui est nul besoing se Dieux me benye D  assenner son
          linaige. - Parins se dist Garins tout ce laissiéz ester. De meffaire
          a aultrui me sçaray bien garder. Saichiéz que i  en lairoie ainchoiz
          du mien porter Que nulz homs me uesist a nulluy estriuer.  Il a dit a
          ses freres   Allons nous repposser D cy iusqu  a demain qu  on uerra
          le iour cler.  Et ceulx ont respondu   Ce fait a creanter.  Le
          enfant les alla droit a leur lit mener  Il les fist noblement couurir
          et parer. Tellement fist nature le sien corpz adonner Que d  eulx ne
          se pouoit partir ne seuerer. Et ceulx moult uollentiers l 
          escouttoient parler Et lui dirent le nuyt quant ilz deurent deseurer
            Garrin s  il uous plaisoit auec nous cheminer En tel lieu uous
          pouriesmes en brief terme mener Dont uous pouriéz moult grandement
          pourffitter. - Seigneurs se dist Garrin Dieux uous ueuille sauuer 
          D  ottroyer n  ay tallent ne cuer de reffuser.  A ce mot desparty
          qu  il n  y uault demourer  En sa chambre s  en ua couchier et
          reppossier. Ains pensse toute nuyt comment il pora iouster Pour l 
          amour de Flourette qui lui fist presenter Armures et cheual pour le
          sien corpz parer. Et quant il uit le iour addont s  alla leuer Et
          alla son harnas uistement endosser Pour uëoir s  il aroit nulle riens
          que mander. Et le feste se fist moult tost a esleuer. Cheualliers
          escuiers s  allerent aroutter. La fille du seigneur fist on moult bel
          parer. Et sa seur lui aida son chief a gallonner Et son riche mantel
          lui aida a affuller Et la courronne d  or lui aida a poser. Les dames
          l  ordonnerent pour son corpz honnourer. Deux nobles cheualliers l 
          allerent adestrier. En la salle ot on la chappelle fait estourer La
          ou le prestre fu pour la belle espouser. Et puis quant il ot fait le
          marchiet accorder Et puis alla tantost le Saint Sacre estorer A faire
          le mestier pour le pain celebrer. La y ot telle presse que on n  y
          pouoit aller. uilleurs menestreurs peuïssiéz escoutter Que on auoit
          de nouuel fait robes presenter. La uinrent les trois frerres la feste
          regarder. Anthiaume et Garin prinrent a remurer Le semblant de
          Flourette et de Garin le ber Et allerent tout deux l  estat
          considerer Que Amours par sa uertu les fist amonnester De l  un l 
          aultre chierir et par amours amer. A Garin se alla Anthiaume recorder
          Et descouuertement lui a dit hault et cler   Garrin uous deuéz bien
          le chiere mener Car Amours uous ont fait noble amours impetrer Belle
          courtoise et saige.  Quant Garins a oÿ Anthiaume le demoisel Se lui
          a respondu   Ie ne l  ay pas si bel Car il n  aferoit mie a moy ung
          tel iuel. Non pour tant se de lui auoye mon reuel Ne le depporteroye
          foy que doy saint Daniel Neant plus que ferroye la femme d  un
          pastourel Et me deuist on occhir d  un acheré couttel. Mais ie ne
          pense point a humer tel caudel Et croy mieulx que ung me tiengne a fol
          et lourdel. Et saichiés que se iammais m  esnouuoye le chernel Tost
          m  y esprouueroye pour sauoir son appel. - Garins se dist Anthiaume
          uous sçauéz du flambbel. Mais on uoit allefois assir ung noble oisel
          Sur une basse brancque.  Quant Garins che ot se ne respondyt mie
          Ains tourna ce parler ainsy qu  a mocquerie. Et quant la messe fu
          ditte et parfurnie A table sont assiz en la salle uautie. Ce iour
          seruy Garrin de riche uin sur lye. Ses freres fist assir par grande
          courtoisie  Les seruy cellui iour et doulcement leur prie Qu  ilz
          penssassent des corpz de mengier l  estuuie. Ce iour oÿssïéz grande
          mennestraudie  Telle friente menoient et telle tambourie Que tout le
          plus puissant la endroit s  entroublie. Quant ilz orent disné se ont
          la table grippie. Adont furent les ioustes des yraulx denonchie Et
          crierent en hault bien fu leur uoix oÿe   Au harnas  Au harnas
          fleur de cheuallerie  Acqueréz l  amour Dieu par l  amoureuse uie D 
          armes les grans pardons et la grant seignourie. Or soit auentureulx
          cilz qui a belle amie.  Dont s  en fuyent armer trestous a une fye.
          La mariee fu noblement appoyee A fenestres de mabre  sont en sa
          compaignie Mainte dame plaisant et moult bien adreschie Et s  y
          estoit Flourette qui moult bien estoit prisie Seant deléz sa seur
          auec lui sa meisnie. Et leur pere y uient qui doucement leur prie Aux
          dames qui sont la que sans penser follie Que au mieulx faisant du
          iour soit la cause iugie Et qu  il n  y ait pensé traÿson ne boisdie
          Et que par elles soit la uerité iehye. Et chescune des dames bonnement
          s  y ottrye. Dont uiennent cheualliers et le escuierie. Bourgois et
          autre gens ont ioustes coumenchie Ly uns encontre l  autre sans penser
          uillonnie. La furent les hyraulx qui par grant reuerie Essauchoient
          les armes criant et grant maistrie   Aux amoureulx  A dames  
          Noble fu le behourt et durrement s  efforcha. Garin fu a l  ostel ou
          ses freres aida A armer bien et bel  autre fois s  en merla. Quant
          ilz furent tous prest adont armer s  en ua. Unes cauches de fer
          premmeremt caucha Puis uesty le haubert et le hayaume lacha. Et
          Garrin son parin son cheual ensella D  une selle de iouste que
          Flourette enuoya. Quant Garin fu armés sur le cheual monta Et il
          pendy son escu et on luy attacqua. Et puis sur son haiaume qui grant
          clereté iecta Estoit ung chapperon que Garrin y planta De soye et de
          sendal  contre uent baullia. Une lance saisy et le cheual brocqua.
          Congié prinst a sa mere et elle lui donna. La ueoit ses trois fieulx
          que meismement porta Les deux ne congneut mie dont puis lui annoya.
          Et Garrin apréz son filleul ua. A piet aloit siuant oncques n  y
          cheuaucha Et crioit a Garrin   Filleul or y paira. Se le pris
          concquestéz bien receüz sera.  Et quant Garrins l  oÿ moult grant
          ioye mena. Entre lui et ses frerres uers le chasteau s  en ua. Il
          estoit mieulx homme que homme qui estoit la Car la ystoire dist et
          adcerteffia Que oncques plus bel de lui a cheual ne monta. Flourette
          le uit bien  si tost qu  elle appercha Son chapperon connuit qu  elle
          lui presenta. Quant elle uit Garrin tout le sang lui mua.  Aÿ
          Garrin dist elle gentil bel enffant a. Ta beauté m  a sourpris
          amis de piecha Et sy ne sçay comment Amours me souuira De l  ardant
          desir que en mon corpz transmis a Ia sans moy amenrir mon corpz ne
          saulbera. Se n  estoit pour mon blasme par Dieu qui tout crea Ie
          feroye tel chose que ie ne feray ia. Et non pourquant s  Amours en sus
          de my ne ua A trestout son uoloir abaïr me fauldra.  Ainsy la
          demoiselle en lui se deuisa. Honte lui fait doubter ce qu  elle desira
          Et Amours le semont que a lui obeÿra. Forte chose est d  Amours car
          telle puissance a Qu  il couuient tout faire qu  elle commandera Ou
          uiure en tel langour que ia iour ne uerra De santé ne de bien nul iour
          qu  elle uiura Chilz qui sa uollenté lui desobeÿra. Et qui fait son
          uolloir a telle fin uenra Que de receuoir blasme que remede n  y a Se
          n  est par mariaige. Tant fu la demoisselle pour Garrin aspressee Que
          tout entierement s  estoit a lui donnee. Bien percheute s  en est sa
          seur ly espoussee. Quant elle uit Garrin a le brache quarree A dames
          demanda dont la fu l  assemblee   Qui est chilz qui la uient menant
          telle ponee Et dessus son hayaume a celle mance ouuree Ainsy que ung
          chapperon a le rose ordonnee   Et elles lui ont dit qu  elles n  en
          sceuent riens nee.  Ma seur se dist Flourette ie n  en feray
          cellee. Chou est Garin le ber qui maint en la uallee.  Et quant celle
          l  oÿ s  a se seur regardee Et percheut le coulleur dont elle est
          coullouree. En l  oreille lui dist une raison priuee   Ma seur
          ostéz de lui uo cuer et uo pensee. Se a mon pere estoit la chose
          deuisee Ie croy certainement uous en seriéz blasmee  Et s  en poroit
          auoir Garrins la uie outree. On ne scet dont il est ne de quel
          contree Et si n  est mie uns homs dont fuissiéz honnouree  Ainchois
          en pouriéz estre laidement biffamee. - Belle seur dist Flourette ie
          suiz asséz bien auisee  Mais sottie m  esmeut ne sçay quelle iournee
          En la uoye me mist dont ie sui assottee. Iammais ne m  aduenra en iour
          de ma duree.  Ainsy dist la pucelle qui fu blance que fee  Mais que
          plus lui blasmoit pluis en est eschauffee. Ainsy le uault Amours qui
          ad ce fait s  aggree. En tous cuers amoureux enuoy pour sa penssee Un
          sy doulcement qu  il n  est personne nee Qui puist son cuer d  Amours
          faire le desseuree. Grant chose est de plaisance. Or est Garins uenuz
          dessus les rengz  Sur son courssier estoit tout son armnement. De lui
          beau maintenir auoit auis et sens  Sy en fu la endroit loé de moult
          de gens. Flourette l  a regardé qui estoit la dedens Lors lui uient a
          son cuer ung si doulx souuenant. En elle dist   Riens ne uault en my
          argumens. Ie ferray mon uoloir tout maugré mes parens Car il n  est
          en ce sciecle ne or fin ne argens Qui uaille creature c  est mes
          argüemens Se plaisanche n  y est siques c  est mes assens Qu  a
          Garrin ie m  ottroye qui n  est pas innochent  Ains est le plus
          souttieulx qui soit iusques a Sens.  Et Garins si estoit en autel
          penssemams. Il s  aficque es estriers et si estraint les dens Et dist
          a soy meïsmes   C  est d  amours grant tourment Et c  est grande
          noblesse.  Pardeuant la fortresse dont ie uoy parlant Y auoit ung
          behourt si fort et si grant Escuiers et sergens y alloient courrant 
          Ly uns encontre l  aultre uont leur lanches brisant Et si uont l  un
          a l  aultre ossy deshaiamant Et des cheuaulx aussy l  un l  autre
          reuersant. Ung cheuallier y ot qui le corpz ot plaisant  Oncles fui a
          cellui qui s  alloit mariant. Sires fu de Mommort ung chastel
          auenant. Les yraulx l  appelloyent le hardy Galerant Car des tournois
          auoit le pris au mieulx faisant Et de tous les behours ou il estoit
          ioustant. Cellui iour fist tant d  armes ce trouuons nous lisant Que
          de l  aultre partie alloit chescun passant. Anthiaume d  Acquitaine
          frere au Garin l  enffant Pour iouster contre lui alla sa main leuant
           Et chilz uient contre lui a guisant d  aumirant. A l  approssier des
          lanches l  alla chilz assenant Par si grandes uertus et par tel
          comuenant Que tout uersa a terre et maistre et auferant. Anthiaume iut
          a terre qui le cuer ot dollant Les gens de piet le uont par force
          releuant  Et quant Gerin le uoit se ua s  en effrant De iouster a
          lui qui menoit grant beubant. Mais cilz a assembler lui en donna tant.
          Adont uont les yrraulx haultement crÿant   Ceur de cheuallier
          amours au plus poissant   Et chilz se poulioit et aloit coineant
          Car il alloit Flourette durement comuoitant. Au retour ua les dames
          doucement saluant Qui estoient au hourt moult noblement seant. Quant
          Garrins uit cellui qui tout ua reuersant A soy meïsmes dist   Or
          uoy bien l  aparint Au pris ne puis uenir humais au mieulx faisant.
          Mais foy que doy a Dieu le Pere tout poissant Ou i  acquerray honneur
          comme homme auenturant Ou i  aray tel meschief ains le soilleil
          couchant Que iammais n  en serray garryz en mon uiuant.  Iouster
          laissa ses freres leurs lances a ytant  Ilz le firent moult bien
          comme preulx et saichant. Adont y uint Garrins qui moult ua desirans
          Qu  il puist acquerre honneur ou les bons sont entendant. Et depuis
          que uns homs ua sa uisee iectant A une chose faire ou il est abbayans
          Il en uint a coron et tout a son commant S  il y ueult paine rendre.
          Garins uint sur les rengz sa lance paumié a A Galerant fist signe
          que le iouste uaura. Quant chilz perchut Garrins sa lance tost ploya.
          Il brocque le cheual et uers lui s  adrescha Et Garrin contre lui qui
          forment s  efforcha. A l  adbaissier des lances s  auancherent droit
          la Le hardy Gardins deshaiauma. Et Garrins tellement a ce cop l 
          assenna Que droit en la uisiere le fer du fust ficqua. Le hiame du
          chief ad che cop lui osta  Au debout de la lanche tout enuers l 
          emporta. Sur l  archon par derriere tellement le clina Que grant
          destresse sur le cheual se pasma Et dessus le cheual si fort le
          souuina Qu  il ne se pooit leuer pour l  angousse qu  il a. Ensement
          tout oultre le cheual porta. Lors y ot grant noise  chescun s  escrya
            Aÿ Garin  Garin amis or y para Comment a l  autre cop ton copz
          s  esprouuera. Au iour d  uy n  y ot fait ne decha ne dela Aussy noble
          fait d  armes.  uant Garrins ot le gent dont il auoit le nom Y se
          mist au tour au loy de campïon. Les dames enclina par grant
          afflectïon Et Flourette regarde le noble danssillon. Or ne se peult
          tenir que ne die une raison   Se chilz enffes estoit filz a ung
          bricon Se est il dignes asséz a tenir region.  Et les autres
          respondent   Ne dittes si bien nom  Asséz auroit uaillant qui
          auroit tel baron.  Et Gallerant estoit yssus de pasmison. Son heiaume
          demande  tantost lui rendist on. Le sires de le uille l  en a mis a
          raison   Sires laissiéz le iouste pour Dieu nous uous en prions.
          Ce n  est pas uostre honneur par le corpz saint Simon. Chilz qui uous
          a donné ce uillain horrïon N  est pas de gentil sanc selon m 
          entencïon Car nulz homs ne congnoist la soye extractïon. - Sire dist
          Gallerans si ait m  arme pardon  Oncques ne fu uillains n  ot poure
          nacïon Qui ainssy m  assenna ains est de grant renom Et plains de
          gentillesse et de noble fachon. Ne ie ne crerray ia selonc mon
          intencion Qu  il ne uiengne d  estat et d  engeneracion  D  onneur et
          de larguesse bien en monstre l  occasion. Plus gentil est que moy
          car cuer a de lyon  Et sy seroit bien dignes a tenir bien region. Et
          s  il acquiert le pris par force et par raison Ie prie a Ihesu Crist
          qui Longis fist pardon Que chilz qui tort l  en fera n  ait ia
          sauuacïon. Encores iousteray contre le danssillon Car oncques ne
          trouuay en nulle regïon Qui me deshaiaumast ne iectast sur l  archon
          Que cestui damoisel qui tant a renom.  Garins fu apprestéz a son col
          le blason Et en sa main la lance. Quant Garrins a ueü cellui la main
          leuer Il brocque le cheual quancqu  il peut rendonmer  Et Gallerant
          le uient sans point de l  arrester. Garrin cuida moult bien ou hayaume
          assenner Mais le fer luy glicha se prinst a esquisser. Et Garins lui
          alla si droittement uiser Que le fer lui a fait au heaume couller. En
          sourleuant la lanche l  alla si fort bouter Que le fer lui a fait au
          heaume raser Et a fait le cheual a le destre cliner Le maistre et le
          cheual a terre uersser. Garain s  en passa outre et on prist a crier 
           Fleurs d  armes et d  amours a ce franc baceller   Ses deux freres
          lui uont le haiaume tyrer Pour lui a reffresquir et ung pour reposer.
          Et lui ont dit   Garin Dieux uous ueuille sauuer  Auec nous uous
          menrons se le uolléz accorder La ou nous uous ferons en hault
          honneur monter. - Seigneur se dist Garin Dieu me laist bien aller. 
          Il regarde Flourette et prist a remurer. Que as dames ooit le corpz de
          lui loer S  en estoit si ioyeulx qu  il n  en pouoit durer. Sur les
          rengs le ueissiéz celle uie mener. Et trestous sur Garin ensemble
          murmirer  Et dïent qu  il est dignes de courronne porter Et que ce
          qu  il pooit tant d  armes endurer C  est oeuure de miracle. Le bon
          uiellart Garin quant oÿ qu  on disoit De son gentil filleul que si
          bien se portoit A son hostel reuient  a Floure le contoit.  Aÿ
          dame dist il par le Dieu ou on croit uoz enffes fait tant d  armes
          que nul ne le crairoit.  Quant la dame l  oÿt de ioye larmÿoit. Or
          uous diray de l  enffant que Ihesu garnissoit. Et Gallerans aussy qui
          d  aultre part estoit Dist a ceulx entour lui ou forment se fÿoit  
          Ie ne sçay que c  est cy ne qu  auenir me doit Mais ainch ne fuch en
          lieu ne en nezung conroit Ou trouuaise qu  enssy m  euïst prins a le
          roit. Chilz enffes auroit moult d  onneur s  aucques uiuoit. Il sera
          dieu des armes  nul a lui duroit.  Lors se refisque es armes se
          lanche prenoit. La lanche mettoit sur feutre et le cheual broit. Et
          Garrin contre lui fierement se dreschoit  En ioye et en honneur
          gallardement ioustoit. Affolure ne mort ne peril ne redoubtoit Mais
          il auoit desir qui lui ramenteuoit Par furnir l  estat qu  Amours lui
          ensaignoit. A Gallerant iousta a ce tierch cop si roit Au heaume le
          prinst et sa lance brisoit. Mais de la grant uertu que Dieux en lui
          mettoit Esleua Gallerant  a terre le uersoit. Et li ung de ses piés
          en l  estrief demouroit Et le cheual s  en fuy et Gallerant trainott
          Contreual les haus ou sa teste froissoit. Dont commencha huee du
          peuple qui le uoit Et dïent que Garrins tout le monde passoit.  Et
          damoiseaulx dist il Dieu richesse t  ottroit Car tu es le plus
          preulx qui en ce monde soit.  Anthiaume et Garrin uinrent a Garrin
          tout droit Et se l  ont emmené ou estre deuoit. Et tous les
          mennestreulx le sieuent a esploit Et le yraut aussy cryoit fort et
          royt   A ce cuer amoureulx qui grant honneur rechoit A cest
          auentureulx qui tout abbatteroit   Les yraulx uont aux dames dont
          mout en y auoit. Deuant le hourt s  escrÿent siques chescun l  ooit 
           Dames reconnissiés hui le cause de droit Et les nobles fais d 
          armes dont Amours uous pouruoit  Ne uenéz hui uiser ricquesche ne
          auoir. N  est mie poures homs ne de petit aroit Qui est preulx et
          hardis Amours le pouruoit A achieuer tout ce ou boinne amour s 
          ottroyt.  Quant Flourette les ot adont leur enuoyoit Des plus nobles
          ioyeaulx qu  en son coffret auoit  Et leur dist doucement que nulz
          homs ne l  ooit   Seigneurs prisiéz Garrin partout ou que ce soit
          Et ie uous donray du mien tant ou que pris soit Que bien uous deura
          plaire.  Tant behourda Garrin en icelle iournee Qu  il ot forment la
          char traueillie et penee Car chus behours dura iusqu  a la uesperee.
          Les deux freres Garrin n  y ont fait arrestee. Il ont dit a Garrin  
          Faisons la retournee A l  ostel droittement sans nulle demouree.  Et
          Garrins leur a dit   Faisons qu  a uous aggree   Ly sires de la
          uille dont ie fay deuissee Fist crÿer la endroit disans a la uollee
          Que tous uiennent a court en la salle pauee Et que la court serra
          ouuerte et deffermee A tous ceulx qui uoront uenir a l  assamblee. La
          nuyt y uint Garins a le cher membre Et ses freres auec lui qui n  en
          sceurent riens nee. Et la duçoise fu lye et resconfortee Pour Garrin
          son enffant qui auoit telle hüee. De cuer en looit Dieu qui fist ciel
          et roussee. Des fees lui souuient et de leur destinee Comment ly une
          dist par uertu esprouuee Que par son filz Garin auroit paix recouuree
          Pardeuers le bon duc a qui estoit tourblee. Et disoit bien souuent  
          uierge honnouree Quant poraye uëoir l  eure et la iournee Que au bon
          duc mon seigneur soye amie et priuee  Aÿ beau filz Garrin de
          haulte renommee Bien doy estre de uous de ioye recouuree Et uous en
          auéz hui bien l  eure demonstree Par certain exemplaire.  ye fu la
          ducoisse Ihesum ua gracïant. Ens ou castel estoient trestous les
          trois enffans Mais n  en congnoissoit c  un  c  est Garrin le
          plaisant. Moult furent bien seruy ou pallas relluissant Et les dames
          alloient la haut le pris iugant. Quant uient apréz soupper ilz s  en
          uont deduisant  De carollez de tresques il s  en uont esbattant.
          Ainsy qu  ilz estoient en la salle tres grant Descendirent les dames
          qui de beauté ot tant. Une gente pucelle en alloit tout deuant Qui sur
          son poing alloit ung bel oisel portant Qui bien ualloit C march pour
          ung prince uaillant  Et les dames alloyent la pucelle sieuant. Et sy
          estoit Flourette ou gent corpz auenant Qui par ung escuier ot mandé a
          l  enfant Que on lui aporteroit au mieulx le pris desseruant. Et chilz
          uient a Garrin qui s  alloit deduisant  Et chilz l  a achieuet se
          lui dist en oyant   Garrins uous auréz le pris tout maintenant.
          Flourette le uous mande  ie le uois creant.  Et quant Garrin l  oÿ
          se ua ioye menant  Chelui remercÿa et puis ua retournant. A tant es
          uous dames qui uiennent a l  enfant. Deuant elles alloient les
          mennestreulx iuant. uinrent au ber Garin la se uont arrestant. Une
          dame parla qui ot le corpz ioly et plaisant   Damoiseaulx debonaire
          plains de bon enssiant Receuéz le faucon pour le plus souffissant Et
          es nobles fais d  armes hardiz et entreprendans Le plus auentureulx
          et le mains redoubtant Qui soit en ce paÿz si comme il est parant. Et
          pour ce auréz uous pris bel et souffissant. Que Ihesu Crist de gloire
          le roy de Belliant uous laist maintenir d  ores mais en auant.  Et
          quant Garrin le oÿ bel le ua enclinant  Moult gentilment ua les
          dames saluant Et receut le faucon dessus son poing seant. Douchement
          l  aplanye tout en lui polliant. Le sires de la uille a fait mander l 
          enffant. Et apréz sont monté les cheualliers uaillant  La uont
          trompes et cors mout haultement sonnant. A son hostel le uont ainsy
          reconuoiant. La furent les deux frerres ordonné pour l  enffant
          Torsses et grant brandons qu  il alloient ardant. Et s  estoit la
          duçoise toute droite en estant Qui de grant ioye alloient tenrement
          souppirant Car pitéz li alloit son estat remembrant.  Et bonnes
          gens dist elle en son cuer souppirant uous uenéz pour mon fil cy
          endroit assamblant. Se uous sauiéz sa gieste et son linaige grant Dont
          mes fieulx est yssus ie le uous acreant Encores li feriéz feste plus
          que deuant.  Ainsi disoit la dame en son cuer quoy taisant  Et
          disoit en son cuer basset et murmirant   Las ie ne l  oze dire dont
          i  ay le cuer dollant Car iadyz le uouay et en iuray tant. Se ie me
          pariuroie i  ay en l  essiant Que iammais le mien cuer n  aroye
          ioyant.  Ainsi disoit la dame dont ie uous comptant. A tant es uous
          Garrin qu  on alloit amenant. A l  entree de l  uiz ua l  enffant
          dessendant  uenus est a sa mere soy ua adienouillant. Le faucon lui
          tendy se lui ua presentant. Et puis uint a ses barons et les ua
          mercÿant  Le seigneur de la uille ua moult recommandant. Et sy se
          sont allé et le uont laissant. Grant bien tinrent de lui escuier et
          sergent. Mais a celle nuytie dont ie uous uoy parlant Allerent
          bourder au seigneur enortant Que Garrins et sa fille aiment l  un l 
          autre tant  Et se briesue ne garde ains bref tampt Garrins fera de
          lui son bon et son commant. Quant le seigneur le sceut moult en ot le
          cuer dollant. En sa chambre manda sa fille maintenant  Par ung
          soubtil parler sçot tout le conuant Sy comme poréz entendre. Le
          cheuallier appelle sa fille par son nom   Flourette ie uous ay
          trouué noble baron. Se ueuil que ayéz Garrin qu  a coeur de lyon.
          Hardis est parfais et de belle fachon. Ie ne sçay dont il est ne de
          quel regïon Mais il est bien dignes a tenir regïon. Ie ueuil que uous
          l  ayéz car il me uient au bon. - Peres ce dist Flourette a uo
          diuisïon. Aussy ne ueul ge auoir autre baron.  Quant le pere l  oÿ
          se saisist ung baston  S  en batty tant sa fille le dos et le crepon
          Qu  il le laissa la gisant en pamison.  Garce ce dist a li ammés
          uous ung garchon  De uous feray demain telle departison Mais que
          party se soyent de si li grant baron Qu  il maudera le iour l  eure
          et le saison Qu  il uient en ceste uille.  A ce mot s  en party et
          celle demoura Dollante et courrouchie car moult lui ainnoya.  Aÿ
          Garin dist elle mauuaise amour cy a. Ie croy que noz amours
          deppartir nous faura.  Elle uoit ung uarlet  doucement l  appella Et
          lui dist   Mon ami par amours or t  en ua  Sy me dyz a Garrin qui
          le pris concquesta Se cy aual demeure morir lui faura. Pour ce que
          auons amé l  un l  autre de piecha Mon pere le manasche qu  il le
          destrura. Mais dy li qu  il s  en uoist ne demeure plus cha Et li
          diz qu  auec luy mon corpz s  en yra Garnie de ioyaulx dont tout sires
          sera. - Dame dist le uarlet le mien corpz lui dira.  Du chastel s 
          est yssus et sy s  acchemina. uint a l  ostel Garin et couchié le
          trouua  Mais tant busqua a l  uis que Garins s  esueilla. Quant il
          uit le uarlet tantost lui demanda S  il ueult a lui parler et s  il
          se leura.  Amy dist le uarlet et uostre pourfit serra   Dont uint
          Garins a l  uiz et lui demanda Tout ce que celle nuyt la pucelle lui
          commanda. Et quant Garins l  oÿ tout le sanc lui mua  Et a dit au
          uarlet   Bien ait quy uous porta   Oste l  annel de son doit et
          lui presenta.  Amis ce dist Garins sauéz comment il ua  Saluéz moy
          Florette que tant de beauté a Et reuenéz demain quant le sollail leura
          Et ie uous en diray ce que mon corpz en fera.  Dont s  en part le
          uarlet et Garrin demoura Et uint au lit de ses fres et les esueilla
          Pour lui conseillier com qui a faire en a Doit tout iours conseil
          croire.  Seigneurs ce dist Garrin ueuilliéz moy conseillier  La
          fille mon seigneur m  a par ung messaigier Mandé que le sien pere ne
          m  a mie chier Pour ce que noz amours a oÿ publyer. Et dist qu  il me
          chache ung mortel encombrier Et que ydeusement m  a oÿ manneschier De
          moy faire ou a moy pourcachier. Et il est bien poissant de moy
          addoumaigier  Ie n  ay parent pour qui il le uaulsist laissier Car
          ne sui extrait de cestuy heritier  N  ay parent ne amy qui me peuïst
          aidier. Or suye a grant peril si me doit annoyer. Ie perch sollaz et
          sy me fault eslongnier. Et se i  anmaine auec moy celle que i  ay tant
          chier I  accompliray en lui trestout mon desier. Mais i  ay toudix oÿ
          dire et retraittier Qu  il se fait trop mauuais d  une femme
          rencquerquier Et ie suy bien honnis s  il le me fault laissier Car
          ie l  aime de bon cuer tres loyal et entier. Son amour ne me laist en
          nul sens conseillier. Bien sçay que ce seroit scens de ce paÿz widier
          Et Amours ne lay de sens enssonnyer. Et si ie ne sçay sens ie me mech
          en dangier D  estre tous iours perdu sans nezung recouurier. Et se ie
          croy bon scens dont me fault renoyer Tous sollaz et doulchour pour
          moy sollasyer. Or m  enseigniéz la uoye  I  apprench a foursuoyer Se
          m  en dittes la uoye sans plenté uarrier Ne dire a ma plaisance. 
          Anthiaume a parlé quant Garrin entendy.  Garrin se dist li danseau
          ie uous ay bien oÿ. Asséz perdre poréz se uous demouréz cy. Et se uous
          enmenéz la belle au corpz ioly Asséz tost uous sieueront ses proxmes
          et amis. Et saichiés s  ilz uous ont adont acconsieuy uous n  y
          aueréz ia ne pité ne mercy  Ainchois uous penderont comme larons
          failli  Ce seroit maise amour s  il aduenoit ainsy. Laissiéz quoy la
          pucelle  pour grant bien le uous dy. Sy uenéz auec moy  c  est ce
          dont ie uous prie. Droittement a Pauye uous menray auec my. Mon roy
          est mon tayon  c  est uoir ie le uous pleuy. Il tient en sa prison
          mon pere au corpz ioly Pour ce que nostre mere de sa terre bani. Or y
          allons deliurer  Dieux l  a consenty. Et s  auec nous uenéz comme le
          nostre ami uous tenrons loyaulté sans iammais deffailly Et aréz de
          telz biens que nous ara parti. Ainsi le uous arons iuré et pleuy. -
          Seigneurs se dist Garin ie uous ay bien oÿ. Ie yray auec uous foy
          que doy a saint Remi Sans parler a personne.  Aussy ont les enffans
          l  un a l  autre en conuent Qu  i ne fauroient l  un a l  autre pour
          or ne pour argent. Ung pou deuant le iour se leuerent briefment Et ont
          appointié leurs cheuaulx uistement. Garrin s  en est partis qui
          oncques congié ne prent A parin ne a mere qu  il aime loyaulment. A le
          uoye se mist  portant ua gentement Le faucon qu  au iouster concquiz
          souffissanment. Auec ses fres ua qui moult ont d  essient. Mais moult
          auoit le cuer courrouchié et dollent Que la pucelle auoit laissié
          sifaittement Car c  est toute la fin ou le sien cuer tent. Or
          cheuauches les freres ensemble lÿement. Ellas qu  ilz soyent freres
          ilz n  en sceuent neant  Mais nature royaulx les tenoit tellement Qu 
          ilz amoient l  un l  aultre d  aimable tallent. Ensemble s  en
          alloyent cheuauchant gayement. Le chemin de Chesille ont empris
          droittement  De cy iusques a Rege ne font arrestement. La prinst
          Garrin ung mal d  aimoy si grandement Qu  il ne pooit cheuaulchier ne
          errer nullement Car le amour Flourette le rallume et esprent. Telz en
          fu attournéz l  escripture l  apprent Que on cuida qu  il deuist
          aller a finement. Et en ce temporal dont ie fay parlement Arryuerent
          au port une payenne gent. Ung roy les conduisoit qui hayoit durement
          Le loy des Cristïens et le Saint Sacrement Et estoit appelléz dedens
          son chascement Narquilus d  Allexandre.  Dont uous me oyéz parler
          Fu l  oncle Fierabras qui tant fist a doubter Que le conte Olliuier
          uault iadis concquester. Seigneurs ce Narquillus uaul Sezille gaster
          Pour ce que bon roy qui l  ot a gouuerner Ne lui uoulloit sa seur
          ottroyer ne donner Car elle estoit tant belle que on ne trouuast son
          per. Germaine auoit a nom si que oÿz compter. Or l  auoit le payen par
          pluseurs fois mandé Qu  a sa seur lui uaulsist ottroyer et donner 
          Mais le roy ne le uault nuullement accorder Ne la pucelle aussy ne s 
          y uault assener. Pour ce uault le payen ses grans os assembler Et s 
          en uint a Sezille son royaume gaster. Ce roy estoit tant fier et tant
          fist a doubter Que en toutte payennee on ne peüst trouuer Nul plus
          fort Sarrazin pour ses armes porter. Xu piés ot de hault au iuste
          mesurer  Ce sembloit une tour qui le ueïst aller. O monde n  ot payen
          qu  a lui osast iuster. Et si faisoit sa barbe iusqu  au genul aller.
          Le regart auoit plus fier que lyon et sengler Et la char noire et
          dure et n  est homs a regarder Que on ne se peuïst de lui fort
          espöenter. Nulz homs ne lui pouoit son commant reffuser. A ses deux
          mains pouoit ung cheual esleuer Et ung homme deseure que on y faisoit
          monter Armés de touttes armer pour le sien corpz garder. Oncques nulz
          homs n  oÿ de tel force parler. Sezille uault assir pour le paÿz
          gaster. Et Garin fu a Regis qui bien oÿ compter Du fellon Sarasin qui
          fist a redoubter. Mais Garin fu mallades sy prist a regretter S  amie
          par amours qui le solloit amer Et sa mere aussy qui son corpz uot
          porter Qui pour Garrin uolloit moult grant deul mener. Et quant uient
          au matin que Garin uault seurer Et la franche ducesse ne pouoit Garin
          trouuer Adont se coumencha fort a espöenter.  A mon dist la dame
          tu me fais ayerer  Quant tu te parch de moy bien me doy dolluiser.
          Auec les deux uassaulx que ie uaulch osteller T  en es alléz beau
          filz. Ie ne sçay que penser Ne sçay en qui peüsse nes I conseil
          trouuer.  Ainsy disoit la dame. Or en laray ester. Se diray de Garin
          qui se uault argüer De ce uillain payen qui les uaus enpresser. Par
          grant uertu se ua Garin resuiguerer Et a dit a ses freres  
          Seigneurs par saint Omer Encontre Sarrasins nous fauldra esprouuer.
          Nous yrons au pallais saudees demander Et presenter au roy qu  on
          appelle Ayemer. - Bien dittes font les deux ne le deuons reffuzer. 
          Dont uont uers le pallais toudroit sans arrester Et tous trois furent
          freres. Garin s  en ua deuant qui le cuer ot sené. uers le pallas s 
          en uont les enffans alossé. Ens ou pallais trouuerent le bon roy
          courronné Et Germaine sa soeur qui tant ot de beauté. Garin le salua
          de Dieu de maiesté Et dist   Chilz Damedieu qui maint en Trinité
          Gart le roy Aïmer et trestout son barné  Sires mais qu  il uous
          plaise uous m  aréz escouté. uecy deulx demoiseaulx de moult grant
          parenté Qui pour auoir saudees se sont cy arresté. Filz au duc d 
          Acquitaine sont ces deux appellé Et ie suy le uarlet pour faire tout
          leur gré.  Quant le roy le oÿ n  ot pas le cuer aÿré.  Enfans se
          dist le roy bien soyéz uous trouué  Telz saudees aréz que uous uenra
          a gré. Et pour l  amour de ce que estes cy ariué Seront les Sarrasin
          en grande poureté Car en l  eure seront poissanment reuidé. Sy fist
          sonner I cors  si se sont rapresté. Tantost s  arma le roy s  issy
          de la cité Auec lui maint baron de la soye amisté. Mille Sarrasins
          furent sur les champz ordonné Car touiours furent en agait les Trux
          adrué. Et le bon roy cheuaulce et la Cristienneté. Et Germaine la
          belle ou tant ot de bauté Enmena en sa chambre ou tant ot de nobleté
          Les trois enfans royaulx ou tant ot de bonté Pour armer leur iouuente
           elle en a uollenté. Quant elle uey Garrin si tres bien endoctriné
          Amours d  un sentement l  a si fort nauré Que le gentil dansel a
          forment regardé. Ung annel de son doit hosta par amisté A Garin le
          donna qui bien le prist en gré Et enclina la belle par bonnairetté.
          Puis fist tant la pucelle que bien furent armé. De la cyté yssyrent
          sy ont le roy trouué Qui de combatre auoit moult grant uollenté. Quant
          il uit les trois freres si leur a demandé   Comment uous nommeray
          dist le roy alossé  - Sy se dist Garin ces deux sont appellé L  un
          Gerin l  aultre Anthiame et moy par uerité On m  appelle Garin 
          ainsy m  a on appellé. - Garin se dist le roy Dieux uous croisse en
          bonté Car uous me sembléz hardis par Dieu qui tout a creé uous
          ottroit bonne uye. - Enfans se dist le roy alléz uous bien pouruiant
           Et se bien me seruéz bien uous yray payant.  Adont brocqua le roy
          son destrier affreant  Deuers les Sarrasins s  en ua espourronnant
          Et nos gens uont apréz le bon roy combatant. La uont les Sarrazins
          fierement assallant Et Sarazins se uont fierement deffendant. La
          peuïst on uëoir maint Sarrasin Persant Et mainte baronnye au uent
          reflamboyant. Le roy Marchillus en iure Mahon et Teruagant Que au fort
          roy de Sezille se yra auenturant. Se il le treuue en l  estour il le
          yra assallant. Adont uont les payens nostres gens mahaignans. Enchois
          qu  ilz retournassent en ua quattre abbattant. Et le roy de Sezille en
          ua ses gens cryant   Auant seigneurs barons   Adont se ua boutant
           Entre les gens payens s  alla fery Gorant. Du cheual l  abbat
          moult  Sezille   ua crÿant. Et Anthiaume en fery ung Turc en
          trespassant  Armures qu  il euïst lui ualerent ung gant  Et Gerin
          le sien frere le ua adont sieant Et moult bien s  esprouua se dïent
          les romant. Mais Garins adlescé n  est point ie uous creant Car en
          les gens payens se fery si auant Qu  il uient a l  estandart forment
          espouronnant. A terre l  abbaty qui que en fust dollant. Adont crÿa 
          Sezille   a Garin et l  enffant. Bien l  entendy le roy de Zezille
          le grant Que les payens alloient a cest heure assallant. Quattre filz
          d  amiral lui alloient lanchant Espees et espois et maint coutel
          trenchant. Au traire lui alloyent son bon destrier tuant. Adont cheÿ a
          terre le bon roy souffissant. En hault crÿe   Sezille   Garins ot
          l  estandart des payens reusé Mais les paiens par force l  ont
          tantost releué. Et le roy de Sezille a Ihesus reclamé. Dollant fu qu 
          il se uoit ensement atieré. Et les Sarrasins sont entour lui
          assembléz Maint dart lui ont lanchié trenchant et achieré. A tant est
          Marchillus qui bien l  a rauisé. A Sarrasins s  escrye sy comme l  a
          escoutté   Prennéz ce Cristïen que i  ay cy rauisé  C  est le frere
          a Germaine qui tant a de beauté. Ne le uouroye perdre pour l  or d 
          une cité Car puis que ie l  aray prins i  aray ma uolenté.  Lors l 
          ont les Sarrazins entour enuyronné Et l  ont par uiue force la terre
          iecté. Prins l  ont et retenu et a cheual monté. Quattre Sarrasins l 
          ont hors de l  estour giecté. Bien l  apperchut Garin a son escu
          listé. Quant il uoit le roy pris sy en ait a Dieu iuré Qu  il le
          deliura quo qu  il aye cousté Ou il perdera la uie. Moult fu dollant
          Garins quant il uit le roy pris. uoit les quattre payens de qui il
          estoit saisis Qui par dehors l  estour auoient le roy pris Pour aller
          a leurs trés qui sont sur les laris. Lors broche le cheual qu  il n  i
          est alentis Et saisit une lanche qu  a ung garchon a pris. Aprés le
          roy s  en ua qui de cuer fu maris Car n  attendoit secours de nulz de
          ses subgis Mais Garin le sieuoit le demoisel gentilz. Anthiaume et
          Gerin qui les cuers ont hardiz Encontre les payens ont mantenu l 
          estrif  Bien et hardiment les ont il enuaÿz. Quant ilz ne uoyent
          Garrins le sang leur est fremiz. L  un a l  autre disoient   Et ou
          est noz amiz   Mais nul ne scet a dire quelle part il est guenchiz.
          Les restours ont maintun a riches brans fourbis. Et Garin sieut le roy
          qui de cuer fu maris Que les quattre payens enmennoyent toudix. Tout
          selonc ung marech en alloient toudix Pour eslongier Garin que les
          sieut qu  ennemiz. A haulte uoix leur crye le uassal postaÿz  
          Retournéz contre moy faulx Sarrazins mauldiz  N  enmenréz mon
          seigneur se ie ne suyz ochiz Car ie lui ay iuré en conuent et promis
          Que lui aideray tant que seray uifz. Mieulx ne le puis aidier i  en
          sui certain e fis Que lui sauuer la uie.  Quant le roy Aÿmer a
          entendu le uoix De Garrin le uassal qui fu preulx et courtois Ihesu
          Crist reclama qui fu miz en la Croix.  Aÿ Dieu ce dist il ce uassal
          ie recongnoiz. C  est le uassal Garin  de Dieu soit il benoiz   Et
          les fel Sarrazin approchent les maroiz. Dedens une croilliere
          entrerent demanoirs Pour eslongier Garin qui les sieut a esploix. Mais
          la endroit trouuerent crollieres et terrois Et ung uiuier orribles et
          ung chemin estrois. Et plus cheuauchent auant et plus uient anois  N 
          y a uoye ne sente fors eaues et marois. Adont le bel Garin leur crye a
          haute uoix   uous n  yréz plus auant faulx traïtres renoiz. N  est
          mie cy endroit le chemin le plus drois Et plus yréz auant et plus
          enfonderois. Bien uous pouriéz noyer ycy en ces destroiz. D  icy
          iusques aux sengles y ua mon palfrois  Mais ie dessenderay et sy
          copperay du bois De quoy ie ferray plancque si uous aray Turquois. 
          Lors descendy Garin qui fu beaux et courtois Et tenoit en sa main son
          bon branc uïennoiz. Abres prinst a coupper li escuier adrois.
          Plancques fist dessus l  eaue de largues et d  estrois Puis est
          passéz dessus  aux payens dist   Ie uoich A uo mallauenture   Or
          furent les payens pardedens le croilliere. Ne poient aller ne auant ne
          arriere Car leurs cheuaulx estoient ens par telle maniere Que on ne
          les iectast hors pour tout l  or de Bauiere. Et Garrin a fait
          plancques contre ual et riuiere  Apréz eulx ua passant de uollenté
          legiere. Tant fist et tant alla que les gens losengiere Approcha bien
          pres  ne tint qu  a luy ne fiere. Ung cheual ua ferir a senestre
          costiere  Le cuer lui pourfendy sy cheit mort en ly tiere. Et le
          payen cheÿ a si grande hasquiere Que la endroit noya dedens la
          riuiere. Et Garin fery a l  autre par si felle maniere Que lui et le
          cheual abbaty sur l  eurdriere. Hautement s  escrÿa   Fausse gens
          pautonniere  Mon seigneur me lairéz et n  en yréz ariere.  Et quant
          le roy l  oÿ se dist a lye chiere   A doulz amiz Garins pour Dieu
          te fay priere  Ne me lais point mener par nezune maniere. - Nenil se
          dist Garin par mon seigneur saint Piere   Lors regarde lés lui se
          choisit une pierre. Contremont le leua de uollenté legiere S  en fery
          I payen une telle espauliere Que du cheual le fist reuerser en l 
          ourdiere. Puis s  escrya en haut   Fieulx de pute loudiere Deliuréz
          moy mon maistre.  Quant le quart Sarrazin a le IIIe percheut Dont il
          ne sera mais aidié ne secorus Et perchut que Garins est a pié
          descendus Et passoit sur mairiens et sur arbres ramus Mais il fu la
          endroit tellement enbatus En tel lieu qu  il ne fu iammais hors yssus
          Tant qu  il fu a cheual tant fu esperdus Il regarde le roy ou grant
          fu le uertu. Se il ne fust loyéz ne de cordes tenus Moult uolentiers
          se fust au Sarrasin uendus  Mais n  a ne main ne piet dont soit
          soustenus. Et Garrin s  escria   Noble roy esleüx Ayéz bon cuer en
          uous car par le doulz Ihesus Iammais n  en partiray sy ne seréz
          secourus.  Au Sarrazin giecta deux grans cailleulx cornuz. Le
          Sarrazin s  escrye qui fu tristres et mulz Car il ne sceut que faire
          s  a lui ne s  est rendus Mais tous iours attendoit d  estre
          seccourus. Mais c  estoit pour neant car il n  y en uenoit nulz. Il ne
          fust homme ou monde que si fust embatus Non s  il n  estoit a piet
          car c  est ung lieu perdus. Garrin y reprent hardiment sa uertus. De
          bos et de feuillies s  est si bien pourueüs Que si tost qu  il est ius
          d  un arbre descendus Il le met en auant et sy passe sus Toudix de
          plancque en plancque. Moult fu dolans Garins et s  estoit moult
          loyaulx. En la crolliere fu le noble uassaulx. Le quatrisme payen lui
          fit trop de maulx  Le roy uolloit occhire et fist pluseurs assaulx.
          Aidier ne se pouoit le tres noble uassaulx Car les piés et les mains
          ot loyéz et cordaulx. Et quant Garin perchut que le payen bedeaux
          Assalloit le bon roy et frappit de coutteaulx Pardedens la crolliere
          entra le demoiseaulx. Pres qu  il n  estoit noyéz mais il estoit
          isniaus. Adoncques y entra de cy iusqu  a trumeaulx Et uint au
          Sarrasin qui moult fu desloyaulx. Quant il le uit uenir le iu ne lui
          fu beaux. Adoncques dessendy mais Garin le loyauls Lui fisqua son
          espee dedens les boyeaulx. Puis est uenus au roy qui estoit liés et
          baux. Se lui dist   Descendéz frans roy imperiaulx  Se uous pouéz
          uenir de cy iusqu  a ses baux Bien serréz seccourus et serréz sain et
          saulfz. - Garrin se dist le roy moult m  as esté loyaulx Mais ie te
          donne ung don qui sera principaulx. Demande a ton uoloir le don te
          sera saulz. - Sire se dist Garins ie ne uous feray faulx. uenéz
          hardiement  Passéz est uo trauaulx.  Adont passa le roy liéz
          ioyeulx et baux. Et d  aultre part estoit moult pensans lui assaulx.
          Anthiaume et Gerin qui les cuers ont loyaulx Et li bon Sezillois
          maintiennent les cembeaux Contre les Sarrazins par dessus les
          prayeaulx Et regardent par tout l  estour et bas et haux Pour sauoir
          se Garins reuenroit point entr  aux. Mais il ne le uoyent ne par mons
          ne par uaux Dont point n  orent ioye. Anthiames et Gerin forment
          furent dolant Qu  ilz ne uoyent Garin en l  estour combatant. Le
          retraitte sonnerent et puis uont retournant. Et le roy Narchillus qu 
          on appelloit gayant Repaire a son hostel  le cuer auoit ioyant Car
          bien auoir cuidoit le roy a son command. Les Sezillois s  en uont en
          la cité rentrant. Anthiaume et Gerin se uont bel conduisant Car en l 
          arriere garde estoient les enffans. Germaine la pucelle suer au roy
          souffissant Auoit bien oÿ dire de son frere deuant Que payens l 
          orent prins ou grant estour deuant. Doullante en fu la belle 
          tenrement ua plourant. Aultrement ne pouoit son deul estre passant. Ou
          rentrer en la uille ua ses gens bienuiengnant Et regarde a l  entree
          pour Garrin le bel enffant Se uenir le ueiroit  mout le ua desirant.
          uoit Anthiaume et Gerin se leur uient au deuant. Anthiaume
          espouronne se le ua saluant.  Belle Ihesu uous gard par son digne
          command  De l  estour uenons qu  auons eubt moult grant. Perdu auons
          le roy car prins l  ont les Perssant.  Qua la belle le oÿ tenrement
          ua plurant. A une chamboriere a dit en souppirant   La perte de mon
          frere ne me fait mie tant Que du dansel Garin qui bel est et uaillant.
          C  estoit toute ma ioye.  Or sont en la cité en deuil et en
          tristrour. Ly ung plaindoit son frere et l  aultre son amour. Germaine
          la pucelle qui moult sauoit d  amour Entra ysnelement ens ou pallais
          maiour. En sa chambre ploura et fist grant tenebrour  Son frere
          regraitta et fist grande clamour Et Garrin encement qui tant ot de
          douçour. Mais Garrin et le roy qui tant ont de ualour Rentrerent en la
          uille en la faute du iour. Adont uers le pallais sont allé les plusour
          Et a Germaine ont dit   Dame n  ayéz point de paour  uecy le roy
          uo frere et Garin le machour. uostre frere a rescouz fait lui a grant
          amour.  Quant la belle l  oÿ sy a dit par douchour   Aÿ Garin
          dist elle que en toy a grant uallour  Par le tien uassallaige uenray
          a grant honnour. Tu as aydié mon frere le noble poigneour. Se de lui
          es améz et se tu as m  amour Et si pouras auoir mon corpz sans
          deshonnour.  Anthiames et Gerin quant sçorent la uenour Encontre le
          roy s  en uont et Garin sans demour. Aussy font cheuallier barrons et
          siuatour. Acollé ont le roy enuyron et entour. Germaine l  accolla qui
          estoit sa sëour. Et le roy dist en hault que oÿrent le plusours  
          Faittes feste a Garrin le tres noble uassour Car par lui suy sauuéz
          de la gent payennour. Iammais le corpz de moy n  euïst son retour Ou
          pallais de Sezille. - Seigneurs se dist le roy que on nommoit Aÿmer
          uous deuéz bien Garrin pisier et amer Car par son hardiement m  a
          fait deliurer Du plus tres grant peril ou nulz homs puist entrer Dont
          ueïssiéz Garin pisier et honnourer.  Germaine la pucelle uint Garrin
          accoller.  Damoiseaulx dist elle Dieux uous ueuille sauuer  Mon
          frere auéz aydié  ce n  est mie a celler. Et quant il uous plaira
          deuers moy retourner Au beau fait qu  auéz fait sçarons bien
          regarder. - Belle ce dist Garins tout ce laissiéz ester Car i  ay
          fait ce que doy et riens demander. Ie doy bien faire au roy puis qu 
          il m  a fait donner Che que on doit saudoyer et faire et presenter. Ie
          sui uo saudoyer pou auoir concquester  Et quant sui en l  estour ie
          m  y doy bien porter De seruir mon seigneur iusqu  au membre coupper.
          Qui autrement le fait on le doit bien blasmer. Sy a une auenture qui
          fait bien a amer Car ce sont Sarrazins Perssant et Escler. Se peut
          on bien sur eulx son arme sauuer Sy que en pluseurs manieres y peut
          on prouffiter A bon seruice faire.  Qant la pucelle oÿ Garin que
          ainsy parla Le nuyt tient le roy court et ses gens festïa. Garin
          assit léz lui et forment l  onnoura Comme a bon cheuallier et haulte
          amour lui monstra. Anthiame et Gerin la nuyt seruirent la Et la
          franche pucelle que Garin moult ama. Mais Anthiame le bel a la belle
          pensa. Tant l  ama en son cuer qu  a riens elle ne pensa Mais oncques
          son penser dire ne lui oza. Ains plus le regarde et plus la regarda
          Tant plus lui esprent amour et plus l  embraicha.  Aÿ dist il amie
          grant beauté en uous a. uous estes la plus belle que oncques Ihesus
          crea. S  il me fust auenu che qu  au garchon fait a Ie fusse mieulx
          uenus que mes corpz ne sera. Or a Garins la grace que mais ne lui
          faura  Sy n  est c  un garchon car nul riche ami n  a. Mais c  est
          bien desseruy car bien desseruy l  a. Se honneur lui uient c  est
          raison qu  il le a Car c  est le plus hardis que oncques Ihesus crea.
          Sy croy que de la pucelle ia tort ne me fera. Il scet bien que ie l 
          ayme  ie lui ay dit piecha Quant dedens la battaille auec nous
          entra. Puis qu  il le scet uoir tant exploitera Que l  amour de la
          belle uers moy redoublera  Car i  ay fiance en lui car esprouué l 
          ay de piecha.  Puis dist a l  autre mot   Par Dieu qui me crea Or
          suye bien meschant que i  ay pensé cella. Car oncques ne fu homs ne
          iammais ne serra Que si femme ueult croire de ce qu  elle dira Et il y
          met son cuer si soustieux ne sera Femme ne le deçoiue.  Ensement
          dist Anthiaume qui la pucelle amoit. uolentiers le regarde uolentiers
          le seruoit. Et Gerin sert le roy qui Garin honnouroit. Le roy en
          appella Garin qui la estoit.  Sire trop me honnouréz dist Garin cy
          endroit. uez la mes deux seigneurs que mon cuer amer doit. Ilz m  ont
          cy anmené  ie suy en leur conroit. Quancques ie fay de bien remerir
          on leur doit  C  est tout leur quant que i  ay si ay conuent me
          foyt. Faites les hounourer car mes corpz ne pouroit Plus demourer
          ycy.  Et quant le roy le ooit Adont plus que deuant en son cuer le
          prisoit. Anthiaumes et Gerin uistement commandoit A seoir léz Garin
          car ainsy le uoulloit. Enssy alla la nuyt tout qu  on se deppartoit
          Qu  ilz s  allerent couchier chescun a son endroit De cy iusque a
          demain que le sollail leuoit. Et le roy Narchillus estoit a grant
          destroit Du bon roy Aÿmer que rescoulx on auoit. Mahom et Appollin
          durement mauldissoit Car ung payen lui dist ensement qu  il alloit
          Comment ung Cristïen le roy Aÿmer aidoit. Dollant fu Narcillus et
          forment lui annoyoit Et dist que la cité assaillir il feroit Et que a
          nous Cristïens dollans battaille demanderoit De quattre contre ung
          car bien les conuainqueroit. Et le roy Aïmer par ung matin se leuoit
          Et aussy fist Garrin qui de cuer Dieu seruoit. Anthiames au matin uers
          lui s  en uint tout droit Et quant il uit Garrin an hault le
          salluoit.  Garin se dist Anthiames uoir se uo corpz uoloit Certes
          le cuer de moy moult eureulx seroit. - Sire se dist Garin qui moult
          bien l  escouttoit Ia ne plaise a Dieu qui hault siet et loingz uoit
          Que ie faiche pour uous en quel lieu que ce soit Chose qui uous
          mesplase  - Sire ce dist Garin de moy ne uous doubtéz Car ie ne
          ferray chose dont ie soye blasméz. Ne uiuray que ung pou se auray
          toudix asséz. Et qui plus uit plus pert  ce sciecle est mortelz.
          Dieux le dist de sa bouche c  est fine ueritéz  Qui bien ne mesura
          ia bien ne sera mesuréz. Ia chose ne ferray a homme qui soit neéz Que
          ne uoulroye bien que on me fesist autelz. Dittes uostre uolloir  D 
          aidier suy aprestéz. - Garins dist Anthiames amis uous le sçauréz.
          uous sauéz tout de cy que sui enamouréz De la seur du roy ou grande
          est la beauté. Mais ie n  ay cuer en moy par Dieu qui fu penéz Que
          ie le puisse dire que tant sui alluméz Car oncques mais ne fus a
          Amours donnéz. Ne sçay que c  est d  Amours tous en sui aueuléz. Et
          que plus uoy la belle ou mon cuer est bouttéz Et tant me faut plus
          sens auiz et memoralitéz. Qui me donroit tout l  or qui est en X
          citéz Ie ne lui sçauroye dire ainsy que sui menéz. Bien lui diréz
          pour moy hardis estes asséz. Mais ie uous prie pour Dieu point ne
          uous assottéz Du marchié pour uous faire. - Syre se dist Garin par
          la uerge Marie De ce que dit auéz de ce que ie ne me prengne mie En
          l  amour de la pucelle dit auéz grant follie. Cuidiéz uous qu  elle
          le soit dont suy outrecuidie Que elle lairoit le maistre et lairoit
          la meisnie  Ne sui c  un poures homs de petite lignie Et uous estes
          homs de noble anchisoirie. Et le tempz est tel en ceste mortele uie
          Que on ne prise nul homme qui soit en ceste partie S  il n  est riche
          et poissant et s  il n  a seignourie. Trestout ce que ie fay en ceste
          partie N  est que pour u[ost]re amour et uostre seignourie. Tout ce
          que ie fay mon cuer le uous ottrye. En comuent le uous ay de ma foy
          fianchie Et en feray autant se Dieu me benye Que sy fuissiéz mon
          frere se Dieux me donne uie. A la belle parleray ains l  eure de
          complye. Tant lui diray de uous ainsy que droit l  ottrye Que la
          uostre besongne en sera aduanchie. - Amiz se dist Anthiames Ihesus
          uous benye. Mais alléz y bien tost le mien corpz uous en prie 
          Iammais ne mengueray se n  ay nouuelle oÿe. - Ie y uois se dist
          Garins or est drois que le die Car puis que uous scentéz d  amours
          la malladie. Il n  est mie bien aise qui poins est de l  ottrye Car
          le mal des dens passe.  Garin uient ens lequel n  y uault arrester
          Ou la pucelle fu qui tant fist a loer. Quant elle uit Garrin adont s 
          alla leuer. Et Garin le gentil le prist a saluer Et si dist   Ihesu
          Crist qui se laissa pener Gart ceste damoiselle que ie uoy la ester 
          - Amis dist la pucelle Dieux uous ueuille sauuer  Et bien puissiéz
          uenir et bien puissiéz raller. - Belle se dist Garrin ie ueuil a
          uous parler. Ainsy comme messaigier me uieng representer. Et se chose
          uous dyz que ne ueuilliéz greer Ie ne doy par raison ce meffait
          comparer  Car i  ay oÿ piecha dire et recorder Que messaigier qui
          ueult son messaige compter Sy ne doit auoir bien ne nul mal escoutter.
          - Sire dist la pucelle par Dieu qui fist la mer uous ne me sçaréz
          ia nouuelle rapporter Dont ie uous doye ia haÿne demonstrer De
          quancques uous uoréz dire. - Belle se dist Garin oyéz ma intencion 
          I  ay deux nobles seigneurs de haulte extraxïon  D  Acquitaine sont
          de la terre de renom. Duc en sera Anthiames et aisné le tient on. Il
          m  a cy enuoyé par bonne intencïon Comme chilz qui est espris par l 
          inspiracïon D  Amours ou tous bons cuers ont leur possessïon. L  a si
          enamouré de uostre doulce fachon Qu  il n  a force cuer corpz ne
          possessïon  Qu  il uous osast compter le grant affectïon La ou Amours
          de uous l  a en subgiectïon. Car tout entierement fait obligacïon A
          uostre gent corpz seruir pour acquerir le don De mercy par qui est en
          la uostre prison. Et en l  arme de lui est representacïon. uous diz
          que loyaument fait ceste questïon Coume chilz qui est empris de l 
          amoureulx brandon D  Amours par qui maint cuers sont en subgiectïon.
          Sy uous prie et requier par supplicacïon Que entendre uous ueuilliéz a
          droit et a raison A cellui pour qui fay la menistracïon Par la cause
          d  Amours qui en fait mencïon Et que des biens de uous lui donnéz
          liuerision.  Et quant Germaine ot oÿ ceste coclusion Dont regarde
          Garin en deschant le menton Et lui dist   Damoiseaulx bien och
          uostre raison Mais ung seul mot uous diray que i  apris en canchon
          Que on doit l  omme tenir a fol et a briccon Qui trop aultrui auanche
          et admenrist son nom. Et pour ce uous diray selon ceste occasion
          Parléz pour uostre besoigne   Quant Garins ot parler la pucelle
          Germaine Bien uoit qu  elle n  auoit cuer uollenté ne uaine D 
          entendre a Anthiame  sa raison tient a uaine. A soy meismes dist il 
           N  en parleray de la sepmaine Car il n  appartient point tel coutel
          a telle gaine.  Doulcement prist congié a la belle certaine. Et quant
          celle le uit sy en fu toute estraine  Pour ce que parlé n  ot a lui
          moult se demaisne. Et Garin s  en party qui de Ihesu se saigne  De la
          chambre est yssus qui est belle et hautaine. Anthiaume en a encontré
          qui attendoit a paine. Quant il percheut Garrin filz sa mere
          prochaine uers lui accourrut sy dist a uoix hautaine   Garrin
          uostre coulleur est ia changie en graine Deuenue est uermeille.  -
          Syre se dist Garin a le chiere membree Ie uieng de la pucelle qui
          tant est honnouree. uo besoing lui ay moult bien ditte et comptee Et
          lui ay trestout dit uo cuer et uo penssee Et sy ay la pucelle moult
          tres bien auisee. Et me dist au partir c  est uerité prouuee Que ie
          uous enuoyasse en sa chambre paree Et la uous en sera sentence
          declaree.  Quant Anthiaume l  oÿ se a la chiere clinee Ne fust mie
          aussy lyés pour l  or d  une contree. A icelle parolle dont i  ay fait
          deuisee Commencha au pallas une grande huee Car Narchillius estoit
          la dehors en mi la pree. Aus bailles feru tellement d  une espee Que
          parmi le moillon l  auoit presque coppee. Et disoit clerement allennee
            Faulx Cristiens faulssé fellons gens deffaee Dittes a uo
          seigneur sans nulle demouree Qu  il m  enuoye droit cy sans plus faire
          arrestee Quattre frans Cristïens chescun la teste armee Affin se
          chescun n  ait la teste coppee Q  arriere m  en yray en la moye
          contee. Et se matter les puich a ma hache haceree Que i  aye la
          pucelle qui est de moy amee. Quant le roy Aïmer a la chose escouttee
          Pour ce que la cité estoit moult appressé Auoient moult ses gens la
          chose desiree  Car on dist et c  est uray  N  est si trenchant espee
          Comme c  est de famine. Le roy fu moult dollant et aussy fu sa gent.
          Et du fier Narchilus menoient parlement Qu  a quattre cheualliers
          plains de grant hardement Battaille requeroit et ung camp proprement.
          A tant es uous Garin et Anthiame le gent. Quant le roy les choisy se
          leur dist saigement   Seigneurs barons dist il conseilliéz moy
          briefment Du fellont Narchillus que le corpz Dieu crauent  A bailles
          est uenus demander en present A quattre cheualliers bataille
          uistement. Et se mes cheualliers sont uaincus nullement Ie lui
          donnray ma fille et lui aray en conuent. Et s  il estoit uaincus il
          fera le serment Et il partira de cy a son efforcement. Plus ne feront
          uers nous noize nullement.  Et quant Garin l  oït grant uergoigne le
          prent Qu  il demande battaille ainsi a tant de gent. Ung petit s 
          auisa et puis dist doucement   Sire roy de Sezille uous sçauéz
          urayement Que me deuéz ung don sans nul reffuzement Saulfue l  onneur
          de uous et uo gouuernement. - Garrin ce dist le roy c  est uray
          certainement. Bien pouéz demander a uostre commandement Et se ie le
          reffuse le corpz Dieu me crauent  Car desseruy l  auéz uers moy sy
          loyaument Que encores le uous ottroy. - yres se dist Garin mon
          don demanderay Car uous le me deuéz et ie m  en payeray. Et pour ce
          uous demande ung don que auoir uoray. Ce n  est d  or ne d  argent
          car la uolenté n  ay Mais faire le camp au gayant sans dellay. Corps
          a corp ie m  y esprouueray. I  ay telle fiance en Dieu qui fist le
          ray Et ains le sollay couchant ie le uous renderay. Certes ou mort
          ou uif le uous presenteray. C  est le don que ie ueuil  autre ne
          demanderay. Se le me reffuzéz a pariur uous tenray. - Et Garrin dist
          le roy enuiz l  ottriray. Et gentil filz ie te pry au meilleur sens
          que i  ay Se requierch ung autre don et ie le ottryray. - Sire se
          dist Garin par le sang de Cambray Se ie n  ay ce don cy faulx ie
          uous clameray. Mais tenéz moy conuent et foy et ie m  armeray. - Par
          ma foy dist le roy enuyz ie le te feray. Mais en l  onneur de Dieu
          et de saint Nicolay Et la uierge Marie que ie reclameray Le don que
          auéz requiz point ne le uous retourneray. Alléz uous apprester et ie
          uous armeray.  Quant Germaine le sceut adont crya   Hahay  Aÿ
          Garin amis ton corpz ioly et gay Iaimmais en mon uiuant en cambre ne
          tenray   Ainsy dist la pucelle et Garrin sans dellay Fist apprester
          les armes. Garin fu ou pallais qui noblement regna. Anthiaumes et
          Gerin moult forment lui blasma De ce que au fel gayant sifaitement
          yra. Chescun lui dist   Amis pour Dieu n  y alléz ia   Mais
          Garrin respondy que ia ne s  en tenra. Le roy lui uest l  auberch et
          l  elme lui lancha Et Gerin et Anthiames chescun lui bien aida.
          Bonnes cauches de fer le ber Garrin caucha Chaint l  espee a son léz
          et le croix en baisa Et espoit et coutel mie ne oublÿa. Ung bon
          cheual courrant le bon roy lui liura Et fu couuert de fer et Garrin y
          monta. Tost et hastiuement le haiame lacha Le riche blason prist et
          le lanche appoigna. Quant Germaine le uoit le sanc lui mua. Elle
          dresche le main doulchemement le seigna. Le roy et ses barons moult
          bien le conuoya. Anthiame fu deléz et Gerin l  adexstra. Chescun a son
          pouoir le duist et doctrina.  Seigneurs se dist Garin sauéz comment
          il ua. Ie uous sçay bien bon gré de ce que n  en doubtéz ia. Ihesus le
          uous rende qui nous fist et crea  Et i  ay fianche en Lui que cy me
          ramenra. Et s  il me fault morir et Dieux destiné l  a Ne suiz c  uns
          poures homs si c  omme me oublyra Car ie l  ay oÿ dire et recorder
          piecha   A tel saint tel offrande.  Le roy ses barons sa fille et
          toutte sa gent Monterent a cresteaulx auironneement Pour ueïr de Garin
          le noble hardiement. De la cité yssy armé moult noblement. uers les
          bailles s  en ua ou le gayant l  attent. A terre fu assiz  la dormoit
          fermement Dessoubz l  espinette sur l  erbe qui resplent Deléz une
          fontaine qui couroit roidement. En l  ombre fu assiz et garde ne s  en
          prent Que ainsy on le uiengne ueoir ainsy ne aultrement. De son
          blason se fu targié souffissanment Et si auoit ung mur qui le trait
          lui deffent. La estoit a cestes si bien et tellement N  a garde de
          quarreaulx contraire nullement. Et Garins cheuaucha qui a Ihesus s 
          attent. La lanche porte droitte ou le pignon appent. Sezillioiz le
          regardent comment il ua fierment.  Dieux dïent les barons ensemble
          onniment ueiz quel cheuallier comment il s  estent Comment porte l 
          escu deuant lui gentieulment  - Par ma foy dist le roy il est bel
          homme et gent. Moult digne seroit de tenir cassement. Dame sainte
          Marie mere du Sapïent Sy uray que uo chier fil ueÿéz en tourment Et
          qu  Il recheut la mort pour rachetter sa gent Se me sauluéz cestui
          car ie l  ame loyaulment. Ie le doy bien amer se bon sang ne me ment
          Quant me saulua la uie.  Ainssy disoit le roy qui aux cristeaulx
          estoit. Et Germaine sa seur deuotement en prioit. Anthiaume et Gerin
          chescun a Dieu disoit Orison pour Garin qui bien améz estoit Et pour
          la loyaulté qui en son corpz regnoit. uenus est a Garin qui a l 
          espine dormoit Ou l  ombre sur le pierre léz le fontaine droit.  Or
          sus se dist Garin que le diable y soit   Le gayant s  esueilla et
          Garin regardoit. Sy tost qu  il le ueoit seul a le terre se clinoit
          Ne se daigna leuer pour ce que seul le uoit. Garins en fu dollans que
          si peu le prisoit  Se dist qu  en nul iour ia ainsy ne le combatroit
          Car a nul uasselaige tourné ne lui seroit. Lors abbaisse le lanche et
          le gaiant boutoit.  Or sus se dist Garin fel glouton malëoit  -
          Comment dist le gaiant mais tu boutte du doit  - Nainil se dist
          Garins mais de ce fer bien roit Dont ie uous ochiray ains que le
          uespre soit. - Enffes dist le gaiant se tu as fain ne soit Ie te
          pry par amour mengue et se boit Et puis se t  en reua en la chité tout
          droit Car le mien corpz a tien iammais s  assembleroit S  il n  en y
          auoit IIII ou uI chy endroit. - Gayant ce dist Garrin ie ferray tel
          exploit Que seul ie t  ochyray soit a tort ou a droit. - Par ma foy
          dist le Turch loyer me conuenroit Les piés et les mains  et s  on le
          mes loyoit Se aroiz tu asséz a faire. - Enffens dist le gayant ne
          te fayz point bleschier  Saiches se tu me fais encontre toy
          dreschier Ie te ferray ou corpz les costes brissïer. Ie ne uoroye que
          d  un doit a ton corpz atouchier. - ua glouton se dist Garin que
          Dieux uous doinst encombrier  Pour che que ie te ueuil cy endroit
          courrouchier Ie te diray qui ie suiz pour toy plus engaignier  Ie
          suiz cilz qui rescout mon seigneur mon droitturier Le bon roy de
          Sezille qui tant fait a prisier Qu  a quattre Sarrazins tu fiz
          ottroyer. Tous quattre les uaincquiz dedens le uiuier Et ramenay le
          roy sain saulf et entier.  Dist le fel gayant   T  en auras ton
          loyer. Il te uaulsist trop mieulx tes parolles laissier. On parle bien
          tant que on honist son plaidyer Et tu aras tant parlé que tu arras
          encombrier.  Adont se leua sus n  y ot que courrouchier. Ce sambloit
          au leuer ung diable d  Inffer  Bien Xu piés auoit et bien pres d  un
          quartier. uers Garin s  en alla le gentil escuier. Se lui hosta le
          cuisse de son courant destrier  Contremont le leua et le bouta arrier
          Sy qu  il fist le cheual et Garrin tresbuschier  Et puis a le
          fontaine s  alla recouchier. Bien lui cuidoit auoir rompu le
          hanespier. Quant Germaine le uit bien cuida esragier Et le roy
          reclama le Pere droitturier. Anthiame et Gerin commencherent a cryer 
           Aÿ seigneurs barons allons Garrin aidier  Le gaiant le a occhiz
          et n  y a nul recouurier. Ellas que mal alla la iouste commenchier 
          Mort l  a oultrecuidanche.  Or furent pour Garrin courrouchié et
          dollant. Las qu  il le conneuïst le deuil y fust plus grant De Gerin
          et d  Anthiame qui estoyent plaisant  Car Garin est lor frere si n 
          en sceuent neant. Aussy ne scet Garrin qu  il leur soit attenant Ne
          cuide seur ne frere auoir ie uous creant. A terre l  auoit abbattu le
          traïttre gayant Mais Garins asséz tost se leua en estant. Pardessoubz
          l  espinette choisy son mal ueuillant Qui haultement lui dist   Se
          tu reuiens auant Ton corpz mahaigneray par mon dieu Terguant  - Par
          ma foy dist Garin ains te ferray dollant   L  espee qu  il tenoit
          ua contremont leuant  Au gayant s  en ua tel horrïon donnant Que le
          sennestre brach lui ua par mi coppant. Quant le gayant le ueyt encoste
          lui gisant Adont gietta ung cry sy orible et grant Que toutte la
          chité en ua retentissant. Quant les Cristiens l  oÿrent ilz en furent
          ioyant. Ly ung a l  aultre dist   uela homme uaillant  Iammais roy
          Narchilus n  en yra gabant.  Et le gayant se ua uistement dreschant.
           Garchon dist le gaiant qui te ua conseillant Quant tu me uas ensy
          droit cy esmehaignant  Par le foy que ie doy Mahon le tout poissant 
          Ennuyt te penderay contre uent ballyant.  Lors gietta uers Garrin ung
          grant coutel trenchant Et Garrin destourna le cop en renuoyant  Et
          le coutel passa par autel conuant Que parddens ung arbre entra bien
          ung piet grant. Ce ueirent les Cristiens aprés l  estour siuant. Adont
          ua le payen son espee sacquant  Allexandre ot a non si le forga
          Gallant Auec Durendal l  espee au duc Rollant. Oncques si bonne espee
          ne uit on apparant Car demi piet et plus auoit bien de taillant. Et
          Garrin le fery de l  espee en lanchant Sy qu  il lui entamma le
          hauberch iaserant Et le naura en char que le sang en ua fillant. 
          Diables dist Narchilus qui uit oncques tel enffant. Pités est qu  il
          ne croit Mahom ne Terguant Car moult a uassellaige.  Le gayant fu
          dollant en lui n  ot qu  aÿrer. D  Allexandre s  espee alla Garrin
          frapper. Sur son hayaume amont l  alla si assenner Que le chiercle et
          les fleurs en fist ius aualler Et de l  aischier aussy le feu
          estinceller. La espee tourna mais fist crauenter Et quartier a fait
          de l  escu ius copper Et en la terre fist l  espee ung piet entrer.
          Oncques nulz homs n  oÿ de tel cop parler  Se ne tournast l  espee
          n  en peuïst eschapper. Mais toudix est sauuéz que Dieux ueult sauuer
          Et Dieux ama forment Garin le bacheller. En maint lieu prilleulx lui a
          uollu monstrer Ainsy que uous poréz oÿr et escoutter. Entre Garrin
          uient le brant a le terre couller Et il uoit le gaiant du rasacquier
          pener Lors le fery Garin sans point de l  arrester. En la sennestre
          cuisse le ua sy assenner Par le uertu de Dieu qui tout a a ssauluer
          Qu  il lui fist une cuisse toutte ius raser Sy qu  il fist le gayant
          a la terre tumer.  Dieux dïent Cristïens uez la bon bacheller  Car
          sans l  amour de Dieu n  en poroit adchieuer Le mort de che gaiant 
          il n  y poroit durer Se de Dieu n  auoit grace.  Quant le gaiant
          cheÿ moult laidement bret a. Garrin hardiment sur le gaiant monta. Le
          gaiant de l  angousse moult souuent se palsma  En terre laist l 
          espee pour l  angousse qu  il a. Et Garrin fiert a lui qui point ne
          l  espareigna. Quant le gaiant reuient sy se resuygura Et une maint
          qu  il ot aprés Garrin happa  Deux tours par grant aÿr entour lui le
          tourna Et puis le laist aller apprés lui le boutta. XXIIII piés et
          plus de son corps l  eslonga. A tel meschief queÿ qu  a poy qu  il ne
          creua. Long tempz fu a le terre que nul mot ne sonna. Et quant le roy
          le ueyt tout le sang lui mua  Et la belle Germaine moult grant deuil
          demena  Anthiames fu dollans et Gerin souppira. Ella  se bien
          seuissent comment la chose ua Garrins fust leur frere chescun d 
          eulx y fust ia. Mais de Garin ne sceurent comment la chose ua Et que
          ce fust leur frere nul d  eulx n  y pensa. Mais pour l  annoy de
          Garrin tres forment leur annoya. Grant deuil en uont menant tous
          ceulx qui furent la Et pour Garin prierent chescun et cha et la. Bien
          cuident mort Garrin mais quant il se releua Dont menerent grant ioye.
          Quant Garins le uassaulx fu a piés leuéz sus Adont uers le gaiant est
          briefment accourus. Allexandre appoigna dont le branc estoit nuz.
          Quant le tient en sa main oncques sy liés ne fut. Ihesu Crist en loa
          et ses dignes uertus. Et le gaiant a dit   uous en seréz pendus. Par
          toy suis affolléz dont ie suis moult confus Quant de toy suiz naurés
          et se m  as combatus. - En nom de Dieu dist Garrin ce fait le doulz
          Ihesus. Il ne uient pas de moy ains uient de ses uertus. Or te faiz
          bauptisir se wyde mes argus   Adont le faulx gaians ne s  y est
          attendus. Il se mist a genoulx et si s  est deffendus. Et le bon Garin
          s  est de pierres pourueüs. Au Sarrazin giecta tant de cailleux cornus
          Qu  il l  abbaty a terre. Le gaiant est cheüs qui moult fu lapidés 
          Le cuisse auoit couppee du branc qui fu letrés. Et Garin saut a lui
          qui ne s  est arrestés. D  Allexandre l  espee dont le achier fu leés
          Le fery tellement Garin lui adurés Que de son chief lui est le hayame
          uolléz. A l  aultre cop lui fiert se lui coppa le néz. Sur le gaiant
          fery bien XXX copz passéz  Ne pouoit de ferir adoit estre lasséz.
          Adont l  ochist Garin dont maint iour fu loéz Et en mainte contree en
          fu rodoubtéz En cités cristeaulx et en pallais pauéz  Car oncques
          plus beau fait ne fit homme néz Comme fist Garins ainsy que uous
          oréz. Quant le roy Aïmer qui enssy est nomméz uit le haulte proesse
          dont Garin fu fondés Les clocques fist sonner que on l  oÿt de tous
          léz. Les Sarrazins s  en fuirent a loiges et a très Et encores ne
          sauoient que leur roy fu tués. uers la cité accourent les hauberch
          endosséz Et Garrin se retrait qui moult estoit lasséz. A le porte
          trouua ses deulx freres carnelz Dont il fu par amour baisiéz et
          accolléz Et le roy dist   Garin tres bien dit l  auéz  Par toy es
          mon payz au iour de hui deliurés.  A tant es Sarrazins qui uiennent a
          tous léz. Leur seigneur ont trouué qui estoit descouppé  Dont fu tres
          grant deuil des Sarrazins mené Et pardeuers l  ost fu tantost
          rapportés. ueoient les Cristïens de combatre apprestéz. Mauldis soit
          le paien qui uers eulx soit alléz  Ains retournent uers l  ost et
          esbomiéz Et pleurent leur seigneur qui a fin est alléz. Et le roy de
          Sezille est arriere retournéz Auec luy Gerin et Anthiame dalléz. Sy
          enmainent Garin iusqu  au pallais listéz La a trouué Germaine  par
          lui fu desarméz.  Garin se dist le roy sauéz que uous ferés 
          Concquis auéz ung don tel que demanderéz A mon entierement  tres bien
          uous auiséz. - Frere se dist la belle puis que ung don lui donnéz
          Ie uous pry que de moy lui soit present donnéz. - Ma seur se dist le
          roy si soit que uous uolléz. - Sire se dist Germaine Dieux en soit
          loéz  Et ie uous donne ung don que mie n  ert ueés Sauuéz l  onneur
          de my et garny en bontéz. - Dame ce dist Garin de ce ne uous
          doubtés. Don ne demanderay dont mes corpz soit blasmés. - Garin dist
          la pucelle soyéz bien auiséz  Se n  estes conseilliéz a moy conseil
          prennéz. Bien uous conseilleray se croire me uolléz Sans faire uo
          dommaige.  Or a Garrin deux dons que on lui a promis. Il regarde
          Anthiaume qui moult estoit pensis Et son frere Gerin qui tant estoit
          faitiz Et le roy Aïmer regarda ens ou uis Et la franche puchelle
          blanche comme fleur de lyz.  Et Dieux se dist Garins Pere de
          Paradix Se ie uoloye ia estre ung peu faintis Ie seroie en honneur
          car il m  est bien promis. Mais certes i  en seroye en pardefin haÿz
          Car ie suis poures homs et de parens petis. Et qui se desnature en la
          fin est haÿz Car a peu d  occasion uient la besoigne au pis  Homs
          rengne saigement qui tient estat onnis. Tous iours m  aidera Dieux et
          le Saint Esprit Car qui sert loyaulment Dieux l  aïde toudix Car
          certes de mal faire n  est nulz homs remplis Et il fait bon concquerre
          aucuns bons amis. C  est le amour de Dieu qui en la Croix fu mis C 
          est le amour du roy c  est le pourffit de lis. A icellui me tiengz
          ia ne seray faintis.  Ainssy con il penssoit et qu  il est asoupplis
          Anthiame qui le uoit qui estoit moult penssiz Lui a dit   Beaux
          amis se uous n  auéz auis De demander les dons que on uous a cy
          promis Bien uous conseilleray s  il uous uient a deuis. - Anthiame
          dist Garrin ie suis asséz soubstiz De demander au roy qui est bien
          mes amis. Ie lui demanderay ie suiz amaneuis  Et sy ne seréz ia ne
          ueüz ne oÿz.  Quant Anthiaume le oÿ le sanc lui est fremiz.  Aÿ
          dist il a lui a ce cop suiz bien petis. Or uoy bien que Garrin est
          trop enorgeuilliz. Par le sien hardiment est monté en tel pris
          Iammais ne daignera nul homme qui soit uiz. Car i  ay bien oÿ dire qu 
          on uoit en maint paÿz Que quant ung poures homs de linaige petis Qui
          uient de bas affaire et de poures amis Quant il monte en auoir et il
          est enrichiz Il est en tous estas fellons et despis Orgeuilleulx
          fellons cuidans et deffis Que chilz qui est uenus de richesse
          garnis. On ne uoit oncques tant combatre les gentiz Car le riches
          homs qui des bons est uenus Portent honneur l  un a l  aultre.  Ainsy
          cuidoit Anthiame qui cuidot follement. Et Garrin a parlé tres bien et
          saigement  Dist au roy de Sezille a la uoix haultement   Sire
          donné m  auéz ung don a mon tallent Et ie le ueuil auoir sans nul
          arrestement. uostre seur ie demande qui tant a le corpz gent Non pas
          pour moy ne pour mariement Et ne doye faire a lui  ains est
          parfaitement Pour mon seigneur Anthiaume qui cy est present Filz au
          duc d  Acquittaine gentilz homs forment Assennee l  aréz bien et
          noblement. Et uous ma doulce dame ie diz tout enssement Que uous
          obeïssiéz par le uostre serment A espouser Anthiame  uous le m  auéz
          conuent. Aultre don ne demande ne d  or ne d  argent Car ie sçay bien
          que Anthiame uous aime loyaulment. Or uous prie que les nopches
          fachiés lÿement.  Quant Anthiaume le oÿ parler syfaittement A deux
          brach l  accolle et baise doulcement  Et a dit   Mon ami par le
          mien enssient De uous n  a plus preudomme dessoubz le fiermament. A
          ce cop uous ay bien esprouué urayement Et ie prie a Cellui a qui le
          monde append Desseruir le me laist bien temprement.  Et le roy de
          Sezille qui tant ot d  esient En appella Garrin et lui dist
          uistement   Garins or uoi ge bien certainement Que amis pour amis
          ueille. - Garin se dist le roy loyal homme gentil Quant a aultruy
          as donné ce que t  as desseruy. Seur uous auéz Anthiame puis qu  il
          est ainsy  Tantost l  espouseréz sans faire nul dettry.  Dollante fu
          la belle quant la parolle oÿ  Nonpourquant s  accorda et ad ce se
          consenty. Anthiame dansel le yssnellement pleuuy. L  endemain au matin
          Persant et Araby Laisserent le grant siege et sy se sont party Pour
          le fellon gaiant qui par Garin est finy. Pour tant se sont de la
          trestous enffuïz  En lor paÿz s  en uont dollant et esbaubis Payens
          Sarrazins et fellons Iuis. Anthiaume espousa la dame puissedy Et en ot
          des enfans qu  il ama et chiery. Le roy Yuon de Gascoigne d  icelle
          dame yssy Et Clarisse qui ot le duc Regnault a mary Cellui de
          Montauban que Charles tant haÿ. Ensement fist Garin qui ses freres
          seruy. Anthiaume l  appella se lui dist sans detry   Sires
          compains dist il pour l  amour de Dieu mercy. ueuilliéz nous
          conseillier car trop sommes honny De no tayon que on nomme de Pauye
          Tiery. Il tient le nostre pere qui nous engenry Et l  a mis en prison
          et l  a mal esbauby. Sy en deuons bien estre courrouchié et mary. Mais
          de uostre conseil s  il uous plaist arons cy Et ferons uollentier. 
          Et Garrin respondy.  Seigneurs se dist Garrin par le foy que doy
          mi uostre tayon deuéz bien tenir a ami. Peres fu uostre mere que
          souef uo noury. Toudix ay oÿ dire et pour uous le uous pleuy Que
          niches est li homs et de sens mal garny Quant il boute son doit entre
          feu qui bruÿ Qui est empres escorche. - Seigneurs se dist Garin a le
          chiere hardie uous auéz a tayon Thiery de Pauye Qui uostre pere tient
          en la soye partie. Par mon conseil n  aréz contre lui aramye  Ains
          yréz deuers lui a tres belle maisnie uestus noblement et tous d  une
          partye. uo tayon trouueréz en la chité iolye. Bien uous festira et
          uostre baronnye. Adomt le prieré ainsy c  om s  umillie Que uostre
          pere soit de prison alleguie. Ainsy pouroit la paix estre partraittie
          Par paix et bonne amour et bonne drüerie. Et g  iray auec uous par
          bonne compaignie.  Ainsy disoit Garin que Ihesus benye. Las ne
          sçauoit comment ceste euure fu bastye. Et le duc qui estoit en prison
          a Pauye Estoit son droit pere sans nulle uillonnie Et ceulx furent
          ses freres que ensement castye. Et chus accors fu fais sy comme l 
          istoire crye Et se party Anthiames de Germaine s  amie Et s  en mena
          Garin a le chiere hardye. A deux cens compaignons ont la chité
          guerpie. Congiet ont pris au roy et a le baronnye. Le roy les commanda
          au Fil sainte Marie. Iammais ne reuenront en la terre garnie S  aront
          eü a faire. Or s  en uont les III freres uers Pauie le grant Mais
          point ne congnissoient Garin le souffissant. Et Garin encement n  y
          alloit point pensant Que ce soyent ses freres  il n  en sçauoit
          neant. Ne sçay qu  on uous yroit le chanchon allongant. De cy iusqu  a
          Pauye ne se uont arrestant. Et son pallais monta le roy incontinant
          Ses cheualliers manda qui la les uoit seruant Et Yuoire sa fille
          manda tout maintenant. Elle estoit seur a Floure ce trouuons nous
          lisant Mere du bel Garin et des deux autres enffans. Et quant le roy
          les uist se dist   uenéz auant  Il est bien uerité et est bien
          apparant Que moult me fist le duc d  Acquittaine dollant Et quant ma
          fille desboutta pour ung songe meschant. Or l  ay en ma prison ou il
          est languissant  Iammais n  en widera en iour de mon uiuant Par nulle
          creature ne roy ne amirant Ne le saint appostelle s  il m  en alloit
          priant. Or me uiennent uoir en mon pallais luisant Les deux filz de ma
          fille qui sont fier et poissant. Or uous prie qu  il n  y ait ceans
          petit ne grant Qui du duc Sauary uoist ung seul mot sonnant. Ains le
          tenéz a mort d  or mais en auant Et qu  enseueliz est le duc au corpz
          uaillant Toudroit en l  abye de mon seigneur saint uinçant. Et quanc 
          on y uoit I tombe estoirant La ou son nom soit mis   Cy est le duc
          gisant  Ensement qu  il affiert a prince souffissant.  Ensement fu
          il fait con ua deuisant Et furent les ouuriers celle tombe estoirant.
          Anthiame et Gerin et Garin le poissant Entrerent ou pallas dont ie
          uous uous comptant. La trouuerent le roy au faudesteul seant. Léz lui
          estoit Yuoire qui le cuer ot plaisant Qui ses nepueuz alloit
          douchement regardant Car il est bien raison et s  est bien affreant
          Que sanc aime l  un l  autre. Or furent les enfans ou pallais de
          renom. Deuant le roy Thiery sont mis a genoullon De Dieu l  ont salué
          qui souffry Passion.  Enfans se dist le roy a Dieu benichon  Bien
          soyéz uenus dedens ma regïon  Il me semble que uous n  estes uenus
          que bricquon Ainchois estes uenus a guise de baron. Sy en suiz
          forment lyéz en ma condicïon. - Sire se dist Anthiame uéz uous ce
          danssillon  Bien le deuéz loer et essauchier son nom Car par son
          hardiment et par son ottrison Auons ceste honneur et reueracion. Il m 
          a donné moullier de haulte extraxion Fille au roy de Sezille qui cuer
          a de lyon. Aprés lui seray roy de celle regïon Tout par ce cheuallier
          qui tant a de renom Car c  est le plus hardis qu  ains uesty
          haubergon Ne qui oncques montast sur destrier aragon. Bien le deuéz
          amer par bonne intencïon Car nous l  auons trouué sy loyal compaignon
          Que par son seruice nous donne beau don. - Par ma foy dist le roy
          moult a gente fachon  Il semble bien gentilz de haulte extraxion. S 
          il a mestier de nous et de nostre region Bien lui uouroie merir car
          bien y a raison. Car s  il uous a fait bien et reueracion Fait nous a
          courtoisie.  Anthiame et Gerin et Garin li sennés Furent deuant le
          roy qui Thiery fu nomméz. D  autre part fu Yuoire ou grant fu le
          beautéz. Chelle fu seur a Floure se dist l  auctorités Mais elle
          estoit mainsnee plus de X ans passés  Oncques adont son corps n  ot
          esté mariés. Quant elle uit Garin qui tant estoit loés Asséz le
          regarda enuiron de tous léz. La belle en estoit ante  point ne sçot
          les secrés. Le bel Garin regarde uolentiers et de grés. Il estoit
          moult bien fais et gentieument mollés Qu  il estoit si tres beaux et
          bien ymaginés Qu  ains femme ne le uit qu  il n  en fust amés Que
          tant estoit bieaux et tant bien auiséz Que a femme ne monstra amour ne
          amisté Dont il peuist nullement este biffamméz Fille de son seigneur
          ne femme de cassés A contes ne a roy ne a roy courronnés  Sy en fu
          mainte foix haÿz et reffuséz. Yuoire uit Garin qui tant fu honnourés 
          En son cuer l  enama et lui fu inspiréz D  un tres doulz sentement que
          en son cuer fu entrés. Garin ua regardant qui tant ot de beautéz. Et
          Anthiames parla le cheuallier loés Et a dit   Sire roy il est bien
          uerités Que nostre pere fu par uous emprisonnéz Le bon duc d 
          Acquitaine Sauary le senéz. Or uous prions pour Dieu qui en Croix fu
          penéz Sire roy debonnaire que le nous deliurés. Ad che don cy
          endroit sire roy uous accordéz Ne uous priasmes de riens en iour de
          noz aés. - Enffans se dist le roy moult saigement parléz. uray est
          que uostre pere qui tant fu honnouréz Fist a la uostre mere mainte
          aduersités De quoy ie le haÿch car i  en fu moult aÿréz. En ma
          prison le tiengz longuement et asséz. Oncques ne lui failly ne le uin
          ne le clarés Ne bonne uenoison ne bons chappons lardéz. Tout ensy que
          i  estoye seruis et conraés Lui fu pour uostre amour le mengier
          atournés. Mais la mort qui tout prent et uesques et abbés Les grans
          et les petis nulz n  en est depportés Prist le duc uostre pere  et
          si fu enterrés En une riche abbye la ou uous trouueréz Sa tombe ou
          son nom fu fais et ordonnéz.  Quant les enffans l  oÿrent le sang
          leur est mués. A souppirer ont pris  le sanc es les est clinés. 
          Enffans a dit le roy or ne uous desmentés Car tous yrons après si
          uoir que Dieu fu néz Sy tost qu  a Dieu plaira qui en Croix fu penéz.
          Nous n  auons nul demain si que uous le ués. Sicques saiges est cellui
          qui bien est aprestéz Pour aller celle uoye.  Les enfans furent moult
          courrouchié et dollant. Bien croyent roy Thiery de che qu  il ua
          disant. Mais en prison estoit le duc dont ie uous suy chantant
          Pardedens une tour ou on le ua gardant. Ellas le duc ne scet la ou
          sont ses enffans Et se bien le seuïst ne lui uaulsist noyant Car il
          n  auoit pour lui cheuallier ne sergant Qui allast deuers eulx la
          uerité comptant. Mais briefment le sçaront si com orés esrant. Or
          furent les enfans ou pallais reluissant  Le roy les fist seruir en
          guise d  amirant. Yuoire la pucelle ua ses enffans seruant Et de l 
          estant Garin ua forment demandant.  Ante dist Anthiaume par les
          sains d  Orïant En tout le monde cheuallier si uaillant Pleuïst a
          cellui Dieu qui naist en Bellïant Et nasqui de la uierge pour nous
          faire garant Que ce fust uo maris bien l  iroye accordant  Car ne
          sçay homme nul dessoubz l  estoille couchant Qui de toute noblesse
          allast Garin passant Ne de haute pröesche s  allast uers lui uantant.
          - Par ma foy dist Yuoire moult a le cuer sachant. Eüreuse sera celle
          qui l  ara en amant   Adont entra la belle en la salle plaisant Et
          les enffans s  en uont moult bien appareillant. Toudroit a l  abbye
          qu  on dist a saint uinchant Allerent pour oÿr la messe souffissant.
          Les moisnes de layens et les petis et grans Estoient informé par roy
          Thiery commant De le tombe qu  on fist en le glise seant. Les enfans
          uont aux moisnes uistement demandant La ou leur pere gist et il les y
          uont menant Droit a le faulse tombe qu  on fist la apparrant. Le nom
          de leur chier pere uont deseure trouuant. Au couuent ont priee toudeux
          les enffans Que pardeuant l  autel dedens le cuer seant Soit mis le
          corpz leur pere et il yront payant. Et li abbé a dit qu  il en yroit
          parlant A tous ceulx du couuent derriere et deuant  Ainsi remest la
          chose. Or furent les enffans pardedens l  abye. Pour l  amour du bon
          duc chescun la endroit prie Que pités en ait Dieux le fieulx sainte
          Marie. Bien cuident qu  il fust mors mais il ne l  estoit mie  Et
          par temps en sera la uerité gehye. Les enffans sont retrait en la
          salle iolye. Ou pallais ont trouué roy Thiery de Pauie  Toudeux les
          salueent et le roy les festye.  Sires dist Anthiames a la chiere
          hardie Acquittaine est a nous la chité antiee. - uoire se dist le
          roy mais i  ay nouuelle oÿe De uo marastre Yderne qu  on dist que se
          marye. Il y a ia ung an que la pute haÿe A espousé ung prinche d 
          orgeuilleuse maistrie. Driamadan a nom  le corps Dieu le maudye  - A
          Dieux dist Anthiame ueez cy euure anemye Q  il prist no marastre qui
          puist estre bruÿe  A tort nous est la terre tollue et eslongie. -
          Enffans se dist le roy uous faittes grant follye Que ne uous
          retournéz en uostre seignourie. Les bonnes gens de la et la
          cheuallerie Ne soufferoyent pas que la terre iolye uous soit
          sifaittement toullue ne rauye. Tyréz uous par de la  C  est ce que ie
          uous prie. Et se mestier auéz de seccours ne d  aÿe Secourir uous
          yray banniere desploÿe.  Quant les enffans l  oÿrent chescun l  en
          remercye. Ainsy sont demouréz en la salle uautye Et la fu des enffans
          li amours pourtraittie D  Iuoire et de Garrin a le chiere hardie 
          Car elle y a mis son cuer et toutte s  estudye. Se dist a ses nepueulx
            Par Dieu le filz Marye Asséz tost me seroie ad ce fait
          conseillie. Mais du roy seroie moult durement haÿe Et des autres aussy
          durement admenrye. - Ante font les barons ne uous esmayés mie Car
          se Garin n  auoit que s  espee fourbye Il acquerra asséz de terre et
          de mannandye. Prenéz le cheuallier tout a no commandie  Iammais ne
          uous faulrons ie uous adcertiffye.  Et Yuoire respont   Et ie le
          uous ottrye Mais qu  il plaise a Garin a la chiere hardie.  Lors fu
          Garins mandéz en la chambre iolye. Deuant ses frerres uient son ante
          a fianchie Car il n  en sauoit riens car ne le feïst mie Pour tout
          l  auoir du monde. Syfaitement Garin son ante fiancha En une riche
          chambre ou elle le manda. Anthiames et Gerin a ce fait s  accorda 
          Aussy fist Garin qui son ante en prya. La nuyt furent en ioye en celle
          cambre la  Or uoit bien la puchelle que aller l  en conuienra
          Auecques ses nepueuz et Garin qu  elle ama. A soy meïsmes dist puis
          qu  aller en faura Qu  a ses nepueulx tous II la uerité dira. Lors s 
          auise ainsy se aulx enffans en parlera  Le cuer lui signiffie que
          elle s  en tenra. Ainsy fu uariant et forment conuoitta Qu  elle leur
          peuïst dire que son cuer pensa. Et on dist I parler oÿ l  auéz piecha
           Quiconcques ueult celler une chose quant l  a Ne le dye a sa
          femme. Iyuoire la pucelle ne se uault arrester. Ses deux nepueux alla
          bellement apparler   Cousins ce que ie sçay ne ueuil plus celler.
          uostre pere n  est point mort saichiéz le sans doubter. Ains est en
          une tour ou on le fait garder. - Ante font les enfans moult faittes
          a loer. N  en uoriesmes tenir ung royame a garder. Pour Dieu auiséz
          uous qu  on le puist deliurer Car auec nous uoullons nostre pere
          mener.  Et la puchelle dist   Che fait bien a creanter. Au uespre
          uouréz uous en ma chambre soupper Et ie ferray si bien le besoigne
          apprester Que demain en yrons au point de l  adiourner Et uo pere
          ferons bien richement monter.  Et dïent les enffans   Bien uous
          deuons amer.  Puis uont auec le roy iusqu  au uespre iuer  Et quant
          ce uint au nuyt n  y uoront oublyer. Et Yuoire ne uault de la
          besoigne cesser. Au tourier est uenue et se le ua saluer Et lui dist 
           Alléz en celle tour deffermer Et sy faittes le duc en ma chambre
          mener  Car mon pere le roy uoulra a lui parler.  Chilz cuida que ce
          fust uoir et ne l  osa reffuser  Ne cuidast que la dame ne se mellast
          de bourder. Toudix ont occasion riche gens mieulx d  embler Que gens
          de poure affaire. Le tourier est uenus toudroit a la prison Ou le duc
          estoit qui Sauary ot nom. Cras estoit et poissant et de fiere fachon
          Que le tourier le uit  se lui dist a hault ton   Or amis dist il
          pour quoy me mand  on  Est ce pour deliurer ou pour destruction  Me
          ferra roy Thiery morir en sa prison  - Nennil sire dist il n  en
          ayéz souppechon  Ains croy que uous aréz uostre deliureson.  Et
          quant le duc l  oÿ se drescha le menton  Il estendy le corpz par tel
          diuisïon Et fist la une chiere a guise de lyon. De la tour est yssus a
          sa diuisïon. Le puchelle attendoit le cheuallier baron. Elle a dit au
          tourier   Bailliéz moy ce prison  - Dame dist le tourier a uo
          commandisson. Ie sçay bien que de lui ne ferréz excepcion. - Tu diz
          uoir dist elle il ara renchon  Sy en ferons la paix en bien courte
          saison.  Lors le saissy la belle per l  ermin pellichon Et lui dist
          quoyement   Sire par saint Simon uous seréz deliurés qui que le
          ueuille ou non.  De cy iusqu  a la chambre ne font aresticion. Adont
          lui a baisié le bouche et le menton. La fu grande ioye. En la cambre
          la belle la fille o roy Thery Furent en grant sollas pour le duc
          Sauary. Et Garin en eubt ioye pour qu  il les choisy Qu  il auoient
          ainsy leur uolloir accomply. Ellas il ne scet mie le uoir de ce fait
          cy Qu  il estoit son pere et qu  il l  engenry. Mais par tant le sçara
          Garin qui a le cuer hardy Comme ie diray en ce liure ioly. Yuoire la
          puchelle pour Garrin son ami Fist trousser ses ioyaulx et maint cheual
          garny. Ung pou deuant le iour furent prest et furny Et montent tous
          ensemble et leurs gens aussy Pour yssir de le uille dont uous auéz oÿ.
          Yuoire la pucelle qui oit corpz agensy Fist entendre a ses dames se
          neueuilz conduisy Et qu  elle reuenra si c  om le ratendy. Mais ce fu
          ung esteuf pour uray ie le uous dy C  on rattend a le cache. Or s 
          en uont lïement les demoisel uaillant. Sy en mainent le duc qui le
          cuer ot sachant Et Yuoire qui fu de moult noble semblant. De cy iusqu 
          a la porte ne uont arrestant. Fremee l  ont trouuee  le portier uont
          hucquant. Et le portier quant ua Yuoire congnoissant Lui a dit
          douchement   Ie suis a uo commant.  Lors leur ouury la porte et il
          en uont widant. A coite de cheuaulx s  en tornerent brochant  uers
          Sezille s  en uont baudement cheminant. Toutte nuyt cheuaucherent
          iusqu  au soleil leuant. Une forest trouuerent et la s  en uont
          embusquant. Dirent que n  en partiron iusqu  au sollail couchant Pour
          la doubte du roy qu  il ne les uoist sieuant. Et le roy de Pauye de ce
          n  en sçot neant. Mais la maistresse Yuoire se ua esmerueillant De che
          que la puchelle n  en ua retournant. A ses ioyeaulx perchut qu  elle
          s  en ua fuiant Sy qu  a l  eure de prime se ua de la partant  uers
          le pallas s  en ua le roy demandant. En sa chappelle fu son seruice
          escouttant Et aprés son yssir se lui uint au deuant Le maistresse sa
          fille qui l  alla saluant Et lui dist   Sire roy i  ay moult le
          cuer dollant De uostre fille Yuoire qui de beauté a tant Car auec ses
          nepueuz qui moult sont souffissant S  en est ie croy allee selon
          mon enssïant. Anthiame et Gerin l  en uont ie croy menant. -
          Comment ce dist le roy s  en uont dont les enffans Sans prendre a
          moy congié  Ie ne le croy neant.  A tant es le tourier qui le roy ua
          querant. Ia yra il aultre chose comptant Dont il n  a pas ioye. Le
          tourier est uenus au roy yssnellement.  Sire dist il a lui ne me
          cellés neant  Ne fu che pour uo gré et uo consentement Qu  ersoir ie
          deliuray Sauary au corpz gent A uostre fille Yuoire  Ie m 
          esmerueille forment Que ne renuoyéz a moy isnellement Se uous n  auéz
          a lui paix et accordement.  Et quant le roy l  oÿ a pou dire ne
          sent.  Comment ce dist le roy par le Saint Sacrement As tu dont
          liuré le duc sifaittement  - Oïl sire dist il a uo commandement. -
          Par ma foy dist le roy ie n  en sçauoye neant. Mais par le foy que
          doy a Dieu omnipotent Tu en serras pendus et encroés au uent  -
          Ellas dist le tourrier ue chi mal payement   Et le roy s  escrÿa a
          la uoyx clerement   A cheual  A cheual  Montons hastiuement  Ma
          fille m  a traÿ. Le corpz Dieu le crauent  On norist tel oisel par
          le mien serment Qui puissedy s  en uolle.  Moult dollans fu le roy 
          durement lui anoye. uers le chambre sa fille s  en ua a peu de ioye.
          Mais il n  y a trouué bon ioyel ne monnoye Mantel ne plichon ne
          riche drap de soye.  Par ma foy dist le roy a pou que ie ne
          maruoye. Or tost seigneurs montés  Pour Dieu ie uous en proye. Qui
          le me ramenra par les sains de Sauoye L  amour de mi ara partout ou
          que ie soye Car iammais a nul iour haÿr ne le poroye.  Lors montent
          cheualliers et ont prins la uoye. Bien uoyent les escloz mais ce trop
          les fouruoye Qu  il estoyent entré ens ou bos qui uerdoye. C  est ce
          qui les destourne. Ainsi le roy Thiery fist sa fille chachier. Mais ce
          fu sans raison et n  y sçot adreschier Car ceulx uont toutte nuyt
          sans point de l  attargier. uers Sezille s  en uont le doulx paÿz
          plainier. Ne sçay c  on uous allast le chanchon eslongier. A Reges
          sont uenus  la s  en uont herbergier. Et le roy les alla doulchement
          festÿer. Et Yuoire la belle que Dieux gard d  encombrier  Qui moult
          amoit Garin le bacheller legier Bien le cuidoit par tant auoir et
          nopchier. Mais il leur aduenra si mortel encombrier Que leurs amours
          faulra partir et eslongnier Car dedens Acquittaine en ua ung
          messaigier Qui a Yderne ua ceste chose nonchier. Mariee estoit ia ot
          ung an entier A ung prinche poissant qui moult a le cuer fier  Il n 
          y ot plus orgeuilleux iusqu  a Montpellier. Driamadas ot a nom bien
          le plus tesmoignier  De Tarrente tenoit le noble heritier. Il auoit
          pris Yderne la faulse moullier Car Ostrisse la uielle lui auoit fait
          mengier Les erbes dont elle fist le mariaige aduanchier. Et chilz par
          sa grandeur auoit a iustichier Acquittaine le grant deuant et derrier
          Car il n  y auoit oir qu  il ne uenist callengier Sy comme d 
          Acquittaine seigneur et princhier N  ozoient cestuy prinche nullement
          courrouchier. Ains uont amplissant tout le sien desier Car a perdu
          tenoient leur seigneur droitturier Le franc duc d  Acquittaine.
          Seigneur Driamadan tant exploittié auoit Que uers l  aspostelle qui
          pour le tempz estoit Qu  il espousa Yderne que par erbes amoit. Grans
          estoit et poissans et grans terres tenoit. Le paÿs d  Acquittaine a
          son gré possessoit Car nul qui fust uiuant ne lui contredisoit. Par
          les beaux dons et grans que aux cheualliers donnoit Faisoit sa
          uollenté et ce que lui plaisoit. Tailles et maltautes tellement
          esleuoit Que tout le plus riche durement s  en pleignoit.
          Regraittoient le duc qui en prison estoit Et ses deux enffans que
          engenré auoit  Et mauldissent Yderne car chescun le hayoit. Et uint
          ung messaigier qui forment accouroit Ou pallas d  Acquittaine ou le
          prinche trouuoit. De Dieu le salua  et puis se lui disoit Du bon duc
          d  Acquittaine qui ses fieulx amenoit Et qu  il fu deliuré et que
          bien brief seroit Ou pallas d  Acquittaine dont possesser deuoit. Et
          quant Driamadan la nouuelle escouttoit A Yderne le dist qui le duc
          plus n  amoit Ains amoit mieulx cellui qui plus iosnes estoit. Lors
          lui dist   Mon seigneur auiser se fauroit De ceste chose ycy car
          se le duc uenoit Il uous fauroit partir car sa terre raroit Et mon
          corpz ensement se rauoir me uolloit.  Lors dist Dryamadan qu  espÿer
          le feroit Et lui et ses enffans en tel lieu metteroit De quoy nulz
          homs uiuant parler iammais n  oroit. Et Yderne la faulse ad ce fait s 
          accordoit. Or ueuille Dieu garder le bon duc qui uenoit Et toutte sa
          meisnie  Enssy Driamadan la traÿson uisa. Tous ses meilleurs barons
          la ou plus se fya Manda fiablement et tant en assembla Que bien
          furent IIC  et puis se les mena. uers Sezille s  en uont ou le duc
          seiourna Tant qu  il fust reposéz car de lui on pensa. Puis prist
          congiet au roy et d  illec s  en ua Car d  estre en Acquittaine moult
          forment desira Et pour uëoir Yderne que n  ot ueü piecha. A la uoye se
          mist. Auec lui enmena Anthiame et sa moullier et Yuoire y alla Et
          Gerin et Garin qui son antain ama. A noble compaignie le duc s 
          achemina. Mais si tost que le duc en la duchee entra A l  issue d  un
          bos la ou passer cuida La uint Driamadan qui illec le aguetta. Et
          Anthiame et Gerin point ne lui eschappa  Et Yuoire et Germaine enssy
          il emmenna. Garin uient par deriere qui a sa mere pensa  Quant il oÿ
          la noise sen espee sacqua. A la uoix leur escrye   Mal ait qui uous
          porta  C  est le duc d  Acquitaine que uous enmenéz la.  Adont ung
          cheuallier a Garin s  auancha Puis se lui dist   Tes coy ou il te
          mescherra   Garin tenoit l  espee qui bien reflambÿa  Il uient au
          cheuallier et tel cop lui donna Que iusqu  en la corille le fendit et
          coppa. A terre le abbat  oncques puis ne parla. uoi lle Driamadan  a
          pou qu  il n  esraiga. Il dist aux cheualliers   Pndéz moy cestui
          la   Adont bien XL hommes deuers lui retourna. Quant Garin en uoit
          tant le boschaige approcha. Bien uoit a ceste foix laide parchon y a
          Et s  il estoit rattains demourer lui faura. Dollans et courrouchiés
          dedens le bos entra  Il prist son olifant haultement le sonna. Ceulx
          cuiderent moult que autres gens y ot la Du bos se sont retrat  et
          Garrin cheuaucha. Dollans et courrouchiés le duc moult regretta
          Anthiame et Gerin ou loyaulté trouua Et Yuoire et Germaine. Or ot le
          bel Garin perdu sa compaignie  Moult dollant s  en reua et tenrement
          larmye. Driamadan fu ioyeulx et maine chiere lie Car il a prins le
          duc qui forment s  agreuye.  Ellas ce dist le duc uecy grant
          dïablye  Or aye beaucop piz que n  auoye a Pauye.  Dist a Driamadan
          qui sur lui ot enuye   Dittes moy beau sire pour Dieu le filz
          Marye Que me demandéz uous  Ne moy ne ma lignie Oncques ne uous
          meffis une pomme pourie. Sy faittes enuers moy une grant uillonnye. 
          Et dist Driamadan   Ne m  eschapperéz mie  Car i  ay uostre
          moullier a femme nopchie Et sy tieng la duché en la moye baillie 
          Sycques ia n  en tenrés une seulle maillie. - uassaulx se dist le
          duc uous penséz a follie Que ainsi cuidiéz auoir la mienne terre
          gaignie. Mais quant ce sera sceu de ceulx de ma lignie Ie croy
          certainement que uous ne demoura mie Acquittaine le grant qui uient de
          ma partye. Chilz qui est eschappéz par le boz qui uerdye uous pora
          bien brasser une telle boullye C  oncques si mais buuraiges ne butes
          en uo uye  Car il n  a si hardy iusques en Piccardye. Quant il uous
          escappa ce fu bien grant follie Car iammais en nul iour n  aréz la
          chiere lye Se uous ara tollu les membres et la uie  Car tollu lui
          auéz sa femme et sa amie Qu  il auoit a espouser en ma cité iolye A ma
          bien reuenue. - Cheualliers dist le duc uous ouurés follement Qui me
          uolléz tollir mon noble cassement. Mais saichiés bien de uoir et tout
          certainement Que Garin qui s  en ua m  en fera ueignement. - C  est
          uoirs dist Anthiames par le mien serment. Quant nous n  auiemes ou
          monde ami ne parent Qui nous uaulsist aidier s  est il de tel conuent
          Et de si noble sanc et de si bon tallent Que s  il deuoit uenir
          dedens ce cassement Dedens uo pallais deuant toute uo gent Se uous
          uenra il querre pour occire a torment  Car tollu lui auéz tout le
          plus noble present Et qu  il amoit le mieulx dessoubz le fiermament. 
          Quant l  ot Driamadas si pensa longuement  Sy dist a son conseil
          trestout premierement   Nous auons mal ouuré par le mien enssient.
          Chilz qui est eschappé scet tout no conuent  S  en serons decheü par
          lui prochainement. - C  est uoir se dist ly aultre par le mien
          serment. Deliuréz lui sa femme tost et hastiuement  Car uoir s  il
          le rauoit a son commandement Espoir que tost aroit oublyé le conuent.
           Adont ont demandé a Garrin uistement La quelle damoiselle de cestes
          en present Doit estre au uassal qui tant a hardiment. Dont lui monstra
          Gerin son ante proprement. Quant ceulx uoyent Yuoire qui de beauté
          resplent Moult l  allerent prisant car le corpz auoit gent.
          Driamadan lui dist a la uoix clerement   Dame comment claim  on le
          dansel qui uous prent   Et elle respondy en plourant tenrement  
          On l  appelle Garin dist elle urayement. Est le plus gentil corpz qui
          soit au fiermament Et aux armes fier aussy au tournoyement.  La ot
          ung cheuallier plain de hardement Qui regardoit la belle qui de beauté
          resplent. En son cuer a celle heure le conuoitta forment. Dist a
          Driamadan   Oyéz mon parlement  Ie uous requierch ung don sans or
          et sans argent Que bien pouéz donner a moy entierement Sans uous
          porter dommaige.  Seigneurs ce cheuallier dont uous me oéz compter
          Archillus d  Amproche se faisoit nommer. Dist a Driamadan  
          ueuilliéz moy escoutter  Ie uous demande ung don  c  est que ie
          puisse aller Querre cestui Garrin qu  ay tant oÿ loer  Et se ie le
          puis uers uous ramener Pour faire a uo uolloir morir ou affoller Que
          ceste demoiselle uous me ueuilliéz donner Car ie le uoy si belle que
          ne sçay que penser. Et ie me yray pour lui briefment auenturer Et
          querre che Garrin iusqu  a le Rouge Mer Ains que ne le uous uiengne
          rendre et presenter. - Archilus dist le prinche ce ne doy reffuser.
          Et ie ferray pour uous la pucelle garder Et droit en Acquittaine ie
          le ferray mener Auec ma dame Yderne en sa chambre iuer. Et si ferray
          le duc si fort emprisonner Et ses enffans aussy que point ne doy amer
          Car son pere firent ens ou pallais finer  Gaudin le senneschal qui
          cuer ot de sengler.  Et quant le cheuallier ot oÿ ce parler Dist a
          deux escuiers   Allons pour cheminer Pour querir Garrin  Il le nous
          fault trouuer. Il n  est pas loings d  ycy et ce ne se peut celler. 
          Et ceulx ont respondu   Ce fait a creanter.  Or ueuille Dieux
          Garrin seccoure et bien garder  Car trois uassaulx le sieuent pour le
          deshonnourer Et destruire a hontaige. Or s  en ua Archillus pour
          trouuer le danssel. Il n  encontre bregrier gardant brebis n  aignel
          Et ne trespasse aussy ne uille ne hammel La ou il ne demande Garin le
          iosne ancel. Asséz en a oÿ recorder de nouuel Mais ceulx qui en
          parloyent lui dirent sans rappel   Il ua cheuauchant sur ung bon
          morel.   Or tost dist Archillus sieuons le demoisel   Lors
          cheuauchent a forche ensemble le bedel. Et Driamadas est entrés en ung
          ioly castel Dedens une forest fermee en ung uauchel. Et auoit enuiron
          maint bon courant ruichel Et crollieres si grant qu  il n  y a si
          isnel Qu  il n  esfondrast illec dusque au hatrel. On n  y pouoit
          aller fors que par ung ponchel. La endroit sont entrés le prisonnier
          isnel  Le duc et ses enffans a qui ne fu pas bel  Et si estoit
          Germaine qui oir ot au hatrel  Des larmes qu  elle pleure a moillié
          son blyel. Le prinche appella son chastellain Ansel   Ie te liure
          dist il le plus noble ioyel Qu  aime mieulx a garder car par saint
          Daniel Mieulx aimeroye a estre en mer et en battel Qu  a perdre ces
          prisons. Pour ce me soy loyel Que bien y prennez garde   Ainsy
          Driamadan bailla a son chastellain Le bon duc d  Acquittaine que le
          cuer auoit sain Anthiames et Gerin qui sont freres germain Et
          Germaine la belle qui la gietta maint plain. Pardedens Rochefort ou
          les murs sont hautain Enmenerent Yuoire qui moult auoit beau sain Et
          dïent que Archillus l  espousera demain S  il amaine Garin le demoisel
          certain. Driamadan reuient bellement au serain A Yderne le faulse  se
          lui a dit a plain L  estat comment lui ua dont le cuer a uillain. Lye
          en fu en son cuer le tres faulse putain Et aussy fu Ostrisse qui le
          cuer ot malsain. Yuoire fist honnourer sans faire nul mehaing Mais la
          demoiselle auoit le cuer d  anuy s uain Qu  elle n  auoit nul heur
          en lui ne soif ne fain. Ains prie pour Garin qui le cuer n  ot uillain
           Bien sauoit que Archillus et ses amis prochain Cheuauchoient auoient
          apréz dont le cuer ot plain D  annoy et de greuanche. Or diray de
          Garin que forment s  esploit. Forment fu courrouchiéz et fort lui
          annoyot. Regrette le meschief qui auenus estoit D  Anthiame et de
          Gerin que ainsy perdu auoit Et d  Iuoire s  amye que bien auoir
          cuidoit. Mais celle fu son ante que par amours amoit.  Ay Dieux se
          dist Garin bien anoyer me doit Car i  ay perdu l  amour que uenir me
          deuoit. Et par cellui Seigneur qui hault chiet et longz uoit Encores
          le compara se mort ne me dechoit Cellui qui ce a fait se croire me
          uolloit Le bon roy de Sezille car certes s  il aidoit Anthiame le
          dansel tres bien appartenoit Or uoray nonchier l  annoy et le
          destroit. Mais ainchois que ge uoise ie m  en g  eray tout droit
          uëoir ma doulce mere car bien appartenoit Que ie le uoise ueïr ains
          que plus lui anoit Et ie suiz en la uoye.  Ainsy disoit Garin qui
          tant de fierté a. uoit uenir ung preudomme qui bestes amena De la
          uille ou sa mere longuement conuersa.  Preudoms se dist Garins que
          fait on par dela  Bien sçay que uous uenéz du marchié par dela. Que
          fait on au castel  Dittes moy comment ua Du sire et sa fille ou tant
          de beauté a. Sont il sain et haitié  Ne le me celléz ia   Et chilz
          a respondu   Par Dieu qui me crea Le sire est finé gais  I autre y
          a. Gallerant de Mommort le sires a nom a. Ou non de Dieu bon
          cheuallier y a.  Dist le ber Garin qui l  omme escoutta   Ie le uis
          une foix que moult bien behorda. - Par Dieu dist le bons homs g  y
          fuz quant il iousta. Mais ung tel damoisel qu  en uostre corpz Y fist
          belle proesche  contre lui bien iousta Car il concquist le pris.
          Bien uiz qui lui donna Et ce me sembléz uous par Dieu qui me crea.
          Et se uous ay ueü en la uille dela Dedens l  ostel Garin qui maint o
          léz decha. Il lui est bien uenus depuis qu  il herberga uous et uostre
          mere ou tant de beauté a. Bien sembléz gentilz  bien ait qui uous
          porta  I  ay esté hostellé bien XX ans ou plus a  Encores le uis
          orains quant mon corpz y passa.  Et quant Garin l  oÿ tres forment
          s  esslescha. Oncques puis ne dist mot  a Dieu le commanda. Et le
          preudom passe oultre qui son chemin s  en ua. N  ot garres longs allé
          qu  Archilus encontra Cheuauchant a forche luy IIIe ua. Quant le
          preudom le uit moult hault a lui parla   Preudons dist Archillus
          auéz encontré la Ung iosne damoisel qui sur ung morel ua  - Oïl 
          dist le preudoms qui point ne lui cella Car il ne sauoit mie le fait
          a quoy pensa Car grant traÿson cache.  Sire dist li preudoms bien
          sçay que demandéz. Icellui demoisel est de ceste uille néz. On l 
          appelle Garin  ainsy est il nomméz. C  est le plus hardiz cuer et de
          bonneure néz Qui soit en ce paÿz qui est longz et leéz Car il n  y a
          mie ung an ie croy par ueritéz Qu  il fu a ung behourt ou il fu
          moult loéz Car il concquiz le pris sur les plus redoubtéz. A l 
          entree de le uille sera il hostelléz. - Aymi dist Narchillus bien
          estes auiséz. A Ihesu uous commanch qui en Croix fu penéz.  A iceste
          parolle s  en est oultre passéz. Pardessus ung hault trestre est
          Archillus montéz Et regarde Garin qui estoit la arrestéz. Pardeléz
          ung buisson s  estoit asseminéz.  Or tost dist Archillus ung petit
          uous hastéz  Car ie uoy le glouton qui tant est aduréz. Iammais ne
          seray lyés s  il n  est pris ou tués.  Lors s  auallent a ual. Garin
          est remontés  uers la uille s  en ua qu  il n  y est arrestéz. Ains
          qu  Archillus se fust iusqu  a lui cheminéz Entra dedens la uille
          Garin ly aloséz. Quant il uint en la uille adont s  en est alléz
          Droit a l  ostel sa mere. Garin uint a l  ostel droit ou sa mere
          estoit. Il est entrés dedens et son parin trouuoit. Haultement le
          salue si tost qu  il le uoit. Quant le preudons le uit le corpz lui
          embrachoit. A la duchoise uint qui en sa chambre estoit.  Dame dist
          le preudoms par le Dieu ou on croit uecy Garin uo fil qui uient en
          bon conroit   Quant la duchoise l  ot en estant se leuoit. Garin s 
          en uient a lui en sa chambre tout droit. Il accolloit sa mere et elle
          le baisoit Et en le festiant en ses bras se pasmoit.  Beau filz
          comment uous est  Le dittes moy endroit  De quel lieu uenéz uous  
          Et il leur respondoit Et recorde a sa mere comment allé auoit Auec les
          deux uassaulx en Sezille tout droit Et comment l  un des deux de
          femme pouruëoit Le seur au noble roy qui Sezille tenoit. Et puis lui
          dist comment a Pauye en alloit Et du roy de Pauye qui leur tayon
          estoit Et du duc d  Acquitaine qu  en sa prison tenoit  Et d  Iuoire
          lui dist qui deliuré l  auoit Et comment mariaiges de son corpz fait
          estoit Et de la fille du roy que son corpz amoit Et comment les
          enffans auec qui il alloit Enmenoient leur pere en Acquittaine tout
          droit Et sy fu Yuoire que espousser il deuoit. Et puis se dist
          comment tous on les assalloit Et comment furent pris ou il cheminoit.
          Ainsy de point en point la chose lui comptoit. Et quant la dame oÿ
          comment son filz parloit Adont prist a plourer et ses mains torgoit
          Pour yceste auenture.  Dame se dist Garin iammais ne cesseray. Ie
          yray en Sezille et au bon roy diray Comment sa fille est prinse qui
          tant a le cuer gay. Se ie puis exploittier m  amie ie rarray La
          fille au roy Thiery qui tant a le cuer gay. Oncques mais en ma uie
          dame tant n  amay  Faulsement m  est rauye mais ie le rescouray. De
          moy aréz honneur s  espousee ie l  ay. - Biaux filz dist la duchoise
          plus ne te celleray. A cestui mariaige ie ne m  assentyray Car ia
          uous ne l  aréz car tel lingnaige ysçay Qu  espouser ne le pouéz car
          par saint Nicolay C  est ma seur germaine. - Beau filz dist la
          duchoise plus ne te ueuil celler. Les enffans auec qui Ihesus te fist
          aller Sont tes freres germains dont il me doit peser Que leur estat ne
          sceuch quant uinrent hosteller. Et puis que Dieux t  a fait telle
          fortune trouuer N  est droit que te consente de ton ante espouser. Se
          peschiet y as fait se t  en uas confesser  Et le duc d  Acquittaine
          qu  elle uault deliurer Certes a haulte honneur uault mon corpz
          espouser. Mais par grant traïson me conuient deseurer Car une autre
          enama que Dieux puist crauenter  Et puis uault le bon duc tellement
          enformer Que faire le deuoye morir et enerber Pour ce me fist le duc
          de sa terre gietter. Puis me uinrent glouton ou ie deuoye passer
          Awettier ou chemin  et me conuient iurer uoire se ie uolloye de la
          mort eschapper Que mon nom me fauroit en tous lieux celler. Et quant
          uous estes grans pour uoz armes porter N  est drois que plus me
          choille ainchois te ueuil compter De ceulx qui ensement m  ont fait
          desheriter. Sy te pry beau doulx filz de bon cuer sans fauser Que
          i  en aye uengance.  Quant le dansel Garin oÿ sa nacïon En estant se
          leua sans nulle arresticion. Estinchelle les yeulx et fronche le
          menton Et hurte contre terre de piet et de tallon Et dyst a lui
          meïsmes coyement a bas son   Or suye lyés quant suiz de tel
          generacïon Sy haulte et sy poissant que i  ay roy a tayon Et que mon
          pere est duc de haulte extracïon. Or ne doubte homme qui soit en nul
          regïon.  Il accolla sa mere et baisa sa fachon.  Mere ne plourés
          plus  uous raréz uo baron. Ardoir feray la pute en ung fu de carbon 
           Ainsy com il faisoit la lamentacïon Entrerent a l  ostel les faulx
          traïtres glouton Qui uolloyent Garin mettre a execucion. L  ostel ont
          demandé clerement a hault son  Et le uiellart Garin qui gardoit la
          mason Les recheut lïement et leur dist sans tenchon   uous aréz bon
          hostel et des biens a foison.  Lors dist au uiel Garin le ber
          Archillon   N  auéz uous point recheut I iosne dansillon Qui est
          nouuellement entrés en uo maison  - Oÿl dist le uiellart foy que
          doy saint Simon.  Lors les mena a mont sans nulle arresticion. Les
          cheuaulx furent bien aysié par ung garchon. La tiennent parlement de
          leur malefachon. A table sont assiz les faulx traïtres fellon. Et
          quant le ber Garin a oÿ mencïon Que ung cheuallier auoit en sa
          herberguison Adont monta amont le noble dansillon. Quant Archillus le
          uit se drescha le menton  Se lui a demandé   Comment auéz a non 
          - On m  appelle Garrin dist le filz au baron. - Garin dist
          Archillus par amours uous prion  uenéz seïr a table sans nul
          aresticion  Car bien sembléz a estre de bonne extracïon. - Sire se
          dist Garin ie croy que se suyz mon. Ou nom de gentillesse demandéz
          uostre bon Et uous seréz seruiz a uo diuisïon.  Archillus tent le uin
          en pensant traÿson  Sy en fist Garrin boire. Or a Garin but le uin au
          cheuallier Qui pour lui destruire se uint illec logier.  Dont estes
          uous beau sire  se dist Garin le fier. - Amis dist Narchillus ia
          ne le quierch celler  Nous sommes de Sezille ung païs plenier S 
          allons querir fortune ainsi que saudoyer. - Seigneur se dist Garin
          i  aroye bon mestier Que i  en euïsse de telz iusques a X milliers
          Car ie pense briefment tel fait encommenchier Dont morir conuenra
          maint gentil escuier  Ihesus uous commans. Pensséz de uous aisier. 
          Adont s  est aualléz qu  il n  y uot attargier. Dont parla Archillus
          qui cuer ot d  aduerssier.  uéz la fist il ung homme qui moult fait
          a prisier  Ne sçay comment l  aray tout a mon desirier Mais se ie me
          pouoye deuers l  oste appointier Qu  il nous uoist anuyt sa chambre
          enseignier Bien tuer le uoriesmes et sans lui esueillier. - C  est
          uoir dïent les autres par le corpz saint Ricquier.  uéz cy le uiel
          Garin qui apporte a mengier. Archillus l  appella se lui dist sans
          targier   Preudons se uous uolléz mon conseil ottroyer Ie uous
          donray asséz d  argent et d  or fier. - Sire se dist Garin i  en
          aroye bon mestier. - Et par le foy que doy a Dieu le droitturier Se
          au grant besoing que i  ay me uolléz aïdier Ie uous donray de terre
          autant qu  a ung cheuallier  Sy aréz M march et ung riche destrier. 
          Lors lui tendy le uin se lui fist assayer. D  encoste lui s  assit
          soy prist a conseillier   Syre cÿens auéz ung dansel moult fier Qui
          en uostre hostel s  est uollu herbregier. Il le me fault ochire a l 
          espee d  achier  Et ne le puis mieulx auoir pour le meshaignier Que
          quant le uous aréz fait en sa chambre couchier Et qu  il soit endormis
           nous l  irons resueillier Mais que nous uolléz mener et conuoyer Ou
          lit ou il gerra ie uous en ueuil prier. Sa chambre nous ueuilléz
          monstrer et enseignier Et uous aréz le don qu  ay uollu fianchier. 
          Quant Garin le uiellart a oÿ ce plaidier Ung peu s  est auiséz et
          prist a soustillier Qu  il uora ceste chose faire et ottroyer Tant
          qu  il a fait a Garin ces choses anonchier Pour garandir sa uie. 
          Sire se dist ly ostes bien uous ay escoutté Et se ay moult bien oÿ
          que m  auéz presenté. Et sachiéz que s  en uous trouuoye loyaulté Que
          uous ne m  euïssiéz par nul estat faulsé I  accompliroye bien la
          uostre uollenté. - Oÿl dist Archillus par ma Cristienneté Ie ne
          uous en faulroye en iour de mon aé. - Sire se dist li ostes ie feray
          uostre gré. Alléz uous ent couchier se c  est uo uollenté Car droit
          a mynuyt uous porteray clerté Et uous menray au lit ou i  ay hostellé
          Cellui que uous uolléz ainsy auoir tué. - Ostes dist Archillus bien
          auéz parlé. Or aray la plus belle de tout Cristieneté.  Adont s  en
          uont couchier lyéz et asseüré. Mais ains qu  il uoyent demain sollail
          leué uoroyent moult bien estre dedens leur hiereté Car le uiellart
          Garin qui tant a nobleté uient droit a son filleul qu  a sa mere a
          trouué Ou elle lui recordoit sa grande et noble parenté. Et estoit si
          tres lyés et de tel uollenté N  en uaulsist point tenir bien grant
          royaulté. Mais de ce ot le cuer courrouchié et aÿré Que ses amis
          estoient ensement attrappé Et si ne scet par quoy il estoient greué.
          A tant es son parin qui l  a bien salué.  Filleul se dist ly ostes
          i  ay de uous grant pité Et de uo mort doubtanche.  Ensy disoit
          Garin le uiel le floris A Garin son filleul qui fu preulx et
          hardiz. Lors lui compta comment le cheuallier despis Lui auoit si beau
          don a celle heure promis A le fin qu  il fust mors affolléz et
          occhis. Et lui compte comment estoit fait ly ottris Qu  amener le
          deuoit ou il fust endormis. Et quant Garin l  oÿ si fust tous
          esbahis.  Sainte Marie dame dist Garin ly hardis Ersoir le salluay
          de Dieu de Paradis. Et si fu si bien d  eulx festÿé comme iolys Se ne
          cachoient il que ie fusse murdris. Ilz sont mal traïteur diuers et
          mal apris. Par le foy que ie doy a Dieu de Paradis Il me diront par
          quoy ie suis leur ennemis Ou ly ius ert pour eulx uillainement partis
            Lors demande ses armes Garins li agenssis. Richement s  abilloit
          et s  a son branc pris Et dist a son parin   Or soit li fu espris
          Sy uenéz auec moy droittement a leurs lyz.  Et chilz a respondu 
          uollentiers et non enuis  Et par le foy que doy a Dieu de Paradis
          Puis qu  il sont mordreür et de tel fait apris Iammais ne lui sera
          trouuee ly merchis Que n  en prengne uenguance.  Garins entre en la
          chambre  le cheuallier trouua Qui estoit endormis mais Garin l 
          esueilla. L  espee tenoit nue qui grant clerté gietta. Quant il
          perchut Garin tout le sanc lui mua. Il a pris sa chemise en estant
          se leua  Deuant le bel Garin a genoulx se gietta.  Mercy dist il
          chier sire pour Dieu qui tout crea  - uassaulx se dist Garrin ia
          mercy n  y ara Se tantost ne me dittes qui cy uous enuoya Et dont
          uient la haÿne qu  entre uous et moy a. Ersoir a uo soupper mon corpz
          uous sallua  A boire me donastes. Par Dieu qui tout crea Ie ne
          pensoye mie le besoigne qui ua Que cachissiéz ma mort en ceste ostel
          droit cha. Or me dittes pour quoy et qui uous conseilla A destruire
          mon corpz qui fourfait ne uous a  Et se uous ne le dittes morir uous
          conuenra.  Adont le cheuallier lui dist et recorda Du fier Driamadan
          qui le duc saisy a Et Anthiame et Gerin que en sa prison a. Et puis
          lui dist d  Iuoire que forment conuoita C  on lui deuoit donner si
          tost qu  ochiz l  ara.  uassaulx se dist Garin sauéz comment il ua.
          Ie suiz a mon hostel  ma mere le paya. Et se fuch cyens neéz  elle
          s  y accoucha. Et pour ytant mon corpz ne uous adessera. Mais ad ce
          bon castel ung cheuallier y a Sicques demain mon corpz deuers lui
          uous menra. Par ytel conuent que mon corpz uous dira Que uez cy mon
          gaige que mon corpz uous dira Que traïttre gloutton mon corpz uous
          prouuera Et en camp de bataille approuué uous sera. Et la ait chilz
          uictoire qui auoir le pora  Et se ie doy morir et Dieux destiné l  a
          Morir ueuil en fait d  armes. - Cheuallier dist Garin ie uous liure
          mon gaige Pour prouuer contre uous uillonnie et hontaige Car ie ne
          meffiz oncques a uous n  a uo lignaige. Et si me pourcachiés a porter
          tel dommaige Que de moy murdrir uous penséz a outraige  Le seigneur
          de le uille en ara tesmoignaige Car uous le gehiréz de uo simple
          langaige. - uassaulx dist Archillus par Dieu et par S  imaige I  ay
          tant oÿ prisier et loer uo barronnaige Que ia corpz contre corpz ne
          uerréz mon uisaige. Ie suiz en uo mercy et en uostre maisnaige  Sy
          pouéz dessus monstrer uostre auantaige Ie ne me puis deffendre. -
          Garins dist Archillus ie me rens uo prison. Ie sçay bien que uers
          uous ie fiz mesprison Que uous deuïsse ochire par mortel traïson.
          Driamadan mon sire m  auoit donné le don De uostre chiere amie a le
          clere fachon. Sy uous prie mercy ie suiz en uo maison. - uassaulx se
          dist Garins fait aués mesprison. Mais uous ne l  auéz mie meffait a
          ung garchon Ains le auéz fait a Garin iosne ualleton Fil au duc d 
          Acquittaine qui Sauary a nom. Et cellui qui deuoit mon corpz prendre a
          baron C  est proprement ma tante par uraye entencïon. Mais le duc d 
          Acquittaine que Dieu croisse renom  Banit iadis ma mere par certaine
          occasion Car il amoit Yderne a la clere fachon. Ores s  est mariee
          se tient ma regïon Et le terre qui fu a mon pere le baron. Driamadan a
          pris qui par sa mesprison A mis le duc mon pere en sa menstacïon Et se
          lui ueult tollir sa noble regïon. Mais foy que doy a Dieu et a son
          digne non Et la saintisme croix en quoy eub Passion Se ie puis
          exploittier ainchois longue saison La chose qu  il a fait a tort et
          sans raison Lui tournera se ie puis a sa confusion Et s  arderay
          Yderne en ung fu de carbon. Et pour ce que ie ueuil qu  en faichiéz
          mencïon Pour deffianche faire a ce traïtre laron uous pardoins cy
          endroit uostre mesprison. En l  onneur de Cellui qui souffry Passïon
          En la sainte croix pour no redempcïon Et a Longis pardonna d  umble
          condicïon Sa mort  et pour ytant que Longis fist remission uous
          ueuil pardonner uostre mesprison.  Quant Archillus l  oÿ soy mist a
          genoullon Et lui uolloit baisier le piet et le tallon.  Ay mon
          seigneur dist il filz de noble baron S  en moy auiés fianche par
          uostre intencïon Moult bien uous aideroye par bonne auisïon. -
          uassaulx se dist Garin laissiéz uostre raison. Ia n  y aray fianche.
           Lyés fu le cheuallier quant il ot et entent Que Garin lui auoit
          pardonné ensement. L  endemain se party au matin temprement. Garins le
          conuoya armés souffissanment. Au deppartir lui dist   Sires alléz
          uous ent  Dittes a Driamadan qu  il laist le cassement Ou ie lui
          pourchacheray si grant inconuenient De Sezille et d  ailleurs et y
          menray tant de gent Que ie le gietteray hors de mon tennement Et s 
          arderay Yderne qui ouura maisement.  A ses mos se party et congiet a
          eulx prent. Archillus fu moult lyés et a Dieu grace prent. Dist a ses
          compaignons   uez la demoisel gent  Fieulx est de mon seigneur  si
          auons faussement Ouuré encontre lui dont i  ay le cuer dollent. Sy me
          doubte qu  en fin n  en ayons grief et tourment.  Ensement se
          deuisent cheuauchant asprement. Et Garins retourna au hardy conuent
          Et a trouué sa mere qui plouroit tenrement Pour le duc d  Acquittaine
          au fier contennent Et pour ses deux enffans ou tant ot d  enssient. 
          Ay Dieux dist la duchoise peres omnipotent Pour quoy ne sçot mon
          corpz le certain conuent D  Antyames et Gerin dont ie fis portement 
          uinrent par auenture prenre herbregement Auec moy qui estoye leur mere
          proprement. Ie les euïsse ia festyé moult noblement  Moult en euïsse
          ioye. A Dieux dist la duchoise que ie suiz tourmentee C  on a mis
          mon seigneur et ma doulce portee Et Yuoire ma seur dedens prison
          fermee  Se leur pouoye aidier tost seroye auisee. - Mere se dist
          Garin trop faisons demouree. Allons en Acquittaine dont estes adouee
           Cheualliers et baron si uous ont rauisee uous ferons grant honneur
          et seréz honnouree Et seray recheüs de ceulx de la contree. Yderne
          feray prendre et sera enbrasee. Le duc deliurons qui tant a renommee.
          Aultrement ne sera point la chose acquieuee. - Bieu filz dist la
          duchose mal seroye auisee. Car se nous y aliesmes trop seroye
          doubtee C  on ne nous fesist mal siques point ne m  agree Que deuant
          les barons ie me soy monstree Car ie suiz par le duc bannye et
          fouriuree. - Dame se dist Garin par la uertu nommee Iammais ne
          fineray se ne seréz racordee. En Acquittaine yray sans point de
          demouree. Se treuue Driamadan qui tant a de ponnee La teste lui
          tauray a ma trenchant espee Present sa baronnye   Quant la dame oÿ
          Garin sifaitement parler A deux genoulx s  en ua deuant son filz
          gietter.  Mercy beau filz dist elle n  y ueuilliéz point aller 
          Car uous uolléz morir quant ce ueuilliéz penser. - Dame ce dist
          Garin tout ce laissiéz ester  Car foy que doy a Ihesu Crist porter
          Il n  est homme en ce monde qui m  en feïst arrester.  Adont prinst
          la duchoise tenrement a plourer. Et Garin l  endemain moult bien se ua
          armer Et monta a cheual qu  il ot fait apprester Et alla a sa mere
          le congiet demander. Mais celle au deppartir ne pouoit mot parler 
          Pasmee demouroit et n  y ot qu  aÿrer. Et le uiellart Garin le ua
          resconforter Et lui a dit   Ma dame ou uous ueuilliéz cesser  Le
          droit que uous auéz fera uo fil garder Car uous auéz ung fil moult
          hardy baceller Et Dieux le aidera son droit transporter.  Mais la
          dame ne pouoit son enffant oublyer. Et Garin cheuaucha ou il n  ot
          point d  amer Et iure cellui Dieu qui tout a a sauuer Qu  il yra
          Acquittaine gaignier et concquester Et son pere et ses freres aidier
          et conforter  Et s  il peut Driamadan en ou pallais trouuer D 
          Allexandre s  espee l  yra tel cop donner Que l  achier lui fera
          iusques aux dens couller  Et puis fera Yderne en ung fu enbraser.
          Ensement dist Garin qui tant fist a loer. Et Dieux l  aida tant qu  il
          pouoit bien acquieuer Ce qu  il auoit empris si comme oréz compter En
          nostre uraye ystoire. Des ores s  en ua Garin a le chiere hardie 
          Pardeuers Acquittaine a sa uoye accueillie. Or le conduise Dieux le
          fieulz sainte Marye  Car il s  en ua emprendre une chose hardye  Et
          se bien lui en uient tres grande courtoisie Lui ara fait Dieux qui
          tout a en baillie. Tant s  exploitta Garin dont ie uous signiffie
          Qu  en Acquittaine uint ung soir aprés complie. A ung hostel s  en
          uient prendre herbregie. Il a l  oste trouué a l  uiz léz la cauchie.
          De Dieu le salua et dist   Dieux uous benye  Se uous uolléz hostel
          a uostre commandie uous l  aréz briefment  et ie le uous ottrye Car
          uous me sembléz homs de bonne partie. - Hostes se dist Garin uous
          dittes courtoisie.  Lors desscendy illec et se n  aresta mye. D 
          assier deuotement moult doulcement lui prie.  Sires ce dist Garin
          pour le corpz sainte Elye De qui tient on ores ceste cité garnye  -
          Sires se dist le hostes certes ie uous affye Qu  on le solloit tenir
          de droitte anchisoirie D  un duc moult souffissant plain de
          cheuallerie Et qui estoit extrais de moult haulte lignie. Et se
          prinst une dame courtoise et agensye  Floure fu appellee fille au
          roy de Pauye. Mais le duc Sauary dont ie uous signiffie Ne lui fist
          oncques bien en nul iour de sa uie. Pour une damoiselle ot sa moullier
          bannye  Puis fu nostre duchoise en ung bos murdrye Et espousa le duc
          une putain hardye. Et puis fu no cité des Lombars assigie Et la fu
          pris no duc qui ot la chiere hardye. Ly ung dist qu  il est mort l 
          autre dist qu  il n  est mye. Mais la fause mauuaise que le corpz
          Dieu maudye A pris ung cheuallier plain de uillonnye. Seigneur est du
          paÿz par sa losengerie  Par sa grant maiseté a la terre honnye. Il
          desrobe les gens et fait grant tirannye. Et se prent uII deniers d  un
          huis sur le cauchie D  une fenestre IIII  et s  uns homs se marye
          De quant qu  il a uaillant en ceste mortel uie Driamadan en prent
          droittement la moittie. De XX solz uI deniers prend d  une marchandye
           Et quant uns homs se meurt sy prent du sien partye. Ensement nous
          main il et par la baronnie Qui lui consent de faire il en ont leur
          partie.  Et quant Garins l  oÿ le cuer lui attenrye. Sire Dieu en
          iura le filz sainte Marye Que cest euure sera temprement abbaissie
          Et son corpz en mora a deul et a hasquie. La nuyt alla soupper a
          petite maisnie. Iusqu  a l  endemain que l  aube est esclarchie Que
          Garins se leua qui forment estudie A faire sa pensee. Quant Garin fu
          leuéz tost alla au moustier Pour Ihesu Crist de gloire aourer et
          prier. Puis reuint a l  ostel et se uaut haubregier. Et lui hostes lui
          dist   Les armes fault laissier Car on oze porter ung seul couteau
          d  achier. Driamadan no sires ainsi l  a fait cryer. - Sire se dist
          Garin a celler ne le uous quier. Ie m  en yray la sus ens ou pallais
          plenier Et s  yray le gloton Driamadan le fier A ceste bonne espee la
          teste ius rongnier. Des meffais qu  il a fait uous yraye uengier Car
          bien uous puis pour uray iurer et fianchier Que ie suiz filz au duc uo
          seigneur droitturier Et filz de la duchoise qu  a tort fist encachier.
          Encor est elle en uye bien le puis tesmoignier. Mais ie suiz cy
          endroit uenus pour appaisier Ma mere o duc mon pere qui tant fait a
          prisier. Quant ie ne treuue le duc bien me doit annoyer. Ie sçay bien
          que le duc qui tant fait a prisier Deuoit en ceste uille uenir et
          reparier Et les deux freres aussy que ie doy auoir chier. Driamadan
          les fist au uenir espyer Sy croy qu  il les a fait tellement desuoyer
          Que mais ne les uerray car ilz sont prisonnier. En aucun lieu sont
          mis et ie les ueuil aidier. Mais au uillain gloutton yray telle debte
          payer.  Quant ly ostes l  oÿ n  y ot qu  esleeschier. Par les
          uoisins le ua recorder et nunchier Et leur ua disans sans riens
          uarier Tout l  estat de Garin le baceller legier. Dont le sieuent
          ouuriers et les gens de mestier  Ly uns se ua a l  autre et dire et
          conseillier. Et Garin s  en alla uers le pallas plainier. Pardessus
          les armures qui ualent maint denier Ot uestu ung mantel d  un drap
          bien riche et chier Et se tenoit l  espee pour faire son desier. Ou
          pallas est montéz contremont le plancquier. Le iour des plais estoit
          c  on y deuoit iugier Les causes principaulx quoy y deuoit plaidier.
          Asséz uiennent de gens ou pallas petyer  Driamadan attendent pour les
          plais commenchier. Il estoit en sa chambre auec ung cheuallier
          Archillus d  Amperoche qui le uient conseillier Tout l  estat de
          Garin le baceller legier  Comment en son hostel il s  alla
          herbregier Comment le demoisel le uint esueillier Et puis lui
          pardonna le mortel encombrier.  Driamadan dist il il uous faulra
          gaittier Car uo corpz lui oÿz durement manaschier De uous taulir la
          uie   Quant Driamadan ot cellui qui lui compta Tout le fait de
          Garin forment s  epoenta. Bien dist que s  il pouoit tres bien se
          gardera. Il uient ens ou pallais ou moult de gens trouua Car ly
          hostes Garin fist tant et deuisa Qu  a plus de IIC hommes la chose
          recompta Qui uinrent au pallais sauoir comment il ua. Driamadan s 
          aisist que point ne s  aresta Ou lui X cheualliers ou forment fescya
          Et si fu Archillus que Garin respita. Les plais sont commenchiés 
          parlement s  efforcha. A tant es uous Garin qui le presse passa.
          Driamadan perchut qui response bailla A une forte cause de quoy le
          droit iuga. Garin le iugement oÿ et escoutta. Lors quant Driamadan la
          parolle fina Garin prist a parler qui le branc d  achier a Pardessus
          le mantel et tout nut le porta. A sa uoix qu  il eut cler haultement
          s  escrya   Sire Driamadan dist il entendéz cha  Ie uous demande
          droit siques n  en falléz ia. D  un traïteur me plain qui moult bien
          traÿ m  a.  Quant Archillus l  oÿ cellui qu  enssy parla Il le
          recongneut bien en estant se leua. uint a une fenestre et illec s 
          appoya Et illec pensoit comment du fait yra  S  il nuyra Garin ou s 
          il lui aidera.  Aÿ Garin dist il mon corpz tu respita. Moult me
          fiz courtoisie quant mon corpz eschappa. Se ne le te rendoye par Dieu
          qui me crea Tous les iours de ma uie resprouué me sera. Et par cellui
          Seigneur qui sa mort pardonna A l  arbre de la croix quant il nous
          rachatta Ou ie te aideray ou mon corpz y mora. Tu es fieulx mon
          seigneur si ne te fauray ia.  Ainsi dist Archillus qui moult Garin
          ama. Et Garin ua parlant  bien fu qui l  escoutta. Ia dira tel
          preudomme dont il reioÿra Mainte bonne personne. Aussy tost que Garin
          commencha sa raison Moult bien l  ont escoutté entour et enuiron Car
          le damoisel auoit bonne raison.  Oz tu Driamadan che dist lui
          dansillon Et uous conmunaulment cheualliers et baron Bourgoiz
          bourgoises et gens de relligion  Ie suiz filz uo seigneur qui Sauary
          ot nom Filz la duchoise Floure qui par grant mesprison Fu de chy
          encachie en estraigne royon. Or suiz ycy uenus ueoir ma regïon Que
          Driamadan tient qui n  y a ung bouton Et pour ce en ara tantost son
          guerredon.  Son mantel deffulla  ne tint qu  a ung bouton. Il a
          hauchié le branc que trence de randon. ueuille Driamadan se tourne sa
          fachon  Bien s  en cuide aller et mettre a garison. Mais Garins lui
          donna ung si grant horion Au hatrel derriere fery si le glouton Que
          tout lui detrencha iusques au gargechon. Tout froit mort l  abbaty
          pardeléz ung peron Puis sally sur le siege et se cry a hault ton  
          Bonnes gens gardéz moy que n  aye se bien non  Car fieulx suiz uo
          seigneur et Garin m  appell  on.  La y ot cheualliers de grant
          extraxion Qui lui courrurent sus comme li leux au mouton. Et Garin
          fiert a lui de telle opinion A l  un trenche le chief a l  autre le
          menton. A tant es Archillus qui sallit ou moillon Et dist  
          Seigneurs laisiéz la noize et le tenchon  Ou par cellui Seigneur qui
          souffry Passion Chilz qui mal lui fera si ait m  arme pardon A moy
          ara battaille qui que le ueuille ou non. Mais tenons le a seigneur
          car tenir le deuon Car c  est le filz au duc car bien congnois sa
          fachon. Se plus lui faittes mal n  y aréz raenchon.  Adoncques le
          commun dont il y ot foison Se sont trait a Garin pour faire garison Et
          l  ont leué en air par grant afflection. Et le cheuallier s  en fuy de
          randon Mais les nobles bourgois les font tenir prison. Adont leur
          fist Garin illec ung sermon Que les pluseurs en pleurent et en ont
          marison. Sy leur dist   Beaux seigneurs par amour uous prion Que me
          rendéz Yderne i  en ay deuocion Et Ostrisse sa mere qu  ains ne fist
          se mal non.  Et les bourgoiz y cuerent sans nulle aresticion. Yderne
          auoit sa chambre bien fermee enuiron Et si estoit Ostrisse a sa
          maleïchon Et la belle Yuoire a la clere fachon. Toutes les ont menees
          en le cambre a brandon. Quant Garin uit Yuoire si seigna sa fachon. A
          la uoix qu  i ot clere s  escrya a hault ton   Bien soyéz uenus
          ante   Quant Garin uit Yuoire se le cuert accoller Et puis a l 
          escaffault alla briefment monter.  Bonnes gens dist Garin ueuilliéz
          moy escoutter  uez cy une pucelle que bien deuéz amer Car c  est
          fille Tiery que tant fait a loer Le bon roy de Pauye qui moy cuidoit
          espouser. Mais Ihesus m  y a fait bon lingnage trouuer Car elle est
          seur a ma mere qui tant a le uiz cler Que temprement uerréz  ie le
          ferray mander. Quant Yuoire l  oÿ se le ua accoller. Et Ostrisse le
          uielle ou n  y ot qu  aÿrer A la uoix qu  elle ot clere lui prist a
          escryer.  Toutes deux uous feray ardoir et au feu enbrasser Se mon
          pere le duc ne faittes rassescer Que par Driamadan fesistes attrapper.
          Et se ueuilliéz en hault la chose declarer   Adont uint Archillus
          uint a Yderne parler Et lui a dit   Ma dame uous ne le pouéz celler
          Que du tout n  ayéz fait tout l  ouuraige brasser. Car uo corpz me
          pria que ie uaulsisse aller Et mon corpz y alla dont ie faiz a
          blasmer  Et puis euïch en conuent de che uassal tuer Et puis le
          sieuiz si loings que le uiz hosteller. Mais lui hostes m  ala a cestuy
          accuser  Dont il me uint par nuyt en mon lit attrapper. Et s  il m 
          eüst uoullu ochire ou affoller Adont n  euïsse peu de ses mains
          eschapper. Pour l  amour qu  il me fist le doy bien honnourer Et de
          ce que ie uaulch son corpz a mort liurer Tout a sa uollenté lui uoray
          amender. - uassaulx ce dist Garin de uous me doy loer. S  oncques
          pensates mal Dieux uous laist bien pensser Car on doit cellui
          prisier qui se ueult amender  Et mal ait qui empire.  Quant Ostrisse
          et Yderne ont oÿ Archillon Qu  enssy les raccusoit de la grant
          traÿson Yderne se gietta tantost a genouillon Et dist   Alléz uous
          ent droit au bos d  Allensson  Au chastel trouueréz le duc mis en
          prison Et ses deux filz aussy qui sont loyal et bon Car filz sont d 
          une dame qui est de grant renom Qui a tort fu giettee de ceste regïon.
          Car Ostrisse ma mere qui ait malleïchon Donna au duc a boire d  une
          telle puisson Qu  il en haÿ la dame a tort et sans raison Et en ama
          mon corpz d  une telle fachon Qu  il ne pouoit amer autre que mon
          droit nom. Et puis se fist ma mere gehir par ung laron Que la franche
          duchoise lui auoit promis grant don Affin qu  il enherbast le bon duc
          son baron. Mais oncques la duchoise n  en ot deuosïon. Par nous fu
          decachie que uous celleroit on. Et quant se elle party de ceste
          nacïon Ma mere marchanda a nostre extracïon De lui faire morir ens ou
          bos d  Auallon. Bien cuidiesmes que fust morte sans nulle raenchon.
          Ainsy est auenu sans nulle menchon. Dignes sommes d  ardoir a grant
          destruxcion Mais pour Dieu ie uous prie filz a gentil baron Que
          mettre me ueuilliéz en une religion Car ce que i  ay fourffait par
          ceste occasïon C  est du conseil ma mere.  Quant Garin ot Yderne il
          fu moult esbahyz. Il lui fist recorder deuant grans et petis. Adont n 
          y ot illecques ius ne galles ne ris  Pour la duchoise pleurent qui
          tant a cler le uis. Garin le damoiseaulx s  escrya a hault cris  
          Seigneurs pour Dieu allons ou mes peres est mis Et mes freres
          ensement que long tempz ay seruys  Point ne les congnossoie ne en
          fais ne en dis Et si les ay trouuéz tous iours loyaulx amis. 
          Archillus appella se lui dist a hault cryz   uassaulx alléz uous
          ent que n  y soyéz repris A l  ostel de ma mere qui tant est de
          hault pris Et se le ramenéz tantost en ce paÿz  Et pour ce que uous
          croy n  y soyéz respis  Menéz mon ante Yuoire pour Dieu loyaulx
          amis Et mon hoste ensement ou anuyt fu mes lis Et LX bourgoix tous
          des mieulx agenssis.  Et chilz a respondu   uolentiers non enuis.
           Apareilliéz se sont et a le uoye mis. Et Garin est d  illec seurés
          et partis. Et les clergiés y ua qui tout fu reuestis En faisant orison
          et loant Iehsu Crist Et la uierge Marie. Lassent le ber Garin a belle
          compaignie  Bourgoises et bourgoix et le cheuallerie Et la
          pourcession et la noble clergie. Iusqu  a ce bos y ot deux lieues et
          demye La ou ly dus estoit qui chiere ot esmarye Et ses filz ensement
          qui font chiere abaubye Anthiame et Gerin que Ihesu Crist benye. Mais
          le duc a tel deuil qu  a paine il esmaruye Et dist   Beau Sire Dieu
          filz de sainte Marye De cy ne wideray a nul iour de ma uie. - Sires
          dist Anthiames sachiés que ie me fye Tant au dansel Garin et en sa
          baronnie Que ie croy bien et sçay qu  il nous fera aÿe. En Cezille en
          yra en celle terre iolye Et amenra le roy a si grant cheuauchie Qu 
          Aquitaine en sera gastee et essillie Ainchois qu  il nous ne rait  c 
          est chou ou ie me fye. - Enffans se dist le duc uous parléz de
          follye. Quant ly homs a affaire en une autre partie Il n  a si bon
          ami que tantost il n  oublye. C  est ung commun usaige. - Enffans se
          dist le duc trop ay le cuer dollant Que sommes attrappé du fel
          Driamadant Qui m  a deshieretté enssy en mon uiuant. - Sire se dist
          Gerin en Dieu me fye tant Que Garin yra no besoingne exploittant.
          Anuyt par nuyt songay ung songe en mon dormant Que uëoye uenir maint
          douch oizel chantant  Et sy auoit ung angele qui uolloit audeuant Qui
          de cy nous alloit doulcement deliurant Et droit en Faërye nous alloit
          menant. La auoit une fee de moult gentil semblant  Doulcement nous
          alloit baisant et accollant. Puis ueoye uenir Artus et Glorïant  Et y
          auoit illec une ioye si grant C  oncques telle ne fu en nul iour
          apparant. Puis s  en alloit ly angeles uers Franche uollant Et dessus
          ung chastel alloit son nyt faisant. La auoit sa fumelle ou s  alloit
          delitant Et celle fumellette alloit oseaux couuant. La endroit couua
          celle fumelle tant Que par iceulx oiseaulx qui furent d  eulx yssant
          Estrangloyent au monde tout le remanant. Ne meismes nulz oiseaulx n 
          aloit contre eulx durant.  Quant le duc d  Acquittaine s  en ua son
          filz escouttant De ce qu  il lui disoit se ua esmerueillant. Ainsy
          comme ilz estoient en ce songne argüant Sont uenus au castel les
          barons souffissant. Et Garin y couroit as espourons brochant  uint
          pardeuant les autres au chastel accourant. Ly pons estoit leuéz et a
          caïnes pendant.  Ouuréz ce dist Garins pour les sains d  Orïant 
          Sy nous rendéz le duc que uous alléz tenant   Et dist li
          chastellains   Alléz oultre passant  Ie ne le renderay a nul homme
          uiuant Fors a Driamadan le mien seigneur uaillant. Il le me commanda
          quant il le m  ala liurant.  Et Garin respondy hautement en oyant  
          Dont ly renderéz uous en Infer le puant. La le fault aller querre  -
          Castellains dist Garin le duc nous deliurés  Driamadan est mort 
          iammais ne le uerrés.  Oÿ le chastellain fu moult espoantéz  Quant
          il uit les bourgois ensement aprestés Et le clergié aussy qui estoit
          aroutéz A haulte uoix s  escrye   Seigneur or uous tenéz  Et ie
          diray deux mos s  entendre les uollés. Au chastel enterrés affin que
          me iurés Que par uous ne seray ne mort ne affolléz.  Et Garin
          respondy   Ia garde n  y aréz   Et lui pons fu adont a terre
          aualléz Et Garins y entra et li riche barnés. Adont fu le bon duc a
          le salle menéz Gerins et Anthiame et Germaine de léz. Et quant uirent
          Garin le sanc leur est mués. Et li danssaulx les a baisiéz et
          accolléz  Et puis les appella comme ia oÿr poréz.  Seigneurs ce
          dist Garin deuers moy entendéz  Puis que ie ne uous uiz le temps
          est retournés. Sire duc d  Acquittaine de uous fuch engenrés. uous
          estes le mien pere de Floure fuch portés. Elle est encores en uye 
          temprement le uerrés. Et le grant traÿson par Yderne sçaréz  Et
          comment par Ostrisse uous estiéz enerbéz D  un buuraige de quoy uous
          fustes assottéz Sur Yderne sa fille ainsi que uous oréz. S  en fu le
          corpz ma mere durement debouttéz Et par uous cachié hors de uoz
          hieretéz. Sy uous fist tesmoingnier ce fait est ueritéz Par ung
          faulx garchon qui fu lere prouuéz Que par lui deuoit estre uo corpz
          enerbéz Du uoloir de ma mere. S  en futes aÿrés Car uous cuidastes
          bien ce fust ueritéz. Pardedens le pallais uoiant tous ses priués
          Driamadan est mors  il fu par moy tués Ou il tenoit ses plais et ses
          grans faussetéz Du trenchant de m  espee lui fu le chief coppéz.
          Yderne est en prison  Ostrisse y est deléz. I  ay mandé ma mere et
          par lui uous sçaréz Comment elle a mon corpz nouris et esleués.
          Enchainte estoit de moy quant uous estiés tourblés A ll  encontre ma
          mere par les grans faulssetéz.  Et quant le duc l  oÿ le sanc lui
          est mués. Garin ua baisier le bouche et le néz  Anthiame et Gerin l 
          accollent a tous léz. Ains mais ne fu ueüe si grande pitéz Car pour
          eulx y ploura tous li riche barnéz De pité et de ioye. Grande fu le
          ioye ou chastel la ou ie dis. Les barons accollerent le bon duc Sauary
           Les prestres uont chantant qui furent reuestis. Et puis sont du
          chastel seuré et party. En Acquitaine uient le duc dont ie uous dy.
          Les dames de la uille et les bourgoiz aussy uont encontre le duc iuant
          de cuer ioly. Moult sont les rues belles ou le duc s  embaty Car l 
          erbe y font gietter qui grant odeur rendy  Des nobles drapz de soye
          sont les osteulx polly. Dames et damoiselles sont sy fort resioÿ Qu 
          il tresquent et carollent et prient Dieu mercy. De cy iusqu  au
          pallais alla li dux ainsy. La tient sa court plainiere le duc dont ie
          uous dy  La n  y ot sy petit qu  il ne fust bien seruy. Contreual le
          cauchie sont les tonneaulx remply Ou chescun prent le uin tant que
          bien lui souffy. Le duc mandoit Ostrisse qui moult deuoit haÿr En
          autelle maniere que uous auéz oÿ Et Yderne sa fille qui tout lui ot
          gehy. Et quant le duc l  oÿ le sanc lui est fremi. Il a dit  
          Yderne te mere m  a trahy. Ie le iuge a ardoir et ie le ueuil ainsy.
          Et pour ce que i  ay gut auec le corpz de ty Seras en une tour pour
          uray le uous pleuuy Tant que tu uiueras car il me plaist ainsy. La
          endroit uiueras et priras Dieu mercy. Et ayéz patïenche  - Syre se
          dist Yderne bien me plaist ensement. Ie prie a cellui Dieu qui fist
          le fiermament Que l  arme de ma mere ottrye sauuement  Car ce qu 
          elle m  a fait enuers uous tellement Bien sçay qu  elle l  a fait
          pour mon aduanchement. C  est bien grant follie par le mien serment
          Quant pere et mere font de tel argüement Qu  il n  ont cure qu  ilz
          ayent les autres en conuent Ne quel marchiet il fachent ne quel
          aboullement Mais qu  a leurs enffans puissent laissier plenté d 
          argent Et se mettent pour eulx en obscur dampnement. Et si tost qu 
          il sont mors et mis a finement Aussy tost les oblyent qu  on uoit
          passer le uent. Et qui ainsy meurent le diable les sourprent Qui en
          Infer leur fait auoir leur payement. C  est moult bien employé par le
          mien serment S  il ont asséz meschanche.  Aprés ce que ie dyz ung
          petit de saison Reuint Floure la dame qui clere ot la fachon. S  on
          fist contre le duc belle pourcessïon Encontre la duchoise plus belle
          le fist on. Le duc et ses trois filz qui sont de grant renom uont
          contre la duchoise qui Floure auoit a nom. A l  approchier cheÿrent
          trestous en pamison  Et Yuoire et Germaine et les autre baron Ont de
          la grant pitié bien grant confusïon. Puis montent au pallais sans
          arresticïon. Le duc dist a sa dame   Ie uous requierch pardon Car a
          tort uous baniz hors de ma regïon. Bien le gehit Ostrisse comment par
          puisson Fist que ie uous haÿch sans cause et sans raison. - Sire dist
          la duchoise s  en ay eut a fuison Mal et annoy au cuer par Dieu et
          par son nom  Mais ie le uous pardonne a bonne intencïon Et Dieux le
          uous pardoinst qui souffry Passion   La tient court plainiere en
          autelle fachon C  on y auoit tenu deuant en la saison. Et l  endemain
          fist ardoir en ung feu de carbon Ostrisse qui estoit de maise
          oppinïon Car elle raccusa la soye extracïon Qui sieuerent la dame ens
          ou bos d  Aualon Et lui mirent a mort Alixandre le bon Et les troix
          chambrerieres de moult gente fachon Et les fist deuant lui pendre a
          ung caignon. Et le mauuaise uielle plaine de traÿson Ains ne uaut a sa
          mort oÿr confession Ainchois rendy son arme Burgibus et Noiron. Point
          n  ot de repentenche. Ainsy morut Ostrisse sans point de repentir. Et
          la duchoise Floure qui fu moult raioÿr Quant auec son mary se pot a
          paix tenir. Puis ala a Pauye le sien pere ueïr. Ses enffans et le duc
          fist a son paÿz uenir Et Yuoire sa seur qui iadis ot desir De Garin
          espousser qui tant fait a cremir. Non pour quant ne le peult la
          puchelle haÿr  Mais ne uesqui c  un pau qu  elle deuïst morir Et le
          duc ensement de ce siecle partir. La duchoise en ploura en giettant
          maint souppir Et ses III filz aussy que Dieux puist benir. Et quant le
          duc fu mort c  on fist ensseuelir Garin dist a ses freres si c  on
          pora oÿr   Seigneur se dist Garin or oyéz mon plaisir  Mors est
          lui dux no pere Dieux ueuille s  arme  Ie uous diz point ne ueuil a
          la terre partir Ains m  en yray en Franche le roy Charle seruir Car
          ie uous iure Dieu qui pour nous uault morir Que ia ne tenray terre
          dont ie poray partir. Ains l  aray concquestee se Dieux me ueult
          garir Sur les Sarrazins que Dieux puist malheÿr  Ie uous commanderay
          au benoit Saint Espir. Sy pensséz pour ma mere  - Seigneurs se dist
          Garin en France ueuil aller Et roy Charle seruir et terre demander.
          Quant le m  ara donnee ie l  iray concquester. Se i  ay besoing de
          uous bien uous saray mander. Se uous ueuil bien prier que de ma mere
          penser.  Adont s  alla Garin feruestir et armer De telles armures com
          il peut deuiser. Prinst or fin et argent et si l  alla trousser
          Pardessus ung cheual  puis s  en ua accoller Sa mere et ses deux
          freres qui prinrent a plourer. Oncques a leur priere il ne uault
          demourer. Il brocqua le cheual si se uot deseurer. Et la duchoise
          pleure qui ne se pot cesser.  Dame dist Anthiame or laissiéz le
          aller  Car ce que i  ay ueüt en mon soigne esperer Encores le uerréz
          en grant honneur monter. Et ystera de lui par Dieu qui fist le mer
          Une geste royal qui sera fort a doubter.  Adont lui ua tantost du
          songe deuiser  Ainsy qu  il le songa lui uault tout declairer.
          Ensement uault la dame la endroit demourer. Puis moru roy Thiery qui
          tant le cuer ber De coy la duchoise ot Pauie a gouuerner. Mais elle
          en fist Anthiame le couronne porter  De Pauye fu roix si comme i 
          oÿch compter. Gerins tint Acquittaine dux s  en fist appeller Et
          Garrin s  en alla en France sans arrester Qui puis concquist
          Monglenne.
