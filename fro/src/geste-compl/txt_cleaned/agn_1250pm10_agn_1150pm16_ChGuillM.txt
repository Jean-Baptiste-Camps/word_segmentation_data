
                  
            [I] Plaist uus oir de granz batailles e de forz esturs De Deramed
            uns reis sarazinurs Cun il prist guere uers Lowis nostre empereur
            Mais dan Willame la prist uers lui forçur Tant qu  il ocist el
            Larchamp par grant onur. Mais souent se cunbati a la gent paienur
            Si perdi de ses homes les meillurs E sun neuou dan uiuien le
            preuz Pur qui il out tut tens al quor grant dolur. Lunesdi al
            uespre. Oimas comence la chançun d  Willame. [II] Reis Deramed il
            est issu de Cordres En halte mer en ad mise la flote Amund Girunde
            en est uenu par force Entred que si mal descunorted.
          
            Les marchez gaste les alués comence a prendre Les ueirs cor seinz
            porte par force del regne Les bons cheualers en meine en chaenes E
            en l  Archanp est hui fait cest damages. Un cheualer est estoers de
            ces paens homes Cil le nuncie a Tedbalt de Burges Iloeques ert
            Tedbald a iceles hures Li messagers le trouad ueirement a Burges E
            Esturmi sis niés e dan uiuien le cunte Od els set cent cheualers
            de ioefnes homes N  i out cil qui n  out halberc e broine. Es uus
            le mes qui les noueles cunte. [III] Tedbald le cunte reperout de
            uespres E sun neuou Esturmi qui l  adestre E uiuien i fu li bon
            niés Willame E od lui set cenz cheualers de sa tere. Tedbald i ert
            si iure que plus n  i poet estre E Esturmi sun neuou que par le
            poig l  adestre. Es uus le mes qui cunte les noueles  Deu salt
            Tedbalt al repeirer de uespres De Deramed uus di dures noueles En
            l  Archanp est un mult dolente guere.  [Iu]  Reis Deramed est issu
            de Cordres. En halte mer en ad mise sa flote
          
            Amunt Girunde en est uenu par force En uostre tere est que si mal
            desonorted. Les marchez guaste e les aluez uait prendre Les ueirs
            cors seinz trait par force del regne Tes cheualers en meine en
            chaenes. Pense Tebalt que paens nes ameinent.  [u]  Franche
            meisné  dist Tebald  que feruns  Dist li messages  Ias nus i
            combatuns.  Tedbalt demande  Que feruns sire uiuien  Dist li
            bers  Nus ne frum el que ben. Sire Tedbald  dist uiuien li ber
             uus estes cunte e si estes mult honuré Des meillurs homes de
            riuage de mer. Si m  en creez ne serras ia blamé. Pren tes
            messages fai tes amis mander N  obliez mie Willame al cur niés
            Sages hom est mult en bataille chanpel Il la set ben maintenir e
            garder S  il uient nus ueintrums Deramed.  [uI]  Nel te penser
            Tedbald  ço dist Esturmi  En ceste terre al regne u que ariuent
            paen u Arabit Si mandent Willame le marchis Si de tes homes i
            meinent uint mil
          
            uienge Willame e des suens n  i ait que cinc Treis u quatre que
            uienge a eschari Tu te combates e uenques Arabiz Si dist hom ço
            que dan Willame le fist. Qui ques prenge suens est tote uoie le
            pris. Cumbatun sire sis ueintrun io te pleuis Al pris Willame te
            poez faire tenir. - Franche meisné  dist uiuien  merci. Od poi
            conpaignie ne ueintrun pas Arabiz Mandum nus seignurs pur Willame
            le marchis Sages hon est pur bataille tenir. S  il uient nus
            ueintrum Arabiz.  E dist Esturmi  Malueis conseil ad ici.
            Estrange gent tant le loent tut dis E noz homes fait tuz tenir a
            uils.  Respunt Tedbald   Unques pur el nel dist Mais a la
            bataille n  ose il pas uenir.  [uII] Dist uiuien  Ore auez uus
            mesdit Car il nen est nez ne de sa mere uis Deça la mer ne dela
            la rin N  en la crestienté n  entre Arabiz Mielz de mei ose grant
            bataille tenir Fors sul Willame al curt niés le marchis. Il est
            mis uncles uers li ne m  en atis Lunsdi al uespre. Io ne met mie a
            pris Willame. 
          
            [uIII] Dunt dist Tedbald   Aportez mei le uin Si me donez si
            beuerai a Esturmi Ainz demain prime requerrun Arrabiz De set liwes
            en orrat l  em les criz Hanstes freindre e forz escuz croissir.  E
            li botillers lur aporta le uin But ent Tedbald sin donad a
            Esturmi E uiuien s  en alad a sun ostel dormir. [IX] Dunc s 
            asemblerent les homes de lur terre Quant uint a l  albe dis mil
            sunt od helmes. Par mein leuad Tedbald a unes estres De deuers le
            uent ourit une fenestre Mirat le ciel ne pot mirer la terre uit
            la couerte de broines e de helmes E de Sarazins la pute gent
            aduerse.  Deus  dist Tedbald  iço que pot estre  [X] 
            Seignurs frans homes merci pur amur Dé Dis et uit anz ad ia e
            si sunt tuz passez Que primes oi a bailler ceste cunté
          
            Unc puis ne ui tanz cheualers armez Que ne seussent quele part
            turner. Assaldrez uus ne chastel ne cité Dolent poent estre que uus
            auez defié E dolentes lé marchez que uus deuez gaster.  Dist
            uiuien  Cest plaid soi io assez. Tedbald fu iure erseir de sun uin
            cler Or est tut sage quant ad dormi assez. Ore atendrun nus Willame
            al curb niés.  Dunc out cil hunte qui al seir en out parlez E cil
            greignur qui se furent uanté. [XI] Ço dist uiuien le cheualer
            oneste  Cest plaid soi io erseir par ma teste Tedbald ert iure
            al repeirer de uespres Ore ad assez dormi nus atendrun Willames. 
            Este uus errant Esturmi par la presse uint a Tebald sil prist par
            la main destre.  Ber ne te menbre del repeirer de uespres De
            Deramed e de la dure nouele  Respunt Tedbald   Ai io mandé
            Willame - Nenil bels sire car il ne puet a tens estre.  [XII] 
            Par mi le col t  en oras herseir dehé Si tu mandoues Willame al
            curb niés. 
          
            Respunt Tedbald  Ore leissun dunc ester.  Armes demande l  em li
            uait aporter. Dunc li uestent une broine mult bele e cler E un uert
            healme li lacent en la teste Dunc ceint s  espee le brant burni
            uers terre E une grant targe tint par manuele Espé trenchant out
            en sa main destre E blanche enseigne li lacent tresque a tere. Dunc
            li ameinent un cheual de Chastele Dunc munte Tidbald par sun estriu
            senestre Si en est issu par une des posternes. Al dos le siwent dis
            mil homes od helmes En l  Archamp uont rei Deramed requere. Dunc s 
            en issid Tedbald de sa bone cité Al dos le siwent dis mil homes
            armez En l  Archanp requistrent le paien Deramed Malueis seignur
            les out a guier Lunsdi al uespre. En l  Archanp uindrent desur mer
            a destre. [XIII] Tedbald garde es haltes eigues De uint mil niefs i
            ad ueu les uernes. Ço dist Tedbald  Ore uei io lur herberges. 
            Dist uiuien  No sunt car ne poent estre. Nauiries est qui aprisme
            uers terre Se cil sunt fors il purprendrunt herberge.  Dunc uint
            auant si choisid les festes De cinc cent triefs les pignuns e les
            herberges Dist uiuien  Ço poent il ben estre. 
          
            Dist Tedbald de Berri li maistres  uiuien ber car muntez en cele
            tertre Si surueez iceste gent aduerse Cumben il unt homes en mer e
            en terre.  Dist uiuien  Nel me deuez ia requere Encuntre ual dei
            bas porter mun healme Desi qu  al champ u fiere od le poig destre
            Car si m  aprist li miens seignurs Willame. Ia si Deu plaist ne
            suruerrai herberge.  [XIu]  Sire Tedbald  dist uiuien le ber 
            Tu es cunte e ço mult honuré Des meillurs homes de riuage de mer.
            Munte le tertre tu deis ben esgarder Cum il unt homes en terre e en
            mer. Se tant as homes que tu i puisses fier Cheualche encuntre si
            ua od els iuster Ben les ueintrun solunc la merci Deu. E si poi as
            homes pur bataille champel ueez ci un ual fai les tuens assembler
            E pren tes messages fai tes amis mander N  i oblit mie Willame al
            curb niés Sages hon est mult en bataille chanpel Si la seet ben
            maintenir e garder. S  il uient nus ueintrun Deramed.  Respunt
            Tedbald   Gent conseil m  as doné.  Le cheual broche si ad le
            tertre munté Garde Tedbald uers la lasse de mer uit la couerte de
            barges e de nefs
          
            E de salandres e granz eschiez ferrez Mire le ciel ne pot terre
            esgarder. De la pour s  en est tut oblié Aual deualad del tertre u
            il est munté uint as Franceis si lur ad tut cunté [Xu]  Franche
            meisné que purrun nus deuenir Cuntre un des noz ad ben des lur
            mil. Ki ore ne s  en fuit tost i purrad mort gisir Alum nus ent
            tost pur noz uies garir.  [XuI]  uiuien ber ten tei lunc ceste
            roche Par mi cest ual nus cundui nostre force Que ne te ueit li
            sarazine flote. Si enuerrai pur Willame qui conbatera s  il ose
            Lunsdi al uespre. Ia ne combaterai sanz Willame.  [XuII] Dist
            uiuien   Malueis conseil ad ci Tu les as ueuz e il tei altresi
            Si tu t  en uas ço ert tut del fuir. Crestienté en ert tut dis plus
            uils E paenisme en ert le plus esbaldi. Conbat t  en ber sis
            ueinteruns iol te pleuis.
          
            Al pris Willame te deis faire tenir. Des herseir uespre le cunte en
            aatis. Lunsdi al uespre. Ben te deis faire tenir al pris Willame. 
            [XuIII] Cent mille furent de la gent Deramed As esneckes e as
            dromunz de mer E uirent sus el tertre ester. Il le conurent al
            grant escu bocler Dunc sorent bé que el ual en out remis De ses
            homes mulz e de ses amis. [XIX] Lunsdi al uespre. Les Sarazins de
            Saraguce terre Cent mile furent de la pute geste Il n  i out celui
            de blanc halberc ne se ueste E de Saraguce uerz healmes en lur
            testes D  or les fruntels e les flurs e les esses Espees ceintes
            les branz burniz uers terre Les bons escuz tindrent as manueles
            Espees trenchanz e darz as poinz destres Cheuals coranz d  Arabe
            suz lur seles. Cil issirent fors al sablun e en la grauele Si
            purpristrent defors la certeine terre.
          
            Cil mourent al cunte Tedbald grant guere. Pur ço oirent doleruse
            nouele. [XX] Clers fu li iurz e bels li matins Li soleil raed si
            est li iurz esclariz. Paen deualent par mi un broilled antif Par
            unt qu  il passent tote la terre fremist Des dur healmes qu  il unt
            a or sartid Tres lur espalles tut li bois en reflanbist. Qui dunc
            les ueist esleisser e saillir De durs uassals li peust souenir.
            Idunc les mustrat uiuien a Esturmi. [XXI]  Esturmi frere io uei
            paens uenant Lé lur cheuals par sunt si coranz Pur quinze liwes
            tuz iurz aler brochanz Pur plus cure ia ne lur batera flanc. Aincui
            morrunt li cuart en l  Archanp. Ore apresment li fueur de deuant Ia
            ne garrat li petit pur le grant Ne n  i pot garir le pere sun
            enfant. Fium nus en Deu le tut poant Car il est mieldre que tut li
            mescreant. Cumbatun nus si ueintrun ben le champ. 
          
            [XXII] Dunc dist Tedbald  Qu  en loez sire uiuien De la
            bataille Car ore ia uien ben.  Aprof demande  Qu  en loez
            Esturmi Que chascuns peust de sa uie garir - Qui ore ne s  en
            fuit tost i puet mort gisir Alum nus ent pur noz uies garir. 
            Dist uiuien  Ore oi parler mastin.  Respunt Tedbald Ainz pres
            de mun lin Ne uolt enquere dunt mun cors seit honi Ne enginné ne
            malement bailli.  [XXIII]  Esturmi niés derump cest gunfanun Ke
            en fuiant ne nus conuisse l  um Car a l  enseigne trarrunt paen
            felun.  E dist Esturmi  A la Deu beneiçun  Encuntremunt li gluz
            presenta sa hanste Sur sun arçun deuant mist la lance A ses dous
            poinz derunp l  enseigne blanche Puis la folad enz el fanc a ses
            pez. [XXIu] Tedbald le cunte teneit un grant espé Le resteot turnad
            cuntremunt uers le ciel
          
            E mist en le fer sur l  arçun detrés Runt l  enseigne de l  hanste
            de pomer Puis la fulat enz al fanc a ses pez.  Mielz uoil
            enseigne que flanbe te arde del ciel Qu  en bataille me
            reconuissent paen. - Graimes noueles  en dist li quons uiuien 
            En chanp nus faillent nostre gunfanuner.  [XXu]  Franche meisné
            que purrums deuenir En champ nus sunt nostre gunfanun failli
            Laissé nus unt Tedbald e Esturmi. ueez paens qui mult sunt pres d 
            ici. Quant li nostre home i sunt u cinc u dis E li paen i sunt u
            cent u mil Dunc n  aurun nus qui nus puisse tenir Ne tel enseigne
            u puissum reuertir Genz sanz seignur sunt malement bailli Alez uus
            ent francs cheualers gentilz Car io ne puis endurer ne suffrir
            Tant gentil home seient a tort bailli. Io me rendrai al dolerus
            peril N  en turnerai car a Deu l  ai pramis Que ia ne fuierai pur
            pour de morir.  Franceis respundent or oez qu  il li unt dit 
            [XXuI]  uiuien sire ia es tu de icel lin En grant bataille nus
            deis ben maintenir.
          
            Ia fustes fiz Boeue Cornebut al marchis Nez de la fille al bon
            cunte Aimeris Nefs Willame al curb niés le marchis. En grant
            bataille nus deis ben maintenir. - ueire seignurs de Deu cinc cenz
            merciz. Mais d  une chose i ad grant cuntredit uus n  estes mens
            ne io uostre sire ne deuinc Sanz tuz pariures me purrez guerpir. 
            E cil respunent tuz a un cri  Tais ber nel dire ia t  auerun
            pleui En cele lei que Deus en terre mist A ses apostles quant entr 
            els descendit Ne te faudrun tant cun tu serras uifs.  [XXuII]  Et
            io rafi uus de Deu le rei fort E en cel esperit qu  il out en sun
            cors Pur pecchurs quant il suffri la mort Ne uus faldrai pur
            destresce de mun cors.  A icest mot dunc mist s  enseigne fors.
            Dunc met sa main en sa chalce uermeille Si traist fors un enseigne
            de paille A treis clous d  or la fermat en sa lance Od le braz
            destre en ad brandie la hanste Desi qu  as poinz l  en batirent les
            langes Point le cheual il ne pot muer ne saille E fiert un paen
            sur sa doble targe Tute li fent de l  un ur desqu  a l  altre E
            trenchat le braz qui li sist en l  enarme Colpe le piz e trenchad
            lui la coraille Par mi l  eschine sun grant espee li passe
          
            Tut estendu l  abat mort en la place. Crie  Munioie  Ço fu l 
            enseigne Charle. [XXuIII] Si cum li ors s  esmere fors de l  argent
            Si s  en eslistrent tote la bone gent Li couart s  en uont od
            Tedbald fuiant Od uiuien remistrent tuit li cheualer uaillant Al
            chef deuant flerent cunmunalment. Si cun li ors fors de l  argent s 
            en turne Si s  en eslistrent tut li gentil home. Premerement si
            ferirent en la pointe Cunmunalment ensemble li prodome Le plus
            hardi n  i solt l  em conuistre. As premerains colps li quons
            Tedbald s  en turne uait s  en fuiant a Burges tote la rute Un
            grant chemin u quatre ueies furchent Quatre larruns i pendirent
            bouche a boche Bas ert le fest curtes erent les furches. Li
            cheuals tired par de desuz l  enporte ultre Li uns des penduz li
            hurte lunc la boche. uit le Tedbald sin out doel e uergoigne De la
            pour en ordead sa hulce E cum il senti que cunchie fu tote Dunc
            leue la quisse si la parbute ultre. Girard apele quil siwi en la
            rute  Ami Girard car pernez cele hulce Or i ad bon e peres
            precioses Cent liures en purrez prendre a Burges.  E Girard li
            respundi encontre  E io que fereie quant cunchie est tote 
          
            [XXIX] Ço dist Girard le uaillant meschin  Sire Tedbald atendez
            mei un petit Si dirrez tant al regne de Berri Qui io sui remis e
            tu t  en es fui N  en di que ia m  en ueies uif. E io uoil socure
            uiuien le hardi Mis parenz est si m  en est petit pris E io ai
            tresor parfunt en terre mis Si uus dirrai u l  aueir serra pris
            Que aprés ma mort n  en creisse nul estrif.  [XXX] La fist Tedbald
            une folie pesme Quant pur Girard retirad andous ses resnes. Quant
            cil l  ateint del poig al col le dresce De l  altre part le botat
            de sa sele Desi qu  as laz l  en ferid le healme en terre. Puis
            tendit sa main iuste la Tedbald gule Si li toli sa grant targe
            duble D  or fu urlé enuiron a desmesure De l  or de Arabe out en
            mi le bocle Cil uiuien la toli a un Hungre En la bataille as prez
            de Girunde Quant il ocist le paen Alderufe
          
            E decolad les fiz Burel tuz duze Al rei tolid cele grant targe
            duble Si la donad a dan Willame sun uncle E il la donad a Tedbald
            le cuard cunte. Uncore hui l  auerad mult prozdome a la gule Le
            halberc li tolit qui ert fort e duble E la bone espee trenchante
            iusqu  a la mure. [XXXI] Gerard s  adube des armes al chemin Le
            runcin laisset al bon cheual s  asist. E Tedbald se redresce cum
            home esturdi Deuant li garde si choisist le runcin Prent sei al
            estriu entre les arçuns s  asist Quant fu munté menbré fut del
            fuir De deuant se garde si uit un grant paleiz Fort fu a reille
            qu  il ne pot pel tolir E tant fu halt qu  il nel pout tressaillir.
            Desuz al ual n  osad Tedbald uenchir Pur Sarazins dunt il ad oi les
            criz. De sus al tertre uit un fuc de brebiz Par mi la herde l  en
            auint a fuir En sun estriu se fert un motun gris. [XXXII] En sun
            estriu se fiert un gris motun. Tant le turnad e les uals e les munz
            Quant Tedbald uint a Burges al punt N  out al estriu quel chef del
            motun Une tel preie ne portad mes gentilz hom.
          
            Lunsdi al uespre. Li poures n  i eust tant a perdre. [XXXIII] Ore
            uus dirrai de Girard le meschin Cum il returnad dreitement sun
            chemin Deuant li garde si choisist Esturmi. Sun bon cheual aueit
            si mesbailli Ço ne uolt gent que unques home n  i mist. Grant
            ignelesce en uolt traire Esturmi. ueit le Girard si l  ad a raisun
            mis  Ço que pot estre cheualer Esturmi Icil respunt   Menbre
            del fuir. - Turnez arere pensez del renuair Si ore ne returnes
            tost i purras mort gisir. - Nu frai ia.  ço li dist Esturmi. Ço
            dist Girard   uus n  en irrez issi  Le cheual broche uassalment
            le requist L  escu li fruisse e le halberc li rumpi E treis des
            costes en sun cors li malmist Pleine sa hanste del cheual l  abati
            Quant l  out a terre un curteis mot li ad dit  Ultre lechere
            pris as mortel hunte Ne t  auanteras ia a Tedbald tun uncle Si tu
            t  en fuies n  i remeint prodome N  auras ia Willame le cunte Ne
            uiuien sun neueu ne nul altre prodome. Lunsdi al uespre N  auras
            uiuien ne Willame. 
          
            [XXXIu] Girard s  en uait cun plus tost pout. Gente out la targe e
            dedenz e defors Tute la guige en fu batue a or E les enarmes e tut
            li pan defors Unc plus gent home ne mist Ihesu en l  ost Que fu
            Girard quant parti de Tidbald. uint a la bataille cum il plus tost
            pout Fert un paen sur la broine de sun dos Par mi l  eschine li
            mist l  espee tut fors Enpeint le ben si l  ad tribuché mort. Crie
              Munioie  Ço est l  enseigne des noz. Puis refert altre sur la
            duble targe Tote li freint de l  un ur desqu  a l  altre Trenchad
            le braz que li sist en l  enarme Colpe le piz e trenchad la
            curaille Par mi l  eschine sun grant espee li passe Tut estendu l 
            abat mort en la place. Crie   Munioie  l  enseigne Ferebrace.
            Lunsdi al uespre. Cil le choisirent en la dolente prise. [XXXu] Li
            pruz uiuien ses baruns en apele  Ferez seignurs od uoz espees
            beles Ferez Franceis desrumpez ceste presse Io ai oi Liwés u
            Willames
          
            S  il sunt uenuz l  estur ne durra gueres.  Franceis i ferent de
            lur espees beles. Tant unt erré par la dolente presse Que Girard
            conurent uolenters l  en apelent. [XXXuI] Dunc li demande uiuien le
            ber   Cosin Girard des quant iés cheualer - Sire  dist il 
            de nouel nient de uielz. - Sez tu Girard que danz Tedbald deuint
             E cil li cunte cum il l  aueit bailli. Respunt li quons   Tais
            Girard bels amis. Par uostre lange ne seit prodome honiz. 
            [XXXuII]  Trai uus ça Girard deuers mun destre poig. Alum
            ensemble si met tun gunfanun Si io t  a ne crem malueis engrun. 
            Il s  asemblerent le iur furent barun En la bataille dous reals
            cunpaignuns Paene gent mistrent en grant errur Lunsdi al uespre.
            Dolent est le champ senz le cunte Willame.
          
            [XXXuIII] uiuien garde par mi une champaigne Deuant ses oilz uit la
            fere cunpaigne Del mielz de France pur grant bataille faire. Mult
            en uit de els gisir a tere Dunc tort ses mains tire sun chef e sa
            barbe Plure de ses oilz si li moille sa face. Forment regrette
            Willame Ferebrace   E Ber marchiz qui n  est en bataille De tun
            gent cors auun hui suffraite Ces gentilz homes en unt grant damage.
             [XXXIX]  Franche meisné pur la uertu nostre seignur Ne uus
            esmaez seignurs freres baruns Ci atendruns Willame mun seignur.
            Car s  il uient nus ueintrun l  estur.  Lunsdi al uespre. Mar fud
            le champ comencé sanz Willame. [XL] Trente corns cornerent al piu
            une menee Set cenz homes unt la garde muntee N  i ad icelui ne
            porte sanglante espee
          
            Dunt al champ unt feru granz colees E ainz qu  il en turnent i
            ferunt d  altreteles. uiuien eire par mi le sum d  un tertre Tels
            treis cenz homes uit de sa tere N  i ad icil n  ait saglante sa
            resne E d  entre ses quisses n  ait uermeille sele Deuant as braz
            sustenent lur bouele Que lur cheuals nes desrunpent par tere. Quant
            il les uit pluralment les apele   Freres baruns que purrai de
            uus fere N  aurez mes mirie pur nul home de terre.  [XLI] 
            Seignurs baruns pur amur Deu merci. Enz en uoz liz pur quei irrez
            murir A qui prendrunt ueniance uostre ami Si nen ad home al regne
            Lowis S  il uus aueit si malement baillid Qui peis ne triwe
            preissent ia uoz fiz Ne ia ne garreit roche ne plesseiz Chastel ne
            tur ne ueil fossé antif Que a lur espees nes estust morir uengum
            nus ent tant cun nus sumes uif.  E cil responent   A uostre
            plaisir sire ber marchis  Lur armes pristrent as cheuals sunt
            sailliz uienent aual sis unt acoilliz. Par grant force recomencent
            a ferir.
          
            [XLII] Del munt u furent sunt aual aualé Franceis descendent sur le
            herbe al pré uirent des lur les morz e les nafrez. Qui dunc ueist
            les danceals enseignez Lier lur plaies e estreindre lur lez Dunc
            colpat sa hanste qui al braz fu nafrez Si la liad qu  il la pout
            porter Dunc but del uin qui l  ad el chanp troué Qui n  out de tel
            si but del duit troblé E sains homes en donent as nafrez Qui n  ad
            seignur si done a sun per. Dunc laissent les uifs si uont les morz
            uisiter. [XLIII]Tels set cenz homes trouent de lur terre Entre lur
            pez trainant lur bowele Par mi lur buches issent fors lur cerueles
            E de lur escuz se courent sur l  erbe Trubles unt les uis e palles
            les meisseles Turnez les oilz qui lur sistrent as testes Gement e
            crient cels qui les almes i perdent. Quant il les ueient uolenters
            les apelent   Seignurs baruns que purrad de uus estre N  aurez
            mes mirie pur nule home de terre. 
          
            [XLIu]  Ahi ore seignurs pur amur Deu merciz Ia ueez uus les
            feluns Arrabiz Qui uos unt mort uoz freres e uoz fiz E uoz neuous
            e uoz charnels amis. Pes ne demandent ne triwes nen unt pris. uengum
            les morz tant cun nus sumes uifs Car saint Estephne ne les altres
            martirs Ne furent mieldres que serrunt tut icil Qui en l  Archamp
            serrunt pur Deu ocis. E cil respunent   Ei ore ber marchis 
            Lur cheuals pristrent e sur els sunt sailliz uenent al cham sis
            unt rasailliz Par uiue force comencent a ferir Des Sarazins lur
            unt mort quinze mil. [XLu] Paens les pristrent a merueilus turment
            De dis mil homes ne li leissent que cent. Dolent poet estre le
            uaillant cheualer Qui od dis mil homes se combati E de dis mile n 
            out ore que cent cheualers E de cels sunt nafré tote l  une meité
            Car si poet estre uiuien le guerrer
          
            [XLuI]  uiuien sire pur Deu que fruns  E il respunt   Tres
            ben les ueintrums. Apelum Deu qu  il nus enueit socurs Qu  il me
            tramet Willame mun seignur U que Lowis i uienge l  empereur.  E
            cil responent   A la Deu beneiçun  uiuien fert al chef deuant de
            lur Mil Sarazins en iette mort en l  estur. Paien le mistrent a
            merueillus irrur Des cent n  i leissent que uint baruns E cil s 
            en uont lez le coin d  un munt. [XLuII]  uiuien sire que feruns
            pur Deu - De bataille ia ne uus aprendrai el Car ben les ueintruns
            solunc la merci Deu.  E cil responent   Il nus ad tut oblié.  E
            li plusur dient qu  il ad le sen desué Quant od uint homes uolt en
            bataille entrer A cinc cenz mille de paiens tuz armez  S  il erent
            pors u uers u sengler De hui a un meis nes aurium tuez.  Dist
            uiuien   C  est[l. Cest] plaid soi io assez. Ore uus remenbre des
            uignes e des prez E des chastels e des larges citez E des moillers
            que a uoz maisuns auez.
          
            Que de ço menbre ne frad ia barné. Alez uus ent seignurs e tut par
            mun gré. Io remaindrai ici al champ aduré Ia n  en turnerai car
            pramis l  ai a Dé Que ia ne fuierai de bataille champel. Io les
            ueinterai ben solunc la merci Dé.  [XLuIII]  A seignurs pur amur
            Deu merci A quei irrez en uoz liz morir Ia ueez uus les francs
            cheualers malmis Tant cum il furent sains e salfs e uifs Ensemble
            od nus furent al champ tenir. Asez sauez que uus lur auiez pramis. A
            home mort ne deuez pas mentir. Alez uus ent e io remaindrai ici Ia
            n  en irrai car a Deu l  ai pramis Que ne fuierai pur creme de
            morir.  A icel mot l  unt Franceit tuit guerpi Fors sul Girard que
            od lui est remis. Cil remistrent al dolerus peril Od dous escuz la
            bataille tenir. Lunsdi al uespre. Od dous escuz suls est as prez
            remis. [XLIX] Franceis s  en turnent par mi le coin d  un tertre
            Deuant els gardent as pleines qui sunt beles
          
            En icel liu ne poent choisir terre Ne seit couerte de pute gent
            aduerse Par tut burnient espees e healmes. Quant il ço ueient que
            altre ne purrad estre Ne ia n  en isterunt de la doleruse presse
            uers uiuien returnent tost lur reisnes uenent al cunte uolenters
            l  en apelent  uiuien sire sez que te feruns  Respunt li quons
              Io orrai uoz raisuns. - Si tu t  en turnes e nus nus en
            turneruns E se tu cunbatz e nus nus combateruns E que que tu
            faces ensemble od tei le feruns.  Respunt uiuien   Multes
            merciz baruns.  Puis en regarde Girard sun cunpaignun En sun
            romanz l  en ad mis a raisun  [L]  Amis Girard es tu sein del
            cors - Oil  dist il  e dedenz e defors. - Di dunc Girard
            coment se cuntenent tes armes. - Par fei sire bones sunt e aates
            Cun a tel home quin ad fait granz batailles E si bosoinz est qui
            referat altres.  [LI]  Di dunc Girard sentes tu alques ta
            uertu  E cil respunt que unques plus fort ne fu.  Di dunc
            Girard cun se content tun cheual �
          
            - Tost se laissed e ben se tient e dreit. - Amis Girard si io te
            ossasse quere Que par la lune me alasses a Willame ua si me di a
            Willame mun uncle Si li remenbre del champ del Saraguce Quant il
            se combati al paen Alderufe Ia set il ben descunfit l  aueient
            Hungre. Io uinc en la terre od treis cent de mes homes Criai  
            Munioie  pur la presse derumpre Cele bataille fis io ueintre a
            mun uncle Io ocis le paien Alderufe E decolai les fiz Bereal tuz
            duze. Al rei toli cele grant targe duble Io la toli le iur a un
            Hungre Si la donai a Willame mun uncle E il la donad a Tedbald le
            cuart cunte. Mais ore l  ad un mult prodome a la gule. A sez
            enseignes qu  il me uienge socure.  [LII]  Cosin Girard di li ne
            li celer E li remenbre de Limenes la cité Ne del grant port al
            riuage de mer Ne de Fluri que io pris par poesté. Aider me uienge
            en bataille champel.  [LIII]  Sez que dirras a Willame le fedeil
            Se lui remenbre del chanp Turlen le rei
          
            U io li fis batailles trente treis Cent cinquante e plus li fis
            aueir Des plus poanz de la sarazine lei. En une fuie u Lowis s 
            enfueit. Io uinc al tertre od dous cent de mes fedeilz Criai  
            Munioie  le champ li fis aueir. Cel iur perdi Raher un mien
            fedeil Le iur que m  en menbre n  ert hure ne m  en peist. Aider me
            uienge al dolerus destreit.  [LIu]  Sez que dirras a Willame le
            bon franc Se lui remenbre de la bataille grant Desuz Orenge de
            Tedbalt l  esturman. En bataille u uenquirent Franc Io uinc al
            tertre od Bernard de Bruban Cil est mis uncles e barun mult
            uaillant A cunpaignun oi le cunte Bertram Qui est uns des meillurs
            de nostre parenté grant Od  Deu aie  e l  enseigne as Normanz
            Cele bataille li fis io ueintre al champ Iloec li ocis Tedbalt l 
            esturman. Aider me uienge al saluz de l  Archamp Si me socure al
            dolerus haan.  [Lu]  Sez que dirras a Guiot mun petit frere De
            hui a quinze anz ne deust ceindre espee.
          
            Mais ore la ceindrat pur secure le fiz sa mere. Aider me uienge en
            estrange cuntree.  [LuI]  Sez que diras dame Guiburc ma drue Si
            li remenbre de la grant nurreture Plus de quinze anz qu  ele ad
            uers mei eue. Ore gardez pur Deu qu  ele ne seit perdue Qu  ele
            m  enueit sun seignur en aïe. S  ele ne m  enueit le cunte d  altre
            n  ai io cure.  [LuII]  Allas dist Girard  cum te larrai enuiz.
            - Tais ber nel dire ia est ço pur me garir.  La deseurerent les
            dous charnels amis. Il unt grant duel ne unt giu ne ris Tendrement
            plurent andui des oilz de lur uis Lunsdi al uespre. Deus pur quei
            seurerent en dolente presse [LuIII] Girard s  en turne par mi le
            coin d  un tertre Cinc liwes troue tant encunbree presse Que unc n 
            alad un sul arpent de terre
          
            Qu  il n  abatist Sarazin de sa sele E qu  il ne trenchad pé u poig
            u teste. E quant il issi de la dolente presse Sun bon cheual li
            creue suz sa sele. [LIX] Del dolent chanp quant Girard fu turné
            Desuz ses alues est sun cheual creué. Granz quinze liwes fu li
            regnes esfrei Ne trouad home a qui il sache parler Ne cel cheual u
            il puisse munter. A pé s  en est del dolerus champ turné Grant fu
            li chaud cum en mai en esté E lungs les iurz si out treis iurz
            iuné E out tele seif qu  il ne la pout durer De quinze liwes n  i
            out ne dut ne gué Fors l  eue salee que ert tres lui a la mer. Dunc
            li comencerent ses armes a peser E Girard les prist durement a
            blamer  [LX]  Ohi grosse hanste cume peises al braz Nen aidera
            a uiuien en l  Archamp Qui se combat a dolerus ahan.  Dunc la lance
            Girard en mi le champ.
          
            [LXI]  Ohi grant targe cume peises al col Nen aidera a uiuié a
            la mort.  El champ la getad si la tolid de sun dos. [LXII]  Ohi
            bone healme cum m  estunes la teste Nen aiderai a uiuien en la
            presse Ki se cumbat el Archamp sur l  erbe.  Il le lançad e ietad
            cuntre terre. [LXIII]  Ohi grant broine cum me uas apesant Nen
            aiderai a uiuien en l  Archamp Qui se combat a dolerus ahan.  Trait
            l  ad de sun dos sil getad el champ. Totes ses armes out guerpi li
            frans Fors sul s  espee dunt d  ascer fu li brant Tote uermeille
            des le helt en auant L  escalberc plein e de foie e de sanc Nue la
            porte si s  en uait suz puiant E la mure uers terre reposant. La
            plaine ueie uait tote iur errant E les granz uals mult durement
            corant E les haltes tertres belement muntant Sa nue espee al
            destre poig portant
          
            Deuers la mure si s  en uait apoiant. Cil nunciad a Willame de l 
            Archamp U uiuien se combat a dolerus ahan Od sul uint homes fu
            remis en l  Archanp. uiuien lur fiert al chef deuant Mil Sarazins
            lur ad ocis el champ. [LXIu] Li quons uiuien de ses uint perdi dis
            Les altres li dient   Que ferum la amis  - De la bataille
            seignurs pur Deu mercis Ia ueez uus que io en ai Girard tramis
            Aincui uendrat Willame u Lowis Li quels que i uenge nus ueintrun
            Arrabiz.  E cil responent  A ioie ber marchis.  Od ses dis
            homes les reuait enuair. Paien le pristrent en merueillus peril De
            ses dis homes ne li leissent nul uif. Od sun escu demeine remist le
            chanp tenir Lunsdi al uespre. Od sun escu remist sul en la presse.
            [LXu] Puis qu  il fu remis od un sul escu Si lur curt souent sure as
            turs menuz Od sul sa lance en ad cent abatuz. Dient paien  Ia nel
            uerrun uencu Tant cum le cheual laissun uif suz lui. Ia ne ueintrum
            le noble uassal Quant desuz lui leissun uif sun cheual. 
          
            Idunc le quistrent as puiz e as uals Cum altre beste saluage de cel
            aguait. Une cunpaignie li uint par mi un champ Tant li lancerent
            guiures e trenchanz darz Tant en abatent al cors de sun cheual De
            sul les hanstes fust chargé un char. Un Barbarin uint par mi un ual
            Entre ses quisses out un ignel cheual En sun poig destre portad un
            trenchant dart Treis feiz l  escust a la quarte le lançad E fiert
            li en la broine de la senestre part Que trente des mailles l  en
            abat contreual Une grant plaie li fist el cors del dart La blanche
            enseigne li chai del destre braz Ne uint le iur que unc puis le
            releuast. Lunsdi al uespre. Ne uint le iur que puis le releuast de
            terre. [LXuI] Il mist sa main derere sun dos Trouad la hanste
            trait le dart de sun cors. Fert le paien sur la broine de sun dos
            Par mi l  eschine li mist le fer tut fors. Od icel colp l  ad
            trebuché mort.  Ultre lecchere malueis Barbarin  Ço li ad dit
            uiuien le meschin  Ne repeireras al regne dunt tu uenis Ne ne t 
            en uanteras ia mais a nul dis Que mort aiez le barun Lowis  Puis
            traist s  espee e comence a ferir. Qui qu  il fert sur halberc u sur
            healme
          
            Sunt colp n  arestet desque iusqu  en terre.  Sainte Marie uirgine
            pucele Tramettez mei dame Lowis u Willame. Cest oreisun dist
            uiuien en la presse [LXuII]  Deus rei de glorie qui me fesis né
            E de la sainte uirgne sire fustes né En treis persones fud tun
            cors comandé E en sainte croiz pur peccheurs pené Cele e terre
            fesis e tere e mer Soleil e lune tut ço as comandé E Eua e Adam
            pur le secle restorer. Si uerreiement sire cum tu es ueirs Deus
            Tu me defent sire par ta sainte bunté Que al quor ne me puisse
            unques entrer Que plein pé fuie pur la teste colper Tresqu  a la
            mort me lais ma fei garder Deus que ne la mente pur tes saintes
            buntez.  [LXuIII]  Sainte Marie mere genitriz Si uerreiement cum
            Deus portas a fiz Garisez mei pur ta sainte merci Que ne m  ocient
            cist felon Sarazin.  Quant l  out dit li bers se repentid  Mult
            pensai ore que fols e que brixs
          
            Que mun cors quidai de la mort garir Quant Dampnedeu meimes nel
            fist Que pur nus mort en sainte croiz soffri Pur nus raindre de
            noz mortels enemis. Respit de mort sire ne te dei io rouer Car a
            tei meisme ne la uoilsis pardoner. Tramettez mei sire Willame al
            curb nes U Lowis qui France ad a garder. Par lui ueintrun la
            bataille champel. Deus de tant moldes pot hom altre resenbler Io
            ne di mie pur Willame al curb niés Forz sui io mult e hardi sui
            assez De uasselage puis ben estre sun per Mais de plus loinz ad
            sun pris aquité Car s  il fust en l  Archamp sur mer uencu eust la
            bataille champel. Allas peccable n  en puis home gent Lunsdi al
            uespre. Que me demande ceste gent aduerse.  [LXIX] Grant fu le
            chaud cum en mai en esté E long le iur si n  out treis iurz mangé.
            Grant est la faim e fort pur deporter E la seif male nel poet
            endurer. Par mi la boche uait le sanc tut cler E par la plaie del
            senestre costé. Loinz sunt les eues qu  il nes solt trouer De
            quinze liwes n  i out funteine ne gué Fors l  eue salee qui ert al
            flot de la mer Mais par mi le champ curt un duit troblé
          
            D  une roche ben prof de la mer Sarazins l  orent a lur cheuals
            medlé De sanc e de ceruele fud tut enuolupé. La uint corant uiuien
            li alosé Si s  enclinad a l  eue salee del gué Sin ad beu assez
            estre sun gré. E cil li lancerent lur espees adubé Granz colps li
            donent al grauer u il ert. Forte fu la broine ne la pourent
            entamer Que li ad gari tut le gros des costez Mais as iambes e as
            braz e par el Plus qu  en uint lius unt le cunte nafré. Dunc se
            redresce cum hardi sengler Si traist s  espee del senestre costé
            Dunc se defent uiuien cum ber. Il le demeinent cun chiens funt fort
            sengler. L  ewe fu salee qu  il out beu de la mer Fors est issue
            ne li pot el cors durer Sailli li est arere de la boche e del niés
            Grant fu l  anguisse les oilz li sunt troblez. Dunc ne sout ueie
            tenir ne esgarder. Paien le pristrent durement a haster. De plusur
            parz l  acoillent li guerreier Lancent li guiures e trenchanz darz
            d  ascer Tant en l  abatent en l  escu de quarters Que nel pout le
            cunte a sa teste drescer Ius a la terre li chai a ses pez. Dunc le
            comencent paien formen a haster E sun uasselage mult durement a
            lasser. [LXX] Lancent a lui guiures e aguz darz Entur le cunte
            debatent sun halberc
          
            Le fort acer detrenche le menu fer Que tut le piz courent de
            claueals. Ius a la terre li cheent les boels N  en est fis que durt
            longement mes. Dunc reclaime Deus qu  il merci en ait. [LXXI] uiuien
            eire a pé par mi le champ Chet lui sun healme sur le nasel deuant
            E entre ses pez ses boals trainant Al braz senestre les uait
            cuntretenant. En sa main destre porte d  ascer un brant Tut fu
            uermeil des le holz en auant L  escalberc plein e de feie e de
            sanc Deuers la mure s  en uait apuiant. La sue mort le uait mult
            destreignant E il se sustent cuntreual de sun brant. Forment
            reclaime Ihesu le tut poant Qu  il li tramette Willame le bon
            franc U Lowis le fort rei cunbatant [LXXII]  Deus ueirs de
            glorie qui mains en trinité E en la uirgne fustes regeneré E en
            treis persones fud tun cors comandé En sainte croiz te laissas
            sire pener Defent mei pere par ta sainte bunté Ne seit pur quei
            al cors me puisse entrer
          
            Que plein pé fuie de bataille champel A la mort me lait ma fei
            garder Deus ne la mente par ta sainte bunté. Tramettez mei sire
            Willame al curb niés Sages hom est en bataille champel Si la set
            ben maintenir e garder.  [LXXIII]  Dampnedeus pere glorius e
            forz Ne seit unques que cel uienge defors Que ça dedenz me puisse
            entrer al cors Que plein pé fuie pur creme de mort.  Un Barbarin
            uint par mi un ual Tost esleissant un ignel cheual Fiert en la
            teste le noble uassal Que la ceruele en esspant contreual. Li
            Barbirins i uint eslaissé Entre ses quisses out un grant destrer
            En sa main destre un trenchant dart d  ascer. Fert en la teste le
            uaillant cheualer Que la ceruele sur l  erbe li chet Sur les
            genoilz abat le cheualer. Ço fu damage quant si prodome chet. Sur li
            corent de plusurs parz paens Tut le detrenchent contreual al
            grauer. Od els l  enportent ne l  en uolent laisser Suz un arbre
            le poserent lez un senter Car il ne uoldreient qu  il fust troué de
            crestiens. Des ore mes dirrai de Girard l  esquier Cum il alad a
            Willame nuncier.
          
            Lunsdi al uespre. A Barzelune la le dirrad al cunte Willame. [LXXIu]
            Li quons Willame ert a Barzelune Si fu repeiré d  une bataille
            lunge Qu  il aueit fait a Burdele sur Girunde. Perdu i aueit grant
            masse de ses homes. Este uus Girard qui noueles li cunte. [LXXu] Li
            ber Willame ert repeiré de uespres A un soler s  estut a unes
            estres E dame Guiburc estut a sun braz destre. Dunc gardat par la
            costere d  un tertre E uit Girard qui de l  Archamp repeire
            Sanglante espee portat en sun poig destre Deuers la mure se puiat
            contre terre. [LXXuI]  Seor dulce amie  dist Willame al curb
            niés  Bone fud l  ore que io te pris a per E icele mieldre que
            eustes crestienté. Par mi cel tertre uei un home aualer Sanglante
            espee en sa main porter. Si uus dirrai une chose pur uerité
          
            Qu  il ad esté en bataille champel Si uient a mei pur socurs
            demander. Alun encuntre pur noueles escolter.  Entre Guiburc e
            Willame al curb niés Deualerent contreual les degrez. Quant furent
            aual Girard unt encuntré ueit le Willame sil conuit assez. Dunc
            l  apelad sil prist a demander [LXXuII]  Auant Girard si dirrez
            de uoz noueles.  Ço dist Girard   Io en sai assez de pesmes. Reis
            Deramed est eissuz de Cordres En halte mer en ad mise la flote E
            est en France que si mal desenorte. Les marchez guaste e les aluez
            prent Tote la tere turne a sun talent. U que troue tes cheualers
            sis prent A lur barges les maine coreçus e dolent. Pense Willame
            de secure ta gent.  [LXXuIII]  Reis Deramé est turné de sun païs
            E est en la terre qu  il met tut a exil. Alez i furent Tedbald e
            Esturmi Ensemble od els uiuien le hardi Li uns se cunbat les dous
            en sunt fuiz. - Deus  dist Willame  ço est uiuien le hardiz. 
            Respunt Girard  Or auez uus ueir dit. Il te mande e io sui quil
            te di Que tu le secures al dolerus peril. 
          
            [LXXIX]  Sez que te mande uiuien tun fedeil Si te remenbre del
            champ de Turleis le rei U te fist batailles trente treis Cent
            cinquante e plus te fist aueir. En une fuie u Lowis s  en fuieit Il
            uint le tertre od dous cent Franceis Criad  Munioie  le champ
            te fist aueir. Cel iur perdi Rahel un sun fedeil Quant li en
            menbre n  ert hure ne li em peist. Aider li algez al dolerus
            destreit.  [LXXX]  Sez que te mande uiuien le ber Ke te souenge
            de Limenes la cité Ne de Breher le grant port sur mer Ne de Flori
            qu  il prist par poesté. Aider li uienges en l  Archamp sur mer. 
            [LXXXI]  E sez que mande a dame Guiburc sa drue Ke lui remenbre de
            la grant nurreture Qui il ad od lui plus de quinze anz eue.
          
            Ore gard pur Deu qu  ele ne seit perdue Qu  ele li enueit sun
            seignur en aide Car si lui n  enueit d  altres n  ad il cure. 
            [LXXXII]  E sez que mande a Guiot sun petit frere De hui en
            quinze anz ne dust ceindre espee Mais ore la prenge pur le fiz de
            sa mere Aider li uienge en estrange cuntree.  [LXXXIII]  A Deus
             dist Willame  purrai le uif trouer  Respunt Guiburc  Pur
            nient en parlez. Secor le sire ne te chalt a demander. Se tu l  i
            perz n  auras ami fors Deu.  Quant l  ot Willame sin ad sun chef
            crollé Plorad des oilz pitusement e suef L  eue li curt chalde
            iuste le niés La blanche barbe moille tresqu  al baldré. Guiburc
            apele si li prist a mustrer De sun corage l  i uolt li bers
            espermenter Desi cum ele aime lui e sun parenté Quant il parlad
            si ad dit que sené  Seor dulce amie pur amur Dé Uncore n  en ad
            que sul treis iurz passez Que io sui uenu de bataille champel Que
            ai fait grande a Burdele sur mer S  i ai perdu mun nobile barné.
            Loinz sunt les marches u io ai a comander Fort sunt les homes que
            deureie asenbler.
          
            E ensurquetut nel purreie endurrer Fer e acer i purreit hom user.
            Ben se combat uiuien l  alosé A iceste feiz nel puis mie regarder
            Ceste bataille pot ben sanz mei finer.  Dunc començad Guiburc
            forment a plorer Ele s  abeissad baisa lui le soller Willame
            apele si li prist a mustrer  Secor le sire ne te chaut a
            demurer. Mun niefs Guischard te uoldrai comander Tue merci ben le
            m  as adubé.  [LXXXIu]  Sire Willame io te chargerai Guiscard Il
            est mis niés mult est prof de ma char. Tue merci auant her le m 
            adubas. Si nel me renz ne girras mes entre mes braz.  Il li afia
            cher se repentirad Que uif u mort sis niés li rendrat. En bataille
            reneiad Deu Guischard Lunsdi al uespre. En bataille reneiad Deu
            celestre. [LXXXu] Guiburc meismes serui Girard de l  eue E en aprés
            le seruit de tuaille Puis l  ad assis a une halte table Si lui
            aportat d  un sengler un espalle. Li quons la prist si la mangat a
            haste. Ele li aportat un grant pain a tamis
          
            E dunc en aprés sun grant mazelin de uin. Girard mangat le grant
            braun porcin E a dous traiz ad uoidé le mazelin Que unques a
            Guiburc mie n  en offrit Ne ne radresçat la chere ne sun uis. ueist
            le Guiburc a Willame l  ad dit  Par Deu bel sire cist est de
            uostre lin E si mangue un grant braun porcin E a dous traiz beit
            un cester de uin. Ben dure guere deit rendre a sun ueisin Ne ia
            uilment ne de champ fuir.  Respunt Willame   Pur Deu Guiburc
            merci Ço que ad mangé de uolenté l  ad pris. Il ne mangat ben ad
            passé treis dis.  Prest fu li liz si firent Girard dormir Lunsdi
            al uespre. Prest fu li liz si firent dormir Girard. [LXXXuI] Girard
            se dresce e leuad del manger Prest fu li liz si s  est alé
            colcher. Guiburc la franche le serui uolenters Tant fud od lui qu 
            il endormi fu. Puis le comande al cors altisme Deu. Tant dormi
            Girard qu  il fu auespré Puis salt del lit cume francs naturel. 
            Munioie  escrie  cheualers car muntez  Armes demande e l  en
            li uait aporter. Idunc a primes fu Girard adubé.
          
            [LXXXuII] Dunc li uestirent une broigne mult bele E un uert healme
            li lacent en la teste. Willame li ceinst l  espee al costé senestre
            Une grant targe prist par la manuele Cheual out bon des meillurs
            de la terre. Puis muntad Girard par sun estriu senestre. Dame
            Guiburc li uait tenir la destre Sil comande a Deu le grant
            paterne. [LXXXuIII] Quant il auesprad a la bone cité Issu s  en est
            Willame al curb niés Od trente mile de cheualers armez. En l 
            Archamp requistrent le paen Deramé A la freidure unt tote nuit erré
            Iusqu  al demain que le iur apparut cler. Si cum il furent en l 
            Archamp sur mer La bataille out uencue Deramé E out pris l  eschec e
            les morz desarmez. Entrez erent Sarazins en lur nefs E as salandres
            e as granz escheis ferrez Lur uent demoert si n  en poent turner.
            Mais les demeines e les seignurs e les pers Tere certeine alerent
            esgarder Une grant liwe lez le grauer de la mer. Est uus Willame al
            conseil assené
          
            Od trente mille de cheualers armez Les quinze mile furent si
            aprestez Cum a ferir en bataille champel. Cil crient  Muntioie 
            si uont od els iuster. Mais li paien nel poeient endurer Car il n 
            unt armes pur lur cors garder Coillent fuie uers la grant eue de
            mer Saillent as salandres e as barges e as niefs Pernent lur
            armes si sunt conreiez. [LXXXIX] Ces Sarazins de Segune tere Cent
            mile furent si apresté de guere N  i ad nul qui n  ait halberc e
            healme D  or les fruntels e les esses Espees ceintes les branz
            burniz uers terre Les escuz tindrent as manueles Espez trenchanz
            eurent en lur poinz destres Cheuals d  Arabe unt corant suz lur
            seles. Cil s  en issirent en la sable grauele Si se pristrent
            defors a la certeine terre. Par icels orrez doleruses noueles Cil
            murent al cunte Willame grant guere. Cele bataille durad tut un
            lundi E al demain e tresqu  a mecresdi Qu  ele n  alaschat ne
            hure ne prist fin Iusqu  al ioesdi deuant prime un petit Que li
            Franceis ne finerent de ferir Ne cil d  Arabe ne cesserent de
            ferir.
          
            Des homes Willame ne remist un uif Ioesdi al uespre Fors treis
            escuz qu  il out al champ tenir. [XC] Od treis escuz remis al champ
            tut sul Li uns fu Girard li uaillant ferur Li altres Guischard
            le neuou dame Guiburc. Plaist uus oir des nobles baruns Cum il
            seuererent del real cunpaignun [XCI] Plaist uus oir des nobles
            uassals Cum il seuererent del cheualer real Desur senestre s  en
            est turné Girard En un sablun li chai sun cheual Sur ses espalles
            sun halberc li colad. Trente paens descendirent al ual En trente
            lius naffrerent le uassal Par mi le cors d  espeiez e de darz. Crie
            e husche quant la mort l  aprocad. Dunc suruint Willame icele part
            Les dis ocist les uint fuient del ual E uint a Girard dulcement
            l  apelad
          
            [XCII]  Amis Girard qui t  en fereit porter E des granz plaies
            purreit tun cors saner Dites ami garreie ent ber Tun escientre
            entereies ia en ciel  Respunt Girard  Sire laissez ço ester. Ia
            ne querreie que io en fuisse porté Ne des granz plaies que fust mon
            cors sané Car ne garrai ia pur nul home mortel. Mais qui tant me
            ferreit que io fuisse munté E mun uert healme me fust rafermé
            Mesist mei al col mun grant escu bocler E en mun poing mun espé
            adolé Puis me donast un sul trait de un uin cler E qui nen ad uin
            me doinst del duit troblé Ne finereie ia mais par la fei que dei
            Dé Cher lur uendereie les plaies de mes costez.  Dunt a grant
            force en est li sancs alez. Respunt Willame  Ni remaindrez. 
            Ioesdi al uespre. Descendi li quons Wilame Tendi sa main sil prist
            par la main destre En seant le dresçat sur l  erbe. Troble out le
            uis e pasle la maissele Turnez les oilz que li sistrent en la
            teste Tut le chef li pendi sur senestre Sur le mentun l 
            enbronchat sun healme. Quant l  alme en uait ne pot tenir la teste.
          
            E dist Willame  Girard ne poet altre estre  Deus quel doel
            quant tels baruns deseurerent N  en pot que ne l  en plainst
            Willame. [XCIII] Plaist uus oir del neuou dame Guburc Ki de Willame
            deseuerad le iur En sun cheual chai al sablun Sur ses espalles sun
            halberc li colad tut. Trente paiens deualerent d  un munt En trente
            lius nafrerent le barun. Crie e husche le  Aïe  de prodom. A tant
            i uint Willame le barun Les dis oscist les uint fuient le munt.
            Dunc uint a Guischard si l  ad mis a raisun [XCIu]  Ami
            Guischard qui t  en fereit porter E des granz plaies fereit tun
            cors saner Tun escientre entreis ia en ciel  Respunt Guischard 
             Sire laissez mei ester Io ne querrereie que ia en fuisse porté
            Ne des plaies fust mun cors sanez. Qui me ferreit tant que io fuisse
            munté Ia de uoz armes ne querreie nul porter. Mais donez sul un
            trait de uin cler Si n  as altre ueals de cel duit troblé. Puis m 
            en irreie a Cordres u fui né
          
            Nen crerreie meis en uostre Dampnedé Car ço que io ne uei ne puis
            aorer. Car si io eusse Mahomet merciez Ia ne ueisse les plaies de
            mes costez.  Dunt a grant force en est le sanc alez. Respunt
            Willame   Glut mar fuissez tu nez. Tant cum aueies creance e
            buntez Retraisistes a la sainte crestienté. Ore es ocis e de mort
            afolé N  en poez muer tant as de lasseté Ia de cest champ ne
            serrez par mei porté.  Ioesdi al uespre. Si s  abeissat li quons
            Willame Tendit sa main su prist par le braz destre. En sun seant
            le leuad detrés sa sele. [XCu] Un Barbarin uint eslaissant le ual
            Entre ses quisses out un ignel cheual En sa main deste porte un
            trenchant dart Treis feiz l  escust a la quarte le lançat Fert en
            la loigne de la senestre part Grant demi pé enz el cors li en abat
            Detrés le cunte en ad mort Guischart. Peisit le cors si turne une
            part E il le redresce od sun senestre braz Deuant li le mis sur le
            col de sun cheual Al poig destre li traist del cors le dart E fier
            le paien desur le tuenard
          
            Enpeint le ben par grant uertu l  abat. N  en fuit mie Willame
            ainz s  en uait Deuant li aporte mort Guischard Ioesdi al uespre.
            N  en fuit mie li bons quons Willame. [XCuI] Dame Guiburc nel mist
            mie en oblier Ele sout en l  Archamp Willame al curb niés En la
            bataille le paien Deramé. Prist ses messages ses homes fait mander
            Tant qu  ele en out trente mile de tels. Les quinze mille furent si
            apresté Cum de ferir en bataille champel. Tuz les demeines en ad
            Guiburc seurez Sus al paleis les assist al digner Chançuns e
            fables lur fait dire e chanter Guiburc meimes les sert de uin
            aporter. Dunc s  apuiad al marbrin piler Par une fenestre prist
            fors a esgarder E uit Willame par une tertre aualer Un home mort
            deuant li aporter. Dunc li souint de uiuien l  alosé Si anceis ert
            lie dunc comence a plorer  Par Deu seignurs a faire ai asez Par
            mi cel tertre uei mun seignur aualer Un home mort deuant li
            aporter En gisant l  ad sur sun arçun turné. Ço est uiuien iol sai
            ben assez. - Tais ma dame ia sur li nel turnez.  Ço li dient les
            baruns del regné.
          
            [XCuII]  Ki serreit il dunc pur Deu merci seignur Ke ia Willame
            aportast de l  estur Se ço n  ere Lowis sun seignur U uiuien le
            hardi sun neuou - Taisez ma dame ia sur els nel metum. Ainz ad
            mun seignur Willame un iugleur. En tote France n  ad si bon chantur
            N  en bataille plus hardi fereur E de la geste li set dire les
            chançuns De Clodoueu le premer empereur Que en duce France creeit
            en Deu nostre seignur E de sun fiz Flouent le poigneur Ki
            laissad de dulce France l  onur E de tuz les reis qui furent de
            ualur Tresque a Pepin le petit poigneur E de Charlemaigne e de
            Rollant sun neuou De Girard de uiane e de Oliuer qui fu tant
            prouz. Cil furent si parent e sis ancesur. Preuz est mult e pur ço
            l  aime mun seignur E pur sul itant qu  il est si bon chanteur E en
            bataille uassal conquereur Si l  en aporte mun seignur de l  estur.
             [XCuIII] Seignurs frans homes pur amur Deu Preer uus uoil que
            congié me donez
          
            Il est mi sire iol dei seruir aler.  Ele auale contreual les
            degrez uint a la porte si li ad desfermé En sus le oure laissad
            le cunte entrer. Il la regarde e prist lui a demander  Dame
            Guiburc des quant gardas ma porte - Par ma fai sire de nouel le
            faz ore. Sire quons Willame mult as petite force - Seor duce
            amie des quant iés mun porter - Par ma fei sire de nouel nient
            de uielz. Sire Willame poi en remeines cheualers  [XCIX]  Tien
            dame Guiburc ço est tun neuou Guischard. Ia uiuien le cunte uif mes
            ne uerras.  La franche femme li tendi ses braz E il li colchat
            desus le mort uassal. Peise le cors si li faillirent les braz Ele
            fu femme si out fieble la char. Contre tere en prist le cors un
            quas Tote la langue li turnad une part. Ioesdi al uespre. Guiburc
            le guarde ius a la tere Troble out le uis e pasle la maissele
            Turnez les oilz qui li sistrent en la teste Tote la langue li
            pendit sur senestre Sur le mentun li enbrunchat sun halme. Plurad
            Guiburc dunc la confortat Willame
          
            [C]  Par Deu Guiburc tu as dreit que tu plurs Kar ia diseient en
            la cur mun seignur Que eres femme Willame uns riche hom Un hardi
            cunte un uaillant fereur. Or estes femme a un malueis fuieur Un
            cuart cunte un malueis tresturnur Qui de bataille n  ameine home
            un sul. Des ore serrez uus uostre keu e uostre pestur Ne serras mie
            a la fere barnur Ne ia ne uerras uiuien mun neuou. Qui k  en
            peise remis est ma baldur Ia mais en tere n  auerai mortel honur
             Plurad Willame dunc lacrimat Guiburc. La dame entent la plainte
            sun seignur Partie ubliad de la sue dolur Quant el parlad si dist
            par grant amur [CI] Marchis Willame merci pur amur Dé Il est
            grant doel que home deit plorer E fort damage k  il se deit
            dementir Il fu custume a tun riche parenté Quant altres terres
            alerent purchacer E tuz tens morurent en bataille chanpel. Mielz
            uoil que moergez en l  Archanp sur mer Que tun lignage seit per tei
            auilé
          
            Ne aprés ta mort a tes heirs reproué.  Quant l  ot Willame prist
            sun chef a croller Plurad des oilz tendrement e suef Guiburc
            apele sa amie e sa moiller En sun romanz li ad dit e mustré 
            Seor dulce amie merci pur amur Dé. Qui k  en peise mult ai a
            plurer. Treis cenz anz ad e cinquante passez Que io fu primes de ma
            mere nez ueil sui e feble ne puis armes porter Ço est failli que
            Deus m  aueit presté La grant iuuente que ne poet returner Si me
            unt paiens acuilli a tel uilté Pur me ne uolent fuir ne tresturner.
            La bataille ad uencue Deramé Si ad pris l  eschec e les morz
            desarmez Entrez s  en sunt paens en lur niefs Loinz sunt les
            marches u ai a comander Fort sunt les homes que deureie assembler
            E quant io uendreie en l  Archamp sur mer Si serreient li Sarazin
            turné. Ki qu  en peise io sui tut sul remés Ia mais en terre n 
            aurai honur mortel  Plorad Willame Guiburc l  ad conforté  E
            marchis sire merci pur amur Dé Ore me laissez mentir par uostre
            gré Io en aurai ia trente mille de tels Les quinze mille par sunt
            si aprestez Cum a ferir en bataille champel. - U sunt il Guiburc
            tu nel me deiz celer Seor duce amie di m  en la uerité. - Sus el
            paleis sunt assis al digner.  Dunc rist le cunte si laissad le
            plorer.
          
             Ore ua Guiburc mentez asez par mun gré. Dunc cuntremunt muntad
            les degrez Anceis plorat mais dunc prist a chanter Cil la
            regardent si li unt demandé  Dame Guiburc que auez uus la defors
            troué - Par Deu seignurs mult de ma uolenté Ia est uenue Willame
            al curb niés Tut sains e salfs solunc la merci Deu Si ad uencu la
            bataille champel E ocis le paien Deramé. Mais d  une chose ad
            malement erré Il ad perdu sun noble barné De dulce France la flur
            e la belté Ocis li unt uiuien l  alosé En paisnisme n  en la
            crestienté Mieldre uassal ne pout estre né Pur eshalcer la sainte
            crestienté Ne pur lei maintenir ne garder. Pur Deu uus pri qu  en l 
            Archamp alez Fruisses sunt les barges e trestotes les nefs Le uent
            demoert ne s  en poent turner. En une roche lez un regul de mer La
            sunt dis mille dé Sarazins entré L  or e l  argent en un od els
            porté E pris l  eschec e les morz desarmez. Suls fud mi Sire n  i
            pout mes ester. Ki ore irreit en l  Archamp sur mer Prendre ices
            dunt uus ai ci cunté E mis sires ad mult larges heritez Si uus
            durrad uolenters e de gré. 
          
            [CII]  E ki ne uolt san femme prendre terres Io ai uncore cent e
            seisante puceles Filles de reis n  ad suz cel plus beles Sis ai
            nurriz suz la merci Willame Qui mun orfreis ourent e pailles a
            flurs a roeles uenge a mei e choisist la plus bele Durrai lui
            femme e mun seignur li durrat terre Si ben i fert que loez poisse
            estre.  Tel s  aati de choisir la plus bele Qui en l  Archamp perdi
            puis la teste Ioesdi al uespre. Guiburc meisme sert sun seignur de
            l  ewe. [CIII] Puis l  ad assis a une basse table Ne pout aler pur
            doel a la plus halte Puis li aportad d  un sengler un espalle. Li
            bers la prist si la mangat en haste Il la fist tant cum ele fust
            mult ate. Ele li aportad un grant pain a tamis E desur cel dous
            granz gastels rostiz Si li aportad un grant poun rosti Puis li
            aportad un grant mazelin de uin Od ses dous braz i out asez a
            sustenir. Mangat Willame le pain a tamis E en aprés les dous
            gasteals rostiz Trestuit mangat le grant braun porcin E a dous
            traiz but un sester de uin
          
            E tut mangad les dous gasteals rostiz E si que a Guiburc une mie n 
            en offrid Ne redresçad la chere ne le uis. ueist le Guiburc
            crollad sun chef si rist Pur quant si plurat d  amedous des oilz
            del uis. Willame apele en sun romanz si li dist  Par Deu de
            glorie qui conuertir me fist A qui renderai l  alme de ceste
            peccheriz Quant ert le terme al iur de grant iuis Qui mangue un
            grant pain a tamis E pur ço ne laisse les dous gasteals rostiz E
            tut mangue un grant braun porcin E en aproef un grant poun rosti E
            a dous traiz beit un sester de uin Ben dure guere deit rendre a sun
            ueisin Ia trop uilment ne deit de chanp fuir Ne sun lingage par lui
            estre plus uil. - Seor dulce amie  dist Willame  merci. Si io
            murreie qui tendreit mun païs Io n  a tel eir qui la peusse
            tenir. Del feu se dresce un suen neuou dan Gui Cil fud fiz Boeue
            Cornebut le marchis Neez de la fille al prouz cunte Aemeris Neuou
            Willame al bon cunte marchis E fud frere uiuien le hardiz. N  out
            uncore quinze anz asez esteit petiz N  out point de barbe ne sur
            li peil uif Fors icel de sun chef dunt il nasqui. Sur pez se dresce
            deuant sun uncle en uint Si apelad cum ia purrez oir  A la fei
            uncle  ço dist li emfes Gui  Si tu murreies io tendreie tun
            païs Guiburc ma dame uoldreie ben seruir Ia n  auerad mal dunt la
            puisse garir
          
            Pur ço qu  ele m  ad tant suef nurri.  Quant l  ot Willame uers l 
            enfant se grundi Dunc li respunt Willame mult laidement li dist 
            Mielz uus uient glut en cendres a gisir Que tei ne fait mun conté
            a tenir  [CIu]  Mielz uus uient gluz en cendres a reposer Ke ne
            te fait a tenir ma cunté. Guiburc ma femme n  auras tu ia a garder.
             Quant l  oi Gui dunc respunt cum sené  A la fei sire uncle
            unques mes n  oi tel  Respunt Willame   Glut de quei m 
            enculpez - Io uus dirrai mais io m  en uoil purpenser Cum celui
            qui n  est parfund sené A sun talent se lait demesurer Pur
            petitesce que m  auez a blasmer Ia n  est nul si grant que petit ne
            fust né. E par la croiz de cel altisme Dé Ia nen ad home en la
            crestienté Men escientre ne en la bataille Dé S  enprof ta mort
            perneit tes heritez Puis que mort est uiuien l  alosé Ne l 
            ocesisse en bataille champel Puis saisereie totes uoz heritez.
            Guiburc ma dame fereie mult ben garder. Quant l  ot Willame prist
            le chef a croller Plurad des oilz tendrement e suef. L  enfant
            apele sil prist a acoler
          
            Treis feiz le beise e puis li ad mustré   A la fei niés
            sagement as parlé Cors as d  enfant e si as raisun de ber. Aprés ma
            mort te seit mun fee doné. Pren le Guiburc meine le en ta chimené.
             Ioesdi al uespre. N  ad que quinze anz si li donad grant terre.
            [Cu] Li quons Willame est del manger leué Prest fu li liz s  i est
            culcher alé. Guiburc la franche l  i tastunad suef Il n  i out tele
            femme en la crestienté Pur sun seignur seruir e honorer Ne pur
            eshalcer sainte crestienté Ne pur lei maintenir e garder. Tant fu
            od lui qu  il s  endormi suef Puis comandad sun cors a l  altisme
            Deu Dunc uait en la sale as cheualers parler. Tant dort Willame qu 
            il fu auespré Puis salt del lit cum hardi sengler Criad 
            Munioie Frans cheualers muntez  Armes demande e l  em li uait
            aporter. [CuI] Dunc li uestirent une broine mult bele E un uert
            healme li lacent en la teste Sa espee out ceinte le brant burni
            uers terre Une grant targe i tint par maneuele Espé trenchante out
            en sun poig destre
          
            Puis li baisad le pié si l  enclinad uers terre Sil comandad al
            glorius rei celestre. [CuII] Quant il auesprad en la bone cité
            Issuz s  en est Willame al curb niés Od trente mille de cheualers
            armez En l  Archamp requistrent le paien Deramé. Dunc remist sule
            Guburc en la bone cité En un soler en unt Guiot mené. Tant cum il
            uirent Willame al curb neis Gui e Guiburc sil comanderent a Deu.
            Quant plus nel uirent dunc prent Gui a plurer ueit le Guiburc
            prist lui a demander  Ami Guiot que auez a plurer - Par ma fei
            dame a faire l  ai assez N  ai que quinze anz si sui en tel
            uilté Retenu sui de bataille champel. Qui me durreit ne fee ne
            heritez Quant nel deserf od espee de lez Par mi cel tertre uei mun
            seignur aler uilment cheualche a bataille champel Od lui n  ameine
            nul sun ami charnel Fors Deu de glorie qui le mund ad a saluer.
            Respunt Guiburc   Merci Guiot pur Deu Trop par es enfes e de
            petit eé Si ne purreies ne trauailler ne pener La nuit ueiller ne
            le iur iuner La grant bataille suffrir n  endurer. Si t  ad le
            cunte ci a mei comandé Par nul engin ne te larrai aler Car io
            creim perdre sa amisté e sun gred.  Respunt Guiot   Unc mais nen
            oi tel
          
            Io sai mentir si li uoldrai cunter Que io uus sui tut par force
            eschapé. Sil te pleuis e de Deu e de mei Se io n  i uois en l 
            Archam sur mer Ia ne uerras Willame od le curb niés E si io uois
            uoldrai l  en amener.  Respunt Guiburc   Dunc te larrai aler. 
            [CuIII] Dunc li uestent une petite broine E une petite healme li
            lacent desure Petite espee li ceinstrent mais mult fu bone Al col
            li pendirent une petite targe duble. Puis li aportat une glaiue
            petite Bon fu li fers e redde en fu la hanste Deci qu  as poinz li
            batid l  enseigne. Ele li ameine Balzan sun sambuer Bone est la
            sele mais curt sunt li estriuer Unc Guiburc nel prestad a
            cheualer. Dunc muntat Guiot e Guiburc li tint l  estriu Puis li
            comandat al criatur del ciel. [CIX] Petit est Gui e li cheual est
            grant N  est que pé e demi de sus les arçuns parant E sul trei
            deie suz le feltre brochant. Mielz portad armes que uns hom de
            trente anz.
          
            Guiot point Balçan si li laissad la reisne Pé e demi out le cors
            sur la sele A sul trei deie brochad de suz le feltre. E ele le
            comandat a Deu le grant Dé paterne. As esquiers se mist Guiot en la
            grant presse. [CX] Tote nuit ad od esquiers erré Iusqu  al demain
            que li iur apparut cler. Si cum il uindrent en l  Archamp desur mer
            As cheualers uait Willame parler Les baruns en ad par sei seurez A
            un conseil une part en sunt alé En sun romanz lur ad dit e mustré
             Seignurs baruns mei deuez uus aier Io ne uus toil uoz uealtrez
            ne uoz chens Si uoliez ainz uus durrai des miens Ne n  en uoil
            prendre ostur ne esperuer Ne nul senblant faire de nul enplaider.
            Si le pere fu morz io en oi le fiz si cher Que unc la mere nel
            laissai corescer Ne ia mais sergant ne fis sun aueir chacer Ainz
            en nurri les fiz mult uolenters Sis gardai tant que io en fis
            cheualers Tote la terre li rendi sanz relef. S  il fu petit io l 
            acru del mien Fel seit Willame s  il unques en out dener Ore
            socurrez hui uostre gunfanuner  E cil respunent  Sire mult
            uolenters Ne uus faldrum tant cun serrun sur pez.  Lunsdi al
            uespre.
          
            De tel seignur deit l  um tenir terre E si bosoinz est morir en
            la presse [CXI] Dunc laist les demeines quan l  orent afié As
            uauassurs en uait dan Willame parler A un conseil les ad tuz
            amenez En sun romanz lur ad dit e mustrez  Seignurs baruns
            uauasurs onurez En ceste terre nus ad requis Deramé Le sun orguil
            ne deit gueres durer E hom ne deit mie soffrir ne esgarder. Pur ço
            uus di frans cheualers prouez Tel home m  unt ocis dunt mult me
            deit peser Car il m  unt mort uiuien l  alosé Deça la rin ne de
            dela la mer En paenisme n  en la crestienté Ne pout l  om unques
            mieldre uassal trouer Pur esahlcer sainte crestienté Ne pur lei
            meintenir e garder. Pur ço uus di francs cheualers menbrez Il nen
            ad home en la crestienté Tant uauasurs peusse de tels asembler
            Fors Lowis qui France ad a garder Cum dreit seignur li noble onuré
            Encuntre lui ne me dei pas uanter. 
          
            [CXII]  Ore entendez frans cheualers prouez Ia n  ert ben faite
            grant bataille chanpel Se uauassurs ne la funt endurer E ne la
            meintenent les legers bachelers Les forz les uigrus les hardiz
            les menbrez.  Dunc gardat entr  els si uit Guiot ester Il lur
            demande   Qui est cel petit armé Sur cel cheual qui entre uus uei
            ester Bosoing out de homes qui ça l  ad amené  Cil respundent  
            Pur quei nus demandez Guiot uostre neueu deussez conuistre assez 
            Quant l  ot Willame prist le chef a croller Dunc plurad des oilz
            tendrement e suef Dunc comence Guiburc forment a blasmer  Mal gré
            en ait hui de Deu ma moiller Ore i pert nes que ne li apartenez.
             Quant l  oi Gui dunc respunt que senez  A ma fei sire a grant
            tort la blamez A une femme me comandas a garder E io li sui tut
            par force eschapé. - Glut  dit le cunte uus de quei me colpez  -
            Io uus dirrai mais un petit m  atendez. ueez paiés as barges e as
            niés Tel home unt mort dut mult uus deit peser Il unt ocis uiuien
            l  alosé Sur els deuon nus uostre maltalant turner. - Par ma fei
            nes sagement as parlé Cors as d  enfant e raisun as de ber Aprof
            ma mort tei seit mun fé doné.
          
            Mais d  une chose me pot forment peser Trop par es ioefne e de
            petit eed. Si ne purras trauailler ne pener Les nuiz ueiller e les
            iurz iuner La grant bataille suffrir ne endurer Mais io te ferai
            sur cel munt mener A uint de mes homes te ferai iloec garder Itant
            i perdirai e si ne gaingerai el Icil me aidassent en bataille
            champel.  Respunt dan Guiot   Unc mais n  oi itel. - Niés  dist
            Willame  de quei m  aculpez - Iol uus dirrai quant tu le m  as
            demandé Quidez uus dunc que Deus seit si oblié Qui les granz homes
            pot tenir e garder Qu  il ne face des petiz altretel Ia n  est nul
            granz que petit ne fud né Uncore hui ferrai de l  espee de mun lez
            Si purrai ben mun hardement prouer Si en mei ert salué l  onur e le
            herité  Respunt Willame   Sagement t  oi parler Poig dunc
            auant fai cel cheual errer Ore uoil ueer cum poez armes porter. 
            Gui point Balçan si li laschad les reisnes Pé et demi ad le cors
            sur la sele A sul trei deie broche desuz la feltre Brandist la
            hanste desur le braz senestre Tote l  enseigne fait uenir tresk  en
            terre Il la redresce e le uent la uentele. Balçan retient en quatre
            pez de terre Si que la cue li trainad sur l  erbes. Dreit a sun
            seignur dresçat sa reisne. Ço dist Willame  Ben deis cheualer
            estre Si fut tis pere e tis altres ancestre. 
          
            [CXIII]  Ça traez niés Gui uers mun destre poig Od le mien
            ensemble porte tun gunfanun Si io t  ai ne crem malueis engrun. 
            Il s  asemblerent le iur furent baruns En la bataille dous reals
            cunpaignuns Paene gent mistrent a grant dolur. Lunsdi al uespre. Si
            n  i alast Gui ne reuenist Willame. [CXIu] La bataille out uencue
            Deramé A l  altre feiz que Willame i fu al curb niés. Si out pris
            l  eschec e les morz desarmez Entrez erent Sarazins en lur nefs
            Lur uent demoert ne s  en poent turner. Mais les seignurs des paens
            e les pers Ben tresqu  a uint mile de la gent Deramé Terre
            certeine alerent regarder Une grant liue loinz del grauer sur la
            mer Ensemble od els unt lur manger aporté En renc esteient assis a
            un digner. Es uus Willame al manger asené Od trente mile de
            cheualers armez Qui un freit mes lur ad aporté.
          
            Crient   Muntioie  si uont od els iuster. Paien escrient  
            Francs cheualers muntez  Dunc saillent des tables a l  estur
            cunmunel Iço i remist que ne s  en pout turner Pain e uin e char i
            ad remis assez uaissele d  or e tapiz e dossels. Mais li paien nen
            purent endurer Acuillent fuie uers la halte eue de mer Si entrent
            es barges e es nefs. Pernent lur armes pur lur cors conreier A
            terre certeine lur uint estur doner. [CXu] Li quons Willame l  eust
            dunc ben fait A grant honur l  eust Dampnedeu atrait Quant Deramé
            li salt d  un aguait Od lui quinze reis que io nomer uus sai Encas
            de Egipte e li reis Ostramai Butifer li prouz e li forz Garmais
            Turlen de Dosturges e sis nief Alfais Nubles de Inde e Ander li
            Persans Aristragot Cabuel e Morans Clamador e Saluains e uarians
            E li reis de Nubie e li guerreres Tornas. Chascun d  els out mil
            homes de sa part. Si manguent la gent cun dragun e leppart. En
            bataille ferent sanz nul regart Li uns les meine quant li altre les
            abat. Huimés irrunt Franceis a dolerus ahan.
          
            La fu pris le neuou Willame Bertram E Guelin e li uaillant quons
            Guischard Galter de Termes e Reiner le cunbatant. Estreit les unt
            lïez Sarazins e Persant ueant le cunte les meinent as chalans Que
            unques de rien ne lur poet estre garant. Tuz sunt Franceis pris e
            morz al champ Fors sul Willame qui ferement se combat E Guiot
            ses niés qui li uait adestrant. [CXuI] Clers fu li iurz e bels fu
            li matins Li soleiz raie qui les armes esclargist Les raies ferent
            sur la targe dan Gui Mult tendrement pluret des oilz de sun uis.
            ueit le Willame demander li prist  Ço que pot estre bels niés
            sire Gui  Respunt li enfes   Io uus aurai ia dit Mar ui Guiburc
            qui suef me norist Qui me soleit faire disner si matin Ore est le
            terme qu  ele le me soleit offrir Ore ai tel faim ia me uerras
            morir. Ne puis mes armes manier ne sustenir Brandir ma hanste ne
            le Balçan tenir Ne a mei aider ne a altre nuisir. Aincui murrai
            ço est duel e peril. Deus quele suffraite en auront mi ami Car
            tele faim ai ia m  enragerai uif. Ore uoldreie estre a ma dame
            seruir Moert mei le quor falt mei mun uasselage Ne puis aider a
            mei ne nuisir a altre
          
            Porter ne puis ne iustiser mes armes. Aincui murrai ço est duel e
            damage.  [CXuII]  Moerent mi uncle anduis les oilz de mun chef
            Faillent mei les braz ne me puis prof aider Car tel faim ai ia
            serrai esragé. Mar ui Guburc uostre franche moiller Qui me soleit
            faire si matin manger. Aincui murrai a duel e a pecché. Deus quele
            suffreite en aureient cheualer Uncore uiuereie si aueie a manger. -
            Deus u le prendrai  Willame li respundi Lunsdi al uespre. Deus
            que ore n  ad pain e uin Willame  Uncle Willame que purrai
            deuenir Fait mei le quor par fei le uus pleuis Ne puis mes armes
            manier ne tenir Ne mun cheual poindre ne retenir. Si io moerc ço
            ert doels e perilz Dunc ne remaindrat gueres de mun lin. - Niés 
            dist Willame  mult en sui entrepris. Sauriez uus aler al meisnel U
            nus trouames lunsdi les Sarazins La u il esteient a lur manger
            assis Ço i remist que ne s  en pout fuir. - Que fu ço uncle -
            Pain e char e uin. Alez i niés  ço li dist li marchis  Mangez
            del pain petit beuez del uin Puis si me socurez al dolerus peril
          
            Ne me ublier mult sui en tei fis.  Iloec deseurerent entre Willame
            e Gui. [CXuIII] Lores fu mecresdi. Quant s  en turnad Gui li enfes
            Par la terre al meisnel pur la uiande quere Paien l  acuillent as
            cheuals de la terre Mult lur ert loinz quant fu hors de la terre.
            Quant paien ueient que ne l  ateindrunt en fin Lessent le aler de
            Mahomet l  unt maldit  Cist nus querrat ço que Girard nus quist
            Quant il Willame nus amenat ici Cist uait en France pur le rei
            Lowis. Turnum arere al dolerus peril Cil qui de la est ne
            returnerat ia uif  Dunc corurent sur Willame le marchiz. E Guiot
            uait tut dreit al meisnil Si descendi del cheual u il sist Mangat
            del pain mes ço fu petit Un grant sester but en haste del uin
            Puis est munté si acuilli sun chemin. E paens uenent e Turs e
            Sarazins Si acuillent Willame le marchis. Li quons Willame quant
            il les ueit uenir Crie  Munioie  sis uait tuz enuair A sul s 
            espee en ad seisante ocis. Si cum paiens li furent de totes parz Si
            lancent lur guiures e lur darz E lur falsarz e lur espeez
            trenchanz Entre les quisses li gettent mort Liard
          
            Es uus a pé le noble uassal. Il traist s  espee uaissalment se
            combat. [CXIX] Si cun paiens l  unt si acuilliz Lancent li lances e
            lur trenchanz espeez. Tant en abatent a sun en sun escu a quarters
            Qu  enuers sa teste ne pout mie drescer. Encuntre terre mistrent le
            cheualer Tote la forme repert el grauer Granz colps li donent de
            lances e d  espees Forte est la broine quant ne la poent
            desmailler. Par mi la gule li fun le sanc raier Dunc huche e crie
             uien Gui bels niés Securez mei si unques fus cheualers
            Idunques repeirout li enfes qui out mangé Encuntreual l  escri
            entendi ben. [CXX] Quant Gui li enfes deualad le tertre Si oit
            Willame crier en la press Fiert un paié sur la duble targe nouele
            Tote li fent e froisse e encantele Sun bon halberc li desrunt e
            deserre Mort le trebuche del cheual a terre Crie  Munioie   e
            dist   uis uncles Willame  Puis fiert un altre sur la targe
            nouele Tote li fent e fruisse e escantele
          
            E sun halberc li runt e desmaele Colpe le piz suz la large gonele
            Que mort le trebuche des arçuns de la sele. Crie  Munioie uis
            uncle Willame  Puis fert le terz sur la targe duble Tote la fent
            desus iusque a la bocle Les asteles l  en ferent suz la gule Sun
            grant espee al grauer li met ultre Que l  os del col li bruse e
            esmuille Tres ses esspalles l  enseigne li mist ultre Quant li
            gluz chai la hanste li estruse A icel colp la bon espee mustre.
            [CXXI] Gui traist l  espee dunc fu cheualer La mure en ad
            cuntremunt drescé Fert un paien sus en le halme de sun chef
            Tresque al nasel li trenchad e fendit Le meistre os li ad colpé del
            chef. Grant fud li colps e Guiot fu irez Tut le purfent desque enz
            al baldré Colpe la sele e le dos del destrer En mi le champ en
            fist quatre meitez. De cel colp sunt paien esmaiez Dist li uns a l 
            altre  Ço est fuildre que cheit Reuescuz est uiuien le guerreier
             Turnent en fuie si unt le champ laissié. Dunc se redresçat
            Willame desur ses pez E li quons Willame fud dunc punners.
          
            [CXXII] Ço fu grant miracle que nostre sire fist Pur un sul home en
            fuirent uint mil. Dreit a la mer s  en turnent Sarazin. Dunc se
            redresçat Willame le marchiz Sis enchascerent as espees acerins.
            [CXXIII] Si cum paiens s  en fuient uers la mer Li ber Willame est
            sur pez leuez Sis enchascerent as espees des liez. Gui uit sun
            uncle el champ a pé errer Le cheual broche si li est encuntre alé.
             Sire  dist il  sur cest cheual muntez Guiburc ma dame le me
            prestad de sun gré.  Gui descent e Willame i est munté Quant il
            fut sus començad a parler  Par ma fei niés tu as pur fol mené
            L  altrer me diseies que li eres eschapé Ore me dis que sun cheual
            t  ad presté Qui te comandat ma muiller encuser  Ço respunt Gui 
             Unc mais n  oi tel Poignez auant dreitement a la mer Ia s  en
            serrunt li Sarazin alé.  Ad a cel colp sa bone espee mustré.
          
            [CXXIu] Li bers Willame cheualche par le champ Sa espee traite sun
            healme ua enclinant Les pez li pendent desuz les estrius a l 
            enfant A ses garez li uint les fers batant E tint sa espee entre
            le punz e le brant Del plat la porte sur sun arçun deuant. E Balçan
            li uait mult suef amblant E Gui sis niés le uait a pié siuuant
            D  ures en altres desqu  al genoil el sanc. Reis Deramé giseit en
            mi le champ Enuolupé de sablun e de sanc. Quant Willame le ueit
            sil conuit al contenant. Quidat li reis qu  il eust pris de darz tel
            haan Qu  enuers nul home ne fust mes defendant. Ore se purpense de
            mult grant hardement Sur piez se dresce si ad pris sun alferant
            Ostad la raisne del destre pé deuant Prist sun espé qui fu bone e
            trenchant De plaine terre sailli sus a l  alferant Dreit uers els
            en est alé brochant. [CXXu] Li bers Willame uit le paien uenir Le
            cors escure la grant hanste brandir E il tint s  espee deuant en
            mi le uis Dunc l  en esgarde li reis dé Sarazins Le cure leist al
            petit pas s  est mis.  A uncle Willame  dist sun petit neuou
            Gui
          
             Ore pri uus sire pur la tue merci Que uus me rendez mun destrer
            arabi Si iusterai al culuert Sarazin.  [CXXuI]  Uncle sire car
            me faites buntez uostre merci mun cheual me rendez Si iusterai al
            paien d  ultre mer. - Niés  dist Willame  folement as parlé
            Quant deuant mei osas colp demander. Nel fist mais home qui de mere
            fust né Puis icel hure que io soi armes porter Iço ne me fereit mie
            mis sire Lowis le ber. S  a ma spee li peusse un colp doner uengé
            serreie del paen d  ultre mer.  Lores fu mecresdi le petit pas
            prist Deramé. Willame fiert le paien en le healme L  une meité l 
            en abat sur destre Del roiste colp s  enclinat uers tere E
            enbraçad del destrer le col e les rednes. Al trespassant le bon
            cunte Willame Tute la quisse li trenchad desur la sele E de l 
            altre part chiet li bucs a la terre. Dunc tendi sa main li bons
            quons Willame Si ad pris le corant destrer a la raisne. uint a
            Guiot sun neuou si l  apele. [CXXuII] Li Sarazin se iut en mi le
            pré Si uit Willame sun bon cheual mener
          
            E il le comence tant fort a regretter  Ohi balçan que io uus
            poei ia tant amer Io te amenai de la riue de mer E il qui ore te
            ad ne te seit proz conreier Ne costier ne seigner ne ferrer. -
            Glut  dist Willame  laissez cest sermun ester E pren conseil de
            ta quisse saner E io penserai del bon cheual garder uint a Gui e
            si li ad presenté [CXXuIII] Li Sarazin out al quor grant rancune 
            Ha balçan bon destrer tant mar fustes uostre gent cors e uoz
            riches ambleures La me portas u ma quisse ai perdue. Tantes
            batailles sur uus ai uencues Meillur cheual n  ad suz ces nues.
            Paene gent en auront grant rancune. - Glut  dit Willame  de ta
            raisun n  ai cure  [CXXIX] Li bers Willame uait par mi le pré Le
            bon cheual ad en destre mené. Gui apele e si li ad presenté  Bels
            niés sur cest cheual muntez Si me prestez le uostre par tun gré
            E uus muntez sur cest qui fu Deramé Ke cest u io sez m  est mult
            atalenté.
          
            - Bels sire uncles fai mei dunc bunté uostre merci ma sele me
            rendez Si pernez cel del cheual Deramé.  Respunt Willame   Ço te
            ferai io asez.  Dunc descent a terre pur les seles remuer. [CXXX]
            Tant dementers cun Willame remout les seles Gui uit le rei
            trauailler sur l  erbe Trait ad s  espee si li colpad la teste. De
            cele chose se corozat mult Willame  A glut lecchere cum fus unc
            tant osé Que home maigné osas adeser En halte curt te serrad
            reproué.  Ço respunt Guiot   Unc mais n  oi tel S  il n  aueit
            pez dunt il peust aler Il aueit oilz dunt il poeit ueer Si aueit
            coilz pur enfanz engendrer. En sun païs se fereit uncore porter Si
            en istereit eir Deramé Qu  en ceste terre nus querreit malté. Tut a
            estrus se deit hom deliurer. - Niés  dist Willame  sagement t 
            oi parler Cors as d  enfant e raisun as de ber. Aprés ma mort ten
            tote ma herité.  Lores fu mecresdi. Ore out uencu sa bataille
            Willame.
          
            [CXXXI] Li quons Willame cheualche par le champ Tut est irez e
            plein de maltalant Rumpit les laz de sun healme luisant Enuers la
            terre li uait mult enbronchant Sa bone enseigne teinte en uermeil
            sanc. Mult grant damage troue de sa gent Guiot le uait de loinz
            adestrant. uiuien troue sur un estanc A la funteine dunt li duit
            sunt bruiant Desuz la foille d  un oliuer mult grant Ses blanches
            mains croisies sur le flanc Plus suef fleereit que nule espece ne
            piment. Par mi le cors out quinze plaies granz De la menur fust
            morz uns amirailz U reis u quons ia ne fust tant poanz. Puis
            regrette tant dolerusement  uiuien sire mar fu tun hardement
            Tun uasselage ta prouesse tun sen Quant tu es mort mes n  ai bon
            parent N  auerai mes tel en trestut mun uiuant.  [CXXXII] 
            uiuien sire mar fu ta iuuente bele Tis gentil cors e ta teindre
            meissele Io t  adubbai a mun paleis a Termes Pur tue amur donai a
            cent healmes E cent espees e cent targes noueles. Ci uus uei mort
            en l  Archamp en la presse
          
            Trenché le cors e les blanches mameles E les altres od uus qui morz
            sunt en la presse. Merci lur face le ueir paterne Qui la sus maint
            e ça ius nus gouerne  [CXXXIII] A la funtaine dunt li duit sunt
            mult cler Desuz la foille d  un grant oliuer Ad bers Willame quons
            uiuien troué. Par mi le cors out quinze plaies tels De la menur
            fust morz uns amirelz. Dunc le regrette dulcement e suef   uiuien
            sire mar fustes unques ber Tun uasselage que Deus t  aueit doné
            N  ad uncore gueres que tu fus adubé Que tu pleuis e iuras
            Dampnedeu Que ne fuereies de bataille champel Puis couenant ne
            uolsis mentir Deu. Pur ço iés ore mort ocis e afolé. Dites bel
            sire purriez uus parler E reconuistre le cors altisme Deu Si tu ço
            creez qu  il fu en croiz penez En m  almonere ai del pain sacré
            Del demeine que de sa main saignat Deus Se de uus le col en aueit
            passé Mar crendreies achaisun de malfé.  Al quons reuint e sen e
            uolenté Ouri les oilz si ad sun uncle esgardé. De bele boche
            començat a parler   Ohi bel sire  dist uiuien le ber  Iço
            conuis ben que ueirs e uifs est Deu Qui uint en terre pur sun pople
            saluer E de la uirgne en Belleem fu nez
          
            E se laissad en sainte croiz pener E de la lance Longis fu foré
            Que sanc e eue corut de sun lé. A ses oilz terst sempres fu
            enluminé   Merci   criad si li pardonad Deus. Deus mei colpe
            des l  ore que fu nez Del mal que ai fait des pecchez e dé
            lassetez Uncle Willame un petit m  en donez. - A  dist le cunte
             a bon hore fui nez Qui ço creit ia nen ert dampnez.  Il curt a
            l  eue ses blanches mains a lauer De s  almosnere ad trait le pain
            segré Enz en la boche l  en ad un poi doné. Tant fist le cunte que
            le col en ad passé. L  alme s  en uait le cors i est remés. ueit le
            Willame comence a plurer. Desur le col del balçan l  ad leué Qui
            l  en uoleit a Orenge porter. Sur li corent Sarazin e Escler Tels
            quinze reis qui ben uus sai nomer Reis Mathamar e uns reis d  Auer
            E Bassumet e li reis Defamé Soldan d  Alfrike e li forz Eaduel E
            Aelran e sun fiz Aelred Li reis Sacealme Alfamé e Desturbed E
            Golias e Andafle e Wanibled. Tuz quinze le ferent en sun escu boclé
            Pur un petit ne l  unt acrauenté. Quant ueit Willame que ne la
            purrad endurer Colché l  en ad a tere sil comandad a Deu Mult
            uassalment s  est uers els turné. E ces quinze l  unt del ferir ben
            hasté Que par uife force unt fait deseurer L  uncle del neuou qu 
            il poeit tant amer.
          
            Puis unt Sarazins Guiot enuironé E sun cheual suz li li unt mort
            getet E li enfes est a tere acrauenté. A Deus quel duel quant li
            uassal chet Sur li corent treis cent a espees Si unt l  enfant
            pris e estreit lïez ueant Willame qui mult l  ad regretté  E
            Deus  fait  qui mains en trinité E gouernes terre e ciel
            esteillé Cum se uait declinant ma grant nobilité E cum est
            destruit tut mun riche parenté Gui amis ore es enprisoné Cil uus
            deliure qui se laissa pener Al iur de uendresdi pur crestiens
            saluer  Par deuant le cunte l  unt mené as niefs E li quons
            Willame s  est mult adolusez. Turne as Sarazins cum hom qui est
            irrez Quinze en ad morz e seisante nafrez Si que nuls ne pout
            ester sur ses piez. [CXXXIu] Lunsdi al uespre. Morz sunt Franceis e
            pris a males pertes Ne remaint cheual ne home en sele Enz en l 
            Archamp remist tuz suls Willame Fors Dampnedeu de tuz les homes de
            terre Quant Alderufe li uint brochant sur destre uint lui deuant
            en mi le uis l  enfeste  uus n  estes mie Bertram ne Willames Ne
            Guielin ne dan Walter de Termes
          
            Ne Gischard ne Girard quis cadele Ne parez mie d  icele fere geste.
            - Par ma fei  dist li quons  un de cels deuoie estre  Dist
            Alderufe   Ne m  en cheut par ma destre Qui qu  en seez ancui
            perdras la teste. Ne te garreit tut li ors de Palerne. - Ço ert en
            Deus  dist li marchis Willame. [CXXXu]  Sarazin frere quant tu
            te uols combatre Ke me dites ore de quele chose me blames. Si t  ai
            fait tort prest sui que dreit t  en face Sil uols receiure io t 
            en doins mun gage.  Dist Alderufe   Sez dunt te ared Willame
            Que home e femme crestien ne deiuent estre. Nule baptisterie ne deit
            auer en terre A tort le prent qui le receit sur la teste. Cele
            baptisterie ne ualt mie une nife. Deus est el ciel e Mahomet en
            terre Quant Deus fait chaud e Mahomet yuerne E quant Deus plut
            Mahomet fait crestre l  erbe. Qui uiure uolt congié nus en deit
            quere E a Mahomet qui le secle gouerne. - Ne sez que diz  dist li
            quons Willame  Culuert paien mult auez dit grant blame. Ço
            escondi io que issi ne deit estre Meillur est Deu que nule rien
            terrestre.  Point Alderufe dunc broche Willame
          
            Si s  entreferent sur les targes noueles D  un ur en altre les
            freignent et deserrent E lur halbercs desrumpent e desmaillent.
            Iambes leuees chet li marchis Willame E Alderufe trebuche sur l 
            erbe Ne pout tenir ne cengle ne seele Tut le nasel ne l  en fierge
            en terre. Les plantes turnent cunte curt celestre. [CXXXuI] Li
            Sarazin Alderufe fu hardiz e prouz Cheualer bon si out fere
            uertuz Mais Deu nen out par tant est il tut perdu Ainz creit le
            glut Pilate e Belzebu E Antecrist Bagot e Tartarin E d  enfern le
            ueil Astarut. Tut premereins sur ses pez salt sus. Li quons Willame
            si est sure coruz Trait ad Ioiuse qui a Charlemaigne fu. Li
            Sarazin fu granz e corporuz Halte out la teste si out mult long le
            bu N  i pout ateindre par desuz ad feru Tote la quisse li
            deseuerad del bu. De desur l  erbe est li pié chau E de l  altre
            part est trebuché le bu.  Frere  dist Willame  qu  en ferreie
            io plus Escacher es n  est mais ioie de ta uertu.  A Florescele
            est a l  estriu uenu Quant saisi ad l  arçun li bers si muntad
            sus Si l  ad broché des esperuns aguz E il li salt par force e de
            uertu.  A  dist Willame  mult ben m  ad mun Deu ueu. Sun
            champiun deit estre maintenu
          
            Qui ben le creit ia nen ert cunfundu. Cest cheual n  ert hui mais
            ço quid rendu.  Lunsdi al uespre.  Ben m  ad ueu mun Deu  ço
            dist Willame  Cist ualt tut l  or al sire de Palerne.  E uint a
            Balçan lores li trencha la teste Quant il l  out mort gentilment
            le regrette [CXXXuII]  Ohi Balçan a quel tort t  ai ocis Si Deu
            m  aït unc nel forfesis En nule guise ne par nuit ne par di. Mais
            pur ço l  ai fait que n  i munte Sarazin Franc cheualer par uus ne
            seit honi.  Muat sa ueie e changat sun latin Salamoneis parlat
            tieis e barbarin Grezeis alemandeis aleis hermin E les
            langages que li bers out ainz apris  Culuerz paiens Mahun uus
            seit failli  Li bers Willame mult en i ad ocis. Ainz qu  il s  en
            turt lur getad morz set uinz. [CXXXuIII] Li quons Willame cheualche
            par grant ferté Cum prouz quons de grant nobilité E Alderufe se
            iut en mi le pré. Sun balçan ad puis regardé  Ohi Florecele bon
            destrer honured
          
            Mieldre de uus ne poei unques trouer Ia fustes uus al fort rei
            Deramé Io te menai en l  Archamp sur mer Pur gent colp ferir e pur
            mun cors aloser Willame t  ameine si ad mun quer uergundé A ses
            diables le peusse io comander Ahi Willame quel cheual en menez
            Fuissez home quil seussez garder Il n  en ad si bon en la
            crestienté N  en paesnisme nel purreit l  en recourer. Rend le mei
            sire par la tue bunté Par quatre feiz le ferai d  or peser Del
            plus fin d  Arabie e del plus cler.  Quant l  ot Willame rit s  en
            suz sun nasel  Pense fols reis de ta quisse saner De faire
            escache cum tu puisses aler E le crochet e le moinun ferrer Io
            penserai del cheual conreier Cum li home qui le couine en set. Io
            en ai eu maint bon la merci Deu  [CXXXIX]  Ohi Florescele bon
            cheual de nature Unc de destrer ne ui tele criature Itant ne curt
            uent cum tu uas l  anbleure Ne oisel ne se tient en uolure. La m 
            as porté u ma quisse ai perdue. Willame te meine e io ai la hunte
            eue. 
          
            [CXL] Lunsdi al uespre. A ces paroles est turné Willame uint al
            paien lors li trenchat la teste. Dunc se parcurent li paien de
            Palerne E de Nichodeme d  Alfrike e de Superbe Dreit a Orenge les
            paiens de la terre uont chasçant le bon marchis Willame. uint a la
            porte mais nel trouat mie ouerte. Serrement le porter en ua apeler
             Ohi porter frere lai mei lainz entrer - Qui estes uus  - Ço
            est Willame al curb niés  Dist le porter  Certes uus n  i
            enterez Ainceis l  auerai a ma dame cuntez. - ua dunc frere gard
            ne demorez  E il munte les marbrins degrez.  Ahi Guiburc
            franche par la fei que dei Deu A cele porte ad un cheualer tel
            Mult par est granz e corsuz e mollez Tant par est fer ne l  osai
            esgarder Si dist qu  il est Willame al curb niés Mais ne li uoil
            la porte desfermer Car il est sul od lui n  ad home né Si
            cheualche un alferant tel Il n  ad si bon en la crestienté N  en
            paenissme nel poet hom recourer. Paenes armes li pendent al costez.
             Ço dist la dame   Iol conuistrai assez. S  il est iço sil
            larrum entrer.  Ele meisme deualat les degrez
          
            E uint al cunte si l  ad araisonez  Ki estes uus qui a la porte
            clamez - Dame  dist il  ia me conuissiez asez Ia est ço
            Willame le marchis al curb niés. Ço dist Guiburc   uus nus
            mentez Culuert paien mult sauez cuntrouer Par tels enseignes ça
            enz nen enterez Car io sui sole od mei n  ad home nez. Si uus
            fuissez Willame al curb niés Od uus uenissent set mile homes armez
            Des Frans de France des baruns naturels Tut entur uus chantassent
            ces iuglers Rotes e harpes i oist hom soner. - Allas pecchable 
            dist Willame al curb niés  A itele ioie soleie io ia aler. Dame 
            dist il  ia lle sauez uus assez  Tant cum Deus uolt ad home
            richeté E quant li ne plaist si rad pouerté. Ia repair io de l 
            Archamp sur mer U ai perdu uiuien l  alosé Mun niefs Bertram i est
            enprisoné Le fiz Bernard de Bruban la cité E Guielin e Guischard
            l  alosé.  Guiburc regarde tut un chemin ferré Si ueit uenir set
            mille paiens armez. De dulce France repeirent de preier De Saint
            Martur de Turoine gaster Le maistre cumble en unt acrauenté Si
            ameinent cent chaitifs enchainé. Souent les batent od fustz e od
            tinels A lur escurges e a lur flagulers. ueit le Guiburc comence a
            plurer   Se uus fuissez Willame al curb niés Ia fust escuse
            sainte crestientez
          
            E cele preie qu  i meinent cels lecchers. - A  dist le cunte 
            unc mais n  oi tel Tut ueirement me uolt espermenter. U moer u
            uiue la m  estoet aler  Dunc point e broche le destrer abriué
            Cil curt plus tost que oisel ne pot uoler. Paien le ueient mult lur
            fu amé. Dist li uns a l  altre   Io uei nostre auoué Reis
            Alderufe de Palerne sur mer Qui a Orenge alad assalt doner. Bons
            est li Deus qui l  en ad amené Quant ne l  ad mort Willame al curb
            niés. Des ore deuon Mahomet aorer E Apolin e Bagot e Macabeu 
            Tant dementers qu  il unt aoré Li quons Willame n  est mie seiurné.
            Car le premer qu  il ad encuntré En aprés l  altre si fait le chef
            uoler E puis le quart unc ne passad par el. Quinze en ad mort
            Willame d  un ester. Dist li uns a l  altre   Or est il uif malfez
              E dist li altres   Mult grant tort en auez Mais mis sires est
            uers uus adulez Pur la bataille de l  Archamp sur mer Nus auom
            ensemble od lui esté.  E cuillent ent fuie Sarazins e Esclers Tote
            la preie li unt abandoné. ueit le Willame sin ad Deu aoré. Il la
            rent tut as chaitifs del regné.
          
            [CXLI] Li quons Willame laisse cure sur destre Si uait ferir
            Corberan d  Oliferne L  escu li freinst e le halberc li deserre
            Pleine sa hanste l  abat mort a tere. Dame Guburc l  esgarde d  unes
            dé fenestres Dunque reparlad si ad dite parole ueire  A icest
            colp resemblez uus Willame uenez uus ent ia ert la porte ouerte. 
            [CXLII] Li gentil cunte reuint a la cité.  E Guiburc dame me
            larrez uus entrer - Nenil  dist ele  par la fei que dei Deu Se
            ne me mustrez la bosce sur le nes Que aueit Willame le marchiz od
            le curb nes De la bataille reis Tebald l  Escler E plusurs homes
            se resemblent assez De uasselage e de nobilitez E io sui sule od
            mei n  ad home nez Fors cest porter que ci ester ueez.  Ço dist le
            cunte   Unques n  oi tel  Mult m  aurad hui cest aduerser pené 
            Deslace les laz de sun healme genmé Tres ses espalles le lait aual
            culer
          
            Trestui sun uis li ad abandoné. ueit la dame su conuit assez Del
            quor suspire des oilz prent a plorer.  Ami bel frere la porte li
            ourez Ia est ço Willame mun seignur naturel.  Lunsdi al uespre.
            Ourerent la porte si recoillent Willame. Grant piece est qu  il i
            uolsist estre. [CXLIII] Li quons Willame al perun descendi Dame
            Guiburc reçut sun destrer Si l  amenat la ius en un celer E frein
            e sele li ad osté premer. Foer e aueine li donat a manger Puis l 
            ad couert d  un bon paille pleié Puis uait le cunte acoler e
            baiser Si l  en apele curteisement e ben   Sire  dist ele 
            qu  as tu fait de ta gent Dunt tu menas quatre mil e set cent - Par
            ma fei dame uencu les unt paens Bouches sanglantes gisent en l 
            Archamps. - Sire  dist ele  que auez fait de uiuiens - Par fei
            dame ia est morz e sanglanz.  Quant Guiburc l  ot mult out le
            quer dolent.  Sire  fait ele qu  as tu fait de Bertram Le fiz
            Bernard de la cité de Brusban - Seor bele amie mult i fu
            combatanz A quinze esturs i fu pleners el champ Al seszime l  en
            donerent tant Suz li oscistrent sun destrer alferant Il trais s 
            espee mist l  escu deuant Si lur trenchad les costez e les flancs.
          
            Iloec le pristrent la pute aduerse gent Si li lierent les piez e
            les mains Mes oilz ueanz le mistrent en un chalant. Par mei n  out
            unques socurs ne garant. - Deus  dist la dame quel duel de
            Bertramt Por ço me peise que io l  amoue tant.  [CXLIu]  Sire 
            dist ele  qu  as tu fait de Guiotun Le bel enfant od la gente
            façun Io li chargai l  enseigne al rei Mabun E le destrer Oliuer
            le Gascun E le halberc e le healme Tebbald l  Eclauun. - Par ma
            fei dame dedenz i fu cum prouz. En la bataille portad le gunfanun
            Si i fu ben desqu  al seszime estur. Idunc le pristrent li Sarazin
            felun Si lle lierent e les piez e les poinz Mes oilz ueanz le
            mistrent en un dromunz. Par mei n  out unques aïe ne socurs. - Deus
             dist la dame  quel duel e quel tristur Pur ço me peise que io
            l  amoue mult.  [CXLu]  Sire qu  as tu fait de Walter De Guielin
            e del cunte Reiner - Par ma fei dame uencu les unt paiens Enz en
            lur barges les tenent en liens.
          
            - Deus  dist la dame  quel duel e quel pecché Si cum tu diz ne
            repeire un pé Leue tes mains sire si alez manger Des hui matin
            le t  ai fait apareiller. Auer en poez a quatre mil cheualer E as
            serganz e a tuz les esquiers. - Allas pecchable  dist Willame li
            bers  Uncore n  en ad mie que dous iurz enters Que io auei ben
            pres de quinze miller E ore sui ça enz ne mes ke sul mei tierz. En
            petit hore ai grant desturbers  [CXLuI] Dunc prent s  amie par les
            mances de paille Sus munterent les degrez de marbre. Ne trouent
            home que seruice lur face Dame Guiburc li curt aporter l  eue E
            aprés li baillad la tuaille Puis sunt assis a la plus basse table
            Ne poeint de duel seer a la plus halte. Il ueit les bancs les
            formes e les tables La u soleit seer sun grant barnage Il ne uit
            nul iuer par cele sale Ne deporter od eschés ne od tables. Puis les
            regrette cum gentil home deit faire.
          
            [CXLuII]  Ohi bone sale cum estes lung e lee De totes parz uus
            uei si aurné Beneit seit la dame qui si t  ad conreié. Ohi haltes
            tables cum estes leuees Napes de lin uei desure getees Ces
            escuiles emplies e rasees De hanches e d  espalles de niueles e de
            obleies. N  i mangerunt les fiz de franches meres Qui en l  Archamp
            unt les testes colpees  Plure Willame Guiburc s  est pasmee Il
            la redresce si l  ad confortee [CXLuIII]  Guiburc dame uus n 
            auez que plurer Ke n  auez perdu nul ami charnel. Io dei le duel e
            la tristur demener K  i ai perdu mun gentil parenté. Ore m  en
            fuierai en estrange regné A Saint Michel al Peril de la mer U
            Saint Pere le bon apostre Deu U en un guast u ia mes ne seie
            troué. La deuendrai hermites ordené E tu deuien noneine si faz tun
            chef ueler. - Sire  dist ele  ço ferum nus assez Quant nus
            aurom nostre siecle mené 
          
            [CXLIX]  Sire Willame al Dampnedeu congié Par main a l  albe
            munte sur tun destrer Dreit a Loun pense de cheualcher A l 
            emperere qui nus solt auer chiers Qui del socurs nus uienge ça
            aider. E s  il nel fait si li rendez sun fee Mar en tendré un iur
            un demi pee. Met en prouende e tei e ta moiller U a sa table nus
            laist pur Deu manger A chascun iur de sun pain dous quarters.  E
            dit Willame   Iol ferai mult iree Mais tun conseil en dei io
            creire ben En plusurs lius m  ad eu mult grant mester. A icele mut
            s  est Willame colchié Par mein a l  albe muntad le bon destrer.
            [CL]  Seor bele amie tun cunseil ai creu Or m  en irrai a la
            sale a lui Que l  emperere del socurs nus enueit. Se dunc se sunt
            paiens aperceuz Ben tost m  auerunt cest bon paleis toluz Amorauinz
            e Pincenarz e Turs. Qui me defenderat le terrail e les murs - Sire
             dist ele Ihesu e ses uertuz E set cenz dames que ai ça enz e
            plus.
          
            As dos auront les blancs halbercs uestuz E en lur chefz uerz
            healmes aguz Si esterrunt as batailles la sus Lancerunt lances
            peres e pels aguz. En petit de hure serra ço trescoru. Si Deus le
            uolt si serrad le socurs uenu. - Ahi  dist Willame  cel seignur
            te aiut Qui la sus maint e ça ius fait uertuz  [CLI] uait s  en
            Willame Guiburc remist plorant. Un esquier menat ço fu un enfant
            Tant par fu ioefnes n  out uncore quinze anz. La hanste fu grosse
            si li pesad formanz E li escuz uers la terre trainant D  ures en
            altres fors des arçuns pendant. ueit le Wilame merueillus duel l 
            en prent Totes les armes ad pris de l  enfant. Quant il encontre
            rumi u marchant U uient a chastel u a uile errant Totes ses armes
            rebaille a l  enfant Quant il sunt ultre a sun col les prent. Tote
            iur plure pur sun neuou Bertram Pur Guilin e pur le quons uiuien.
            Si faitement uait sun duel demenant Tresqu  a Loun al perun u il
            descent. De l  or d  Espaigne lur soleit porter largement Pur la
            folie i curent ore tanz Unques les trente n  i conquistrent tant
            Ne les seisante n  i achatent nient Dunt entr  els tuz eslegassent
            un gant.
          
            [CLII] Quant ueit Willame les legers bagelers De l  or d  Espaige li
            uienent demander Car il lur soleit les anels doner   Seignurs ne
            me deuez blamer. Or e argent ai io uncore assez En Orenge ma
            mirable citez Si Deu m  aït nel poei aporter Car io repair de l 
            Archamp sur mer U io ai perdu uiuien l  alosed Mun neuou Bertram i
            est enprisoné Walter de Termes e Reiner le sené E Guielin e
            Guischard al uis cler Sule est Guiburc en la bone cité. Pur Deu uus
            mande que uus le socurez  Quant cil oirent del damage parler
            Laissent la resne al destrer soiurné Tote la place li unt abandoné
            Turnent al paleis asseent al manger. Ancui sauerad Willame al curb
            nes Cum poures hon pot uers riche parler E queles denrees l  um
            fait de cunsiler [CLIII] Li reis demande  U est Willame alé  E
            cil li dient   Ia est el perun remés. Les uis deables le nus unt
            amené Si cum il dit mal li est encuntré. 
          
            E dist li reis   Laissez le tut ester Le gentil cunte ne uus
            chaut a gaber. Alez i tost e sil m  amenez. - uolenters sire
            quant uus le comandez.  Willame munte lé marbrins degrez Li reis
            le beise si l  aset al digner. Quant ad mangé sil prist a
            raisuner  Sire Willame cum faitement errez Ne uus ui mais ben ad
            set anz passez Ne sanz bosoig ço sai ne me requerez. - Sire 
            dist il  ial sauez uus assez Io aueie Espaigne si ben aquitez Ne
            cremeie home que de mere fust nez. Quant me mandat uiuien l  alosé
            Que io menasse de Orenge le barné - Il fu mis niés nel poeie ueier.
            - Set mile fumes de cheualers armez. De tuz icels ne m  est un sul
            remés Perdu ai uiuien l  alosed Mis niés Bertram i est enprisoné
            Le fiz Bernard de Brusban la cité E Guielin e Guischard al uis
            cler Sule est Guiburc en la bone cité. Pur Dé uus mande que uus la
            socurez  Unc li reis nel deignad regarder Mais pur Bertram
            comence a plurer  [CLIu]  Lowis sire mult ai esté pené En
            plusurs esturs ai esté trauaillé.
          
            Sole est Guiburc en Orenge le seé Pur Deu uus mande que socurs li
            facez  Ço dist li reis  N  en sui ore aisez. A ceste feiz n  i
            porterai mes piez.  Dist Willame   Qui enchet ait cinc cenz
            dehez Dunc traist sun guant qui a or fu entaillez A l  emperere
            l  ad geté a ses piez  Lowis sire ci uus rend uoz feez. N  en
            tendrai mais un demi pé Qui que te plaist le refai ottrier.  En
            la sale out tels quinze cheualers Freres e uncles parenz cosins
            e niés Ne li faldrunt pur les testes trencher. De l  altre part fu
            Rainald de Peiter Un sun neuou de sa sorur premer A halte uoiz
            començat a hucher  Nel faites uncle pur les uertuz del ciel Fiz
            a barun retien a tei tun fé. Si Deu me aït qui le pople maintient
            Io ne larrai pur home desuz ciel Que ne t  ameine quatre mille
            cheualers A cleres armes e a alferanz destrers. - E Deus dist
            Willame  uus me uolez aider Fel seit li uncles qui bon neuou n 
            ad cher.  [CLu] De l  altre part fu Hernald de Girunde E Neimeri
            sun pere de Nerbune Li quons Garin de la cité d  Ansune. Dist li
            uns a l  altre   Ore feriuns grant hunte
          
            De nostre ami si le laissiun cunfundre.  Dist Neimeri sun pere de
            Nerbune   Io ne larrai pur rei ne pur cunte Que ne li meine set
            mile de mes homes. - E io quatre mile  fait Garin d  Ansune.
            [CLuI] Ço dist Boeues quons de Somarchiz la cité  Io sui sun
            frere se ne li puis faillir. Io ne larrai pur home qui seit uif Que
            ne li ameine cheualers quatre mil. - E io treis  fait Hernald le
            flori.  E io dous  fait li enfes Guibelin.  Seignurs  ço dist
            de Flandres Baldewin  Li quons Willame est prodome e gentil Si ad
            amé ses pers e ses ueisins Si socurst les si les uit entrepris. Io
            ne larrai pur home qui seit uis Que ne li amein cheualers mil. Alum
            al rei si li criun merci Que de socure Willame nus aïd  [CLuII]
            Tuz ces baruns deuant le rei uindrent. Cil Baldewin li començat a
            dire   Forz emperere pur Deu le fiz Marie ueez de Willame cum
            plure e suspire
          
            Teint ad la charn suz le bliaut de Sirie Ço ne fu unques pur nule
            coardie. Sule est Guiburc en Orenge la uile Ore l  assaillent li
            paien de Surie Cil de Palerne e cil de Tabarie. S  il unt Orenge
            puis unt Espaigne quite Puis passerunt as porz desuz Saint Gille
            S  il unt Paris puis auront Saint Denise. Fel seit li home qui puis
            te rendrat seruise  Ço dist li reis  Io irrai me meisme En ma
            cunpaigne cheualers trente mille. - Nu ferez sire  ço respunt la
            reine  Dame Guiburc fu né en paisnisme Si set maint art e mainte
            pute guische. Ele conuist herbes ben set temprer mescines. Tost uus
            ferreit enherber u oscire. Willame ert dunc reis e Guiburc reine Si
            remaindreie doleruse e chaitiue.  Ot le Willame a poi n  esraga de
            ire   Qu  as tu dit Dampnedeu te maldie Pute reine uus fustes
            anuit iure. Il siet assez unc ne l  i boisai mie. Tant par sunt
            ueires lé ruistes felonies Enz en l  Archamp que uus auez oi dire. 
            [CLuIII]  Pute reine pudneise surparlere Tedbald uus fut le
            culuert lecchere E Esturmi od la malueise chere.
          
            Cil deussent garder l  Archam de la gent paene Il s  en fuirent
            uiuier remist arere. Plus de cent prestres uus unt ben coillie
            Forment uus unt cele clume chargee Unc n  i uolsistes apeler
            chambrere. Pute reine pudneise surparlere Mielz li uenist qu  il
            t  eust decolee Quant tote France est par uus auilee. Quant tu sez
            as chaudes chiminees E tu mangues tes pudcins en peurees E beis
            tun uin as colpes couerclees Quant es colché ben es acuuetee Si
            te fais futre a la iambe leuee. Ces leccheurs te donent granz
            colees E nus en traium les males matinees Sin receuon les buz e
            les colees Enz en l  Archamp les sanglantes testés Si io trai fors
            del feore ceste espee Ia uus aurai cele teste colpee  Pé e demi
            l  ad del feore leuee Deuant fu Nemeri de Nerbune sun pere Si li
            unt dit parole menbree   Sire Willame laissez ceste mellee
            uostre sorur est mar fust ele nee  E fait li reis   Ben fait
            par Deu le pere Car ele parole cum femme desuee Si io n  i uois
            si serrad m  ost mandee. uint mile cheualers od nues espees Li
            chargerai demain a l  aiurnee. - uostre merci  fait Willame 
            emperere. 
          
            [CLIX] Nostre emperere fait ses baruns mander Si fait ses chartres
            e ses brefs seeler Sis enueit par trestuit sun regné. Dedenz les
            uit iurz furent uint mil armez Estre la force Willame al curb niés
            Que li chargerent ses parenz del regné. Li emperere ad Willame
            apelé  Sire Willame  dist Lowis le ber  Tut cest empire ai io
            pur uus mandé. -  Sire  dist Willame  Deu uus en sace gré 
            Sire emperere le congié m  en donez   Suz Munt Leun ad fait
            tendre sun tref. De la quisine al rei issit un bacheler Deschalcez
            e en langes n  out point de solders Granz out les piez e les
            trameals creuez E de sur sun col portat un tinel N  est ore nuls
            hom qui tel peust porter. uient a Willame si l  ad araisuné  
            Sire Willame io uoil od uus aler A la bataille de l  Archamp sur
            mer Si tuerai Sarazins e Esclers.  E dist Willame   Ço serreit
            ben assez Ben semblez home qui tost uoille digner E par matin n 
            ad cure de leuer.  E dist Reneward  De folie parlez Si me menez
            en l  Archamp sur mer Plus ualdrai que quinze de uoz pers De tuz
            les meillurs que i aurez asenblees. 
          
            Ço dist Willame   Ore auez dit que ber. Se tu uols armes io te
            ferai aduber.  Dist Reneward  Ne place unques Deus Que ia altre
            arme i port que mun tinel Ne sur cheual ne quer io ia munter. 
            Dunc uait a sun maistre le cungé demander  Maistre  fait il 
            io ai od uus conuersé Ore uient li termes que io me uoil amender.
            Li quons Willame me uolt od lui mener En la bataille de l  Archamp
            sur mer.  Ço dist sun maistre   Lecchere nu ferez Car les granz
            feims nem purrez endurer Ne les haans ne les trauals que auerez.
            Lores uus faldreient les uins e les clarez Li pains e la char e
            li grant richitez Si murriez a doel e a uilté. Pité en ai nurri
            uus ai mult suef.  Dist Reneward   De folie parlez Ne remaindrai
            pur quanque uus auez Que io n  en alge al fort estur champel. 
            Quant le maistre de lui est alé Que il le quidat par force
            returner E Reneward le fer si del tinel Tut estendu l  ad al feu
            acrauenté. Ainz qu  il s  en leue out les gernuns udlez Puis li ad
            dit   Maistre ci ius girrez Des ore en auant l  ostel garderez
            Si l  um i pert rien il uus ert demandez.  Suz Munt Loun en uint
            corant as prez Al pauilun Willame al curb niés Tant le demande que
            l  om li ad endité. En la quisine est Reneward entré Prent feu a
            faire e ewe a porter
          
            Cels l  i ioirent car il en solt assez Si li donerent piment uin
            e clarez Tant l  en donerent que tut l  unt eniurez E li leccheur
            li emblent sun tinel. Quant s  esueillad nen ad mie trouez Dunc se
            clamad  Chaitif e maleurez Allas pecchable tant mar fu unques
            nez  E li leccheur se pernent a gaber Reneward les ad esgardez. 
            Fiz a putein auez le me uus emblez  Les dous premers qu  il ad
            encuntrez A ses dous mains les ad si hurtez Les oilz tuz quatre les
            fist del chef uoler. Ço dist li tierz  Io rendrai le tinel. E
            dist Reneward  Or n  en aiez uus grez  A un fenil l  en unt od
            els mené Unques les dous nel purent remuer. E Renewart prent cele
            part aler A un de ses mains l  ad en sun col leué Sin manace
            Sarazins e Esclers  N  en guarrad pé quant io ai le tinel 
            [CLX] uillame leue par matin quant l  albe pert Un greille fait
            mult haltement soner Plus de seisante l  en responent al pré.
            Reneward ot la noise del corner Tut esturdi sailli de sun ostel En
            la quisine obliad sun tinel Ne li menbrat desque uindrent a un gué.
            Deuant Franceis començat a tenter
          
            De l  ewe freide ad sun uis laué Dunc començad del uin a
            deseniurer. Idunc a primes li menbrat del tinel Pas auant altre se
            prent a returner. Li quons Willame l  en ad araisoné  Reneward
            frere uols tu returner En la quisine a tes hastes garder Ainz que
            moussez le te di io assez Ia nel purriez soffrir ne endurer. -
            Nenil bel sire ne me uint en penser Mas a l  ostel obliai mun
            tinel. - ua fols lecchere laissez cel bastun ester. Enz en cel
            bois te ferai un colper A ta mesure e long e quarré.  Dist
            Reneward  Ne place unques Dé Suz ciel n  ad bois u il fust
            recouré. Ben ad set anz que io oi le tinel En la quisine de Loun la
            cité Unc nel ui freindre ne desercler.  Ço dist Willame  Iol
            frai ia aporter.  Dist Reneward  Ore auez dit que ber.  Deuant
            li garde e uit un Flamenc ester Gent out le cors escheui e mollé
            Si cheualche un destrer abriué. Il li comandat que alt pur le tinel.
             uolenters sire quant uus le comandez  Il point e broche tant
            qu  il uint enz al pré Met pé a tere sil pensat a leuer A uifs
            diables ad le fust comandé. Al cheual munte brochant s  en est
            turné Tresqu  a Willame ne uolt unques finer.  Dites bel sire
            auez uus le tinel - Nenil ueirs sire unques nel poai remuer. Mal
            ait de la barbe qui l  i out oblié
          
            E de la mere si unques le poai remuer  Dist Reneward   Me i
            couient aler. Ia ne uendrat pur nul home qui seit nez Se les meins
            braz ne l  unt aportez.  E dist Willame  Io n  i uoil mes
            seiurner. Mei que cheut si uus en alez Mais ainz que nuit seiez uus
            a l  hostel.  Les menuz salz i prent a returner Plus tost n  i
            fust pas un gascoin soiurnez. De ioie rist quant il uit le tinel. Od
            un sul poing l  ad sur son col leué. Unc Franceis ne se surent tant
            haster Ainz qu  il fuissent al pareissir del gué Fu Reneward
            deuant els al pré. Li quons Willame l  en ad araisoné  Dites mei
            frere auez uus le tinel - Oil bel sire la uerai Deu merci
            Sainte Marie le m  ad amené. Ço conparunt Sarazin e Escler Ne
            garrad pé quant io l  ai recouré. Lunsdi al uespre. Car cheualchez
            si alum bataille quere Quant nus uendrum en l  Archanp en la
            presse Fuiz s  en serrunt li paien de Palerne De Nichodeme d 
            Alfrike e de Superbe.  Dient Franceis   Cist lecchere se desue
            Bataille quert e Deus li doinst pesme  Car as cowarz tremblout la
            bouele E les uassals s  afichouent es seles E as destrers abriuez
            de Chastele.
          
            [CLXI] uillame cheualche les pius e les uals E les muntaines que
            pas ne se targat uint a Orenge que forment desirad. A un perun
            descent de sun cheual Dame Guiburc les degrez deualad Par grant
            amur la face li baisad. Puis li demande  Qu  as tu en France fait
            - Nent el que ben ma dame si uus plaist. uint mil homes en amein
            ben e mais Que l  emperere de France me chargeat Estre la force
            de mi parent leal Quarante mille la merci Deu en ai. - Ne uient
            il dunc - Nun dame. - Ço m  est laid. - Malade gist a sa chapele a
            Es.  E dist Guiburc   Cest uers auez uus fait S  il ore gist ia
            ne releue il mes. - Ne uoille Deu qui tote rien ad fait  Willame
            munte le marbrin paleis A sun tinel Reneward uait aprés Cels qui
            l  esgardent le tienent pur boisnard E asquanz le crement que
            trestuz les tuast. [CLXII] uillame munte les marbrins degrez E
            Reneward le siut od sun tinel.
          
            Dame Guburc l  emprist a esgarder uint a Willame conseillad li
            suef  Sire  dist ele  qui est cest bacheler Qui en sun col
            porte cest fust quarré - Dame  dist il  ia s  est un bageler
            Uns ioefnes hon que Deus m  ad amené. - Sire  dist ele  estuet
            le nus doter - Nenal ueir ben i poez parler.  E ele le traist a
            un conseil priué  Ami  dist ele  de quele terre es tu né E de
            quel regné e de quel parenté - Dame  dist il  d  Espaigne le
            regné Si sui fiz al fort rei Deramé E Oriabel est ma mere de ultre
            mer. - Cum auez nun - Reneward m  apelez.  Guiburc l  oi si lle
            reconuit assez Del quor suspire des oilz comence a plorer. E dist
            la dame   Cest nun m  est mult priué Un frere oi io que si se
            fist clamer. Pur la sue amur te ferai io adubber Cheual e armes te
            ferai io doner.  Dist Reneward   Ne place unques Deu Que ia altre
            arme i porte que mun tinel Ne sur cheual ne quer io ia munter. 
            [CLXIII]  Ami bel frere io uus adoberai Cheuals e armes par
            matin uus durrai. - Ne place Deu dame  dist Reneward  Suz ciel
            n  ad rien qui tant hace cun cheual. - Ami  dist ele  une espee
            porterez
          
            Coment que auienge de cel uostre tinel Que s  il ueolt fraindre ne
            esquasser Que al costé i puissez tost recourer. - Dame  dist il
             ma espee me donez  [CLXIu] Dame Guiburc li aportad l  espee D 
            or fu li punz d  argent fu neelee. Ele li ceinst e il l  ad mult
            esgardee. Il ne sout mie que fuissent sorur ne frere Ne nel sauerad
            si ert l  ost deuisee E la bataille uencue e depanee. [CLXu] Li
            quons Willame demande le super Que la meisné seit ben conreié. En
            la quisine est Reneward entré. Espee ceinte uait les hastes turner.
            Cels l  i ioirent car il en solt assez Si li donerent e piment e
            claré Tant l  en donerent que tut l  unt eniuré. Dame Guiburc nel
            mist pas en oblier En mi la sale ad fait sun lit parer Cum ço fust
            a Willame al curb niés Reneward sun frere ad cher apelez   Amis
            frere en cest lit girrez.  Guiburc s  en uait lez Willame reposer
            E Reneward ad le lit esgardé
          
            Nel preisad mie un dener moneé En la quisine s  en est colcher alé.
            Les lecchurs li unt sun chef uslé E tuz ses dras espris e enbrasé
            Quant s  esueillad le feu sent al costé. Il sailli sus cum home
            desué A halte uoiz comence a crier  Dolent peccable qui m  ad
            eschaldé Cum mar fui fiz al fort rei Deramé Oriabel ma mere de
            ultre la mer Car mar ui unques Willame al curb niés Qui m  amenad
            de Loun la cité De la quisine Lowis l  onuré. Ses lecchurs me
            tienent en uilté Qui m  unt ma barbe e mes gernuns uslé Li
            leccheur se pernent a gaber E Reneward les prent a guarder.  Fiz a
            puteins auez me uus ullé Mar i entrastes par la fei que dei a Dé
            Si io puis ia uif n  en estorterez Od sun bastun en ad quatre
            tuez Un en consiuit al eissir de l  ostel Par mi les reins li dona
            un colp tel En dous meitez li ad le cors colpé. Del pié le boute
            le quor li ad creué. En la quisine s  en est colcher alé Andous les
            us ad desur li fermé. Un des morz ad a sun chef turné Desuz les
            costez ad sun tinel boté. Tiel gist sur cuilte qui ne dort si suef.
          
            [CLXuI] Reneward leue ainz que l  albe apert De la quisine est al
            paleis turné.  Munioie  escrie  Frans cheualers muntez Quant
            nus uendrun en l  Archanp sur mer Fui serrunt Sarazin e Escler. Ia
            puis cel hure n  i purrum recourer  Dient Franceis   Lais nus
            lecchere ester Mal seit l  ore qui li tuen cors fu né. Uncor n  ad
            li cocs ço quid que dous feiz chanté.  Dist Reneward  Ia l  ai
            io comandé Fiz sui a rei si dei auer ferté. Par la grant fei que
            io pleui a Dé A iceste feiz se ore sus ne leuez Iol uus frai cher
            a tuz cunparer.  Halce le fust si fert sur un piler Que un estage
            en ad par mi colpé Tote la sale fait sur els trembler Pur petit ne
            l  ad tut acrauenté De la pour qu  il unt sunt Franceis sus leué.
            Mil en i out qui perdirent lur solders Lur garnement ne poent
            recourer. Mettent les seles as destrers seiumez Granz quinze liuues
            sunt de nuit alé Nuit fu oscure nent del iur apert Trestuit
            maldient Reneward al tinel  Maldit seit il des saintes miracles
            Deu Cest lecheur cest paltoner proué
          
            Qui a tel hure nus fait ici errer Ben granz colees li deureit l  um
            doner  E dist Willame  Leissez le tut ester S  il est fols nel
            uus chet a gaber. N  i ad nul si fier ne si osé S  il i tent sun
            dei ne seit mort u tué.  [CLXuII] uillame en ad l  ost de France
            mené Tresque il uindrent en l  Archanp enz le pré. Ço dist quons
            Boeues de Cormarchiz sun frere E Neemeri de Nerbune sun pere 
            Francs cheualers de la nostre cuntree Bien est de guere qui tost
            est finee  Dient Franceis   Pur l  almes a noz peres Tant i
            ferum de lances e des espees Aprés noz morz en ert France dotee. A
            icel mot fu  Munioie  escriee L  enseigne Charles de France l 
            emperere. Beissent les lances as paiens se iusterent. [CLXuIII]
            uillame en ad l  ost de France mené Tresque il uindrent en l 
            Archanp sur mer E qu  il uirent les barges e les niés.  Seignurs
            baruns  dist Willame al curb niés  Ore auun tant espleité e alés
          
            Que nus ueum Sarazins e Esclers. Car lur alum chalenger e mustrer
            Qui a tort honissent sainte crestienté Qui ore me uoldrad felonie
            mustrer En bataille en l  Archamp sur mer Congié de Deu e de mei li
            uoil doner Qu  en dulce France s  en poent returner. Quant cil l 
            oirent si unt Deu merciez. Tuz les cowarz sunt une part turnez
            Mult est creue sa force e sun barné. En dulce France se uoldrunt
            returner uont a Willame le cungé demander E il lur dune ne lur
            deignad ueer. Mais ne qui mie qu  il algent a itiel Car Reneward
            les encuntre a un gué A un destreit u il deueient passer En sun
            col portat sun grant tinel.  Seignurs  dist il  u deuez uus
            aler - Li quons Willame nus ad cungié doné. Car t  en reuien
            Reneward al tinel uez tanz en i ad Sarazins e Esclers Ia pé de noz
            n  en uerrez eschaper.  Dist Reneward  Lecchurs uus i mentez
            Mar i entrastes par la fei que dei Deu  Dunc lur curt sure si ad
            le talent mué Plus de quatoze en ad al fust tué Trestuz les fist
            par force retorner. uint a Willame si l  ad araisuné  Sire
            Willame un petit m  atendez. Ices couarz que uus ici ueez Ceste
            est ma torbe mun pople e mun barnez E mei e els en la pointe
            metez
          
            Contre les lances aguz des Esclers. - Si ferai io  dist Willame li
            bers.  Si Deu m  aït i n  ert mes tresturné.  Ices cowarz dunt
            uus m  oez parler Puis furent cels en l  Archamp cum bers Grant
            mester eurent a Willame al curb nes. [CLXIX] Mult i feri ben Willame
            al curb niés Quant Deu de glorie enluminad le barné E li quons
            Boeue de Comarchis le ber E Naimeris e Ernard li barbez E
            Reneward qui portad le tinel Al premer chef en ad treis cenz tuez.
            E tute iur durad l  estur mortel E tote nuit en ad l  enchalz duré
            Tresqu  al demain que li ior aparut cler. Par mi l  Archamp corut un
            doit de sanc tel Ben en peust un grant coissel turner. Reneward ad
            uers midi gardé uit le soleil mult haltement leué  Que est ço
            diable Ferum nus ia mais el Que Sarazins ocire e afronter Ben en i
            at mais treis itantz i pert. Si io fusse a Loun la cité En la
            cusine u io soleie conuerser A cest hure me fuisse io dignez Del
            bon uin cler eusse beu assez Si m  en dormisse iuste le feu suef.
            Ço comparunt Sarazin e Escler  
          
            [CLXX]  Sire Willame ci uus pri que m  atendez E io irrai la ius
            uers cele mer La u uei les dromunz aancrer Sis irrai freindre e
            bruser ces nes. Car quant l  estur serra uencu champel Enz as niés
            enterunt Sarazin e Escler Si s  en fuirunt as undes de halte mer.
            Par Deu celestre puis n  i poum recourer  Dient Franceis   Mult
            est Reneward ber Beneit seit l  ore que le suen cors fu né  Pas
            auant altre i prent a deualer Deuant li garde si ueit un rei
            errer Nez fud de Cordres si out a nun Ailred E cheualchout un
            destrer abriued. E Reneward le feri del tinel Tut le bruse mort l 
            ad acrauenté E le cheual li ad par mi colpé Enz en la nef al fort
            rei Ailré Iloec trouad set cent paiens armez Tuz les ad morz
            ocis e agrauentez. Li quons Bertram i ert enprisonez Quant il le
            ueit sil prent a esgarder.  Cheualer sire  ço dist Bertram le
            ber  Fiz a barun qui cest bastun tenez Beneit seit le hure que
            uostre cors fu né Es tu de paenisme u de crestienté  Dist
            Reneward  Io crei tres bien en Dé. Cum as tu nun Gard nel me
            celer. - Io ai nun Bertram niés Willame al curb neis. Dist
            Reneward  Lui conuis io assez. Il m  amenad ci de Loun la cité
          
            De la quisine u io ai conuersé. - Reneward sire car me
            desprisonez Li quons Willame uus en saura bon grez.  Dist Reneward
              Un petit m  atendez. Quant paiens uei as fonz de celes niefs Qui
            suz ces cleies se muscent pur mun tinel Od mun bastun les irrai
            afronter.  Pas auant altre comence a deualer Il les consiut sur le
            bord de la nef A un sul colp ad tuz esrenés. Puis uint al cunte si
            l  ad desprisonez Les granz seïns li ad del col geté Si l  enporta
            a la frecche herbe al pré. Li quons Bertram l  en ad araisoné  
            Reneward sire tu m  as desprisoné Ore uus pri pur Deu que des
            altres pensez. - A il dunc mais dist Reneward le ber.  Oil
            ueirs quatre que mult deuez amer  Walter de Termes e Reiner le
            sené E Guilin e Guischard al uis cler. - Bertram sire sez tu ben
            gouerner - Oil ami io en soi iadis assez. Cest dromund peise nel
            purrun remuer Men escient se set cent i eust asemblez.  Dist
            Reneward   Un petit m  atendez. Ia del trop lent ne dirrat hom
            buntez Ne de malueisted n  ert ia bon los chantez.  Enz al grauer
            ad sun bastun fichez Del liu l  enpeint tote la fait trembler
          
            Pur un petit ne fait le bord uoler E Bertram est al gouernail alé.
            Paien les ueient ne lur uint pas a gré Lancent lur lances e peres
            e aguez pels. Reneward s  est a els acosteiez Dunc ioinst ses pez
            si sailli en lur nes Dunc les acuilt Reneward a sun tinel Trestuz
            les ad morz e acrauentez Treis mille saillent de pour en la mer.
            Dist Reneward  Ore est uus mal alé Mielz uus uenist morir od mun
            tinel Que si neer as undes de halte mer Fiz a puteins malueis
            martire auez  Puis uint as cuntes sis ad desprisonez. Li quons
            Bertram l  en ad araisoné  Reneward sire uus m  auez desprisoné
            E tuz ces altres dunt uus sace Deu grez Ore uus pri que dé cheuals
            pensez Dé bones armes dunt fuissum adobez Puis uerriez cum nus
            sauun iuer.  Dist Reneward  uus en aurez asez Tant en uei io as
            Sarizins mener.  Deuant lui garde si ueit un rei errer E
            cheualche un destrer soiurné E il li donad al front de sun tinel
            Tut le bruse que mort l  ad acrauenté E le cheual li ad par mi
            colpé. Dist Bertram  Cest colp est mal alé De cest cheual n  erc
            mes adubé.  Dist Reneward   Un petit m  atendez  De l  altre
            part garde ueit le rei Ouerter E Reneward le fiert si del tinel
            Tut le debruse mort l  ad acrauenté E le cheual li ad par mi
            colpé.  Se si uus uient io n  erc hui mes adubé. Issi en poez
            quatre mil tuer
          
            Dist Reneward   De folie parlez Cest fust peise nel puis mie
            gouerner Grosse est la brace qui me tient al costé Puis que io l 
            ai contremunt leué Par nul semblant nel puis adominer Ne petit
            colp ne puis io pas doner. Ço dist Bertram   Altre conseil en
            pernez. - Bels sire ber fuissez uus nez  [CLXXI] Ço dist Bertram
             Ia ne uerrez uus tel Ke en botant nel poez tuer  Dist Reneward
             uus dites uerité. Mei fei ne m  en ere pensé.  Deuant lui garde
            uit le rei Corduel E cheualcholt un destrer abriué Dunc li curt
            sure Reneward al tinel Bute le al piz si l  ad tut debrusé Par la
            boche li salt le sanc e par le niés. Plus tost n  en est li paiens
            ius alé E Bertram est a l  alferant munté. E les altres cuntes ad
            il ben adobez De bones armes e de destrers soiurnez. Li quons
            Bertram l  en ad araisonez  Reneward sire tu nus as desprisonez
            Pur Deu uus pri Willame nus mostrez  Dist Reneward   Ben uus
            sai guier. Sire Bertram iuste mei uus tenez.  Idunc prent si granz
            colps a doner Auant ses poinz ne pot nuls eschaper Par la bataille
            dunt uus me oez parler
          
            Feseit tele rute Reneward a sun tinel Ben se peussent quatre chars
            entrecuntrer. [CLXXII] Bertram laist cure l  alferant. Il ne fu unc
            laner ne couard Si uait ferir un paié Malagant L  escu li freinst
            e le halberc li estroad Pleine sa hanste l  abat mort del cheual.
            Ço dist Bertram  uus me ueistes ia Ben uus conuis a la chere e as
            dras. En la nef me feistes maint mals.  [CLXXIII] En sum un pui un
            Willame troué Bertram l  ad baisé e acolé. Dunc li demande Willame
            al curb niés  Bels niés Bertram qui uus ad desprisonez - A nun
            Deu uncle  dist il  un cheualer Un fort un fier un ioefne
            un alosez Bone fud l  ore que le suen cors fud né Plus de treis
            mil lur en ad mort ieté E debrusé lur barges e lur nefs. - Deus 
            dist Willame  tant le deusse amer Se a nul saueir le ueisse
            aturner  Lunsdi al uespre. Ore s  entrebaisent Bertram e Willame
          
            E Guielin e dan Walter de Termes E Guischard e Girard quis cadele.
            Grant est la ioie del parenté Willame. [CLXXIu] Este uus errant
            Gloriant de Palerne Un Sarazin felun de pute geste Crestiens muet
            a doel e a perte. E Reneward le fiert si en le healme En quatre
            lius li ad brusé la teste De quinze parz li espant la ceruele. Ço
            dist Willame   Tu deis ben cheualer estre. Fel seie io si io ne te
            doins terre E moiller gente qui ert de bons ancestres Aincui uerrum
            al chef e en la cue Quele est la geste Naimeri de Nerbune  Unc n 
            i uit un en terre ne en crutes Ainz sunt oscis a gransz batailles
            dubles. [CLXXu] Este uus errant Tabur de Canaloine Un Sarazin qui
            Dampnedeu confunde Gros out le cors e l  eschine curbe Lunges les
            denz si est uelu cun urse Ne porte arme for le bec e les ungles
            ueit Guielin si li est coru sure
          
            Baie la gule si l  i quidad tranglutre Tut ensement cum une meure
            pome. E cil le fer de l  espee en la loigne. Ia l  eust mort quant
            sa hanste li fruisse. Ia le socurad Willame le prouz cunte De sun
            espé le fiert par angoisse En treis meitez la hanste li fruisse. Le
            quir fud dur ne uolt entamer unques. Il traist s  espee e Willame
            la sue Fierent e caplent e cil baie la gule Les branz d  ascer
            mangue e runge Od les denz granz que Danpnedeu cunfunde Quidad
            Willame del tut cunfundre. Plus ad dur le quir que healme ne broine
            Ia ne murrad d  arme pur nul home Si Reneward od le tinel ne l 
            afronte. Reneward uint corant par mi une cumbe ueit le paien si li
            est coru sure E cil a lui qui nel meschoisit unques. Baie la gule
            car il le quidad transglutre E cil le fiert del tinel enz el sume
            Noef colps i feri e al disme en uait ultre. Cil huche e brait que
            quatre liwes lunges Poeit hom oir de celui dunques. Quant l  unt
            entendu li paien e li Hungre Mult lur est laiz quant ueient
            cunfundre. [CLXXuI] Quant Willame ueit chair l  aduerser Ses mains
            dresce contremunt uers le ciel
          
            E dist Reneward   Beneit seit tun chef Deus te defende de mort e
            d  enconbrer Ne munte a rien lance ne espé Mielz ualt cest fust
            que nul arme suz ciel.  [CLXXuII] A icel colp fuissent paiens
            uencuz Quant l  amirail de Balan i est uenuz. Ne porte arme fors un
            flael de fust De quatre quirs de cerf tut enuols fu Caple e
            caplers dunt le tienent a desus. Le flael fud d  un grant iarit
            fenduz De noz Franceis fait un caple si durs Plus en ocist que
            mangonel de fust Ne set pereres ne oceissent plus. Quant le ueit
            Huges unc tant dolent ne fu L  auferant broche qui li curt de
            uertu De sun espé l  ad al piz feru En bise roche en peust faire
            plus Cil ad drescé sun flael cuntre lui Tut en trauers li trenchad
            sun escu Sun cheual li ad tué suz lui. Cil laist l  estur ne pout
            mais si s  en fui  Allas  dist il  le fiz Bertram mar fui
            Cosin Willame le ber de Munt Loun Quant un paien m  ad hui el
            chanp uencu  Franceis escrient  Finement est uenu U Antecrist u
            Bagot u Tartarun U d  enfern le ueillard Belzebun E Reneward al
            tinel u es tu Se ore n  i uiens tuz crestiens auun perdu. 
          
            A itant est Reneward aualé d  un piu U dous reis mult forz se sunt
            combatu Al rei Mathanar e al rei Feragu Mais merci Deu il les
            out ben uencu Sun bon tinel trestut sanglant en fu. uit le Willame
            unc tant lé ne fu.  Bel sire io uus quidowe auer perdu. ueez la
            bataille unques tele ne fu Un uif diable ad un flael de fust Dunc
            nus ocist tuz e defait e destruit.  Dist Reneward   Baillez me
            set escuz  E set halbercs ad en sun dos uestuz E en sun chef ad
            mis set healmes aguz Prent sun tinel si uait encuntre lui.
            [CLXXuIII] Quant le paien le ueit si aproscé En sun latin ad raisun
            comencé   Coment diable es tu dunc crestien Qui a tun col
            portes si fait bastun Tels ne portat mais nuls hom de suz ciel. 
            Dist Reneward   Io sui ben baptizez. Se Mahomet ne uolez reneier
            E Appolin e Teruagant le ueil Aincui uerrez qui li nostre Deu ert.
            Il li curt sure a lei de cheualer De bon tinel li mist par mi le
            chef En mi le frunt iuste le surciller Que li brusat ben plus que
            demi pé. Mal ait le quant que unc le sent l  aduerser
          
            Sa grant uertu ne uolt afebleier Sun fer talent unc ne deignad
            changer. Ainz ad turné sun flael contre lui Tut en trauers li
            trenchad sis escuz Des set qu  il porte ne li lait mais un. Cil
            salt ariere quinze pez par uertu S  il le conseust en char tut l 
            eust cunfundu. [CLXXIX] Reneward fud mult prouz e sené Al tur
            franceis lores si est turné Al haterel detriés li dunad un colp tel
            Que andous les oilz li fist del chef uoler Mort le trebuche ueant
            tut le barné. Este uus poignant un fort rei Aildré Celui fud uncle
            Reneward al tinel Un mail de fer ad en sun col leué. Quatre cenz
            Franceis nus ad afronté Auant ses poinz ne puet un eschaper. Si
            uait querant Willame al curb niés E Reneward s  est a lui acostez.
             Sire  dist il  a mei uus combatez - Diua lecchere car me
            laissez ester A itel glotun n  ai io soig de parler Mais mustrez
            mei Willame al curb niés Si l  aurai io od cest mail afrontez. 
            Dist Reneward   De folie parlez Des hui matin l  unt paiens mort
            getez ueez le la u il gist en cel pré A cel uert healme a cel escu
            boclé - Fiz a putein dis me tu dunc uerité Pur sue amur t  auerai
            mort geté  E Reneward est auant passé
          
            Encontremunt en ad leué le tinel E l  amurafle en ad le mail leué
            Reneward le fiert sur le chef del tinel Fort fu le healme u le bran
            ascer luist cler Encontremunt s  en surt le tinel. Dist Reneward 
             Ore sui mal uergundé Si mielz n  i fert perdu ai ma bunté. 
            Dunc se coruce Reneward al tinel Par grant uertu li fait un colp
            ferir Tut le combruse mort l  ad acrauenté E le cheual li ad par
            mi colpé. Une grant teise en fert le bastun el pré En treis meitez
            est brusé le tinel. Qui donast a paiens tote crestienté E paenisme e
            de long e de lé Ne fuissent els si ioianz ço poez sauer. Sure li
            corent cun chens afamez Tuz le uolent oscire e demenbrer. Dunc se
            rebrace Reneward cume ber Il nen ont lance ne espé adubé Les poinz
            que ad gros lur prent a presenter. Quil fiert al dos sempres l  i
            ad esredné E qui al piz le quor li ad creué E qui al chef les
            oilz li fait uoler. Dient paiens   Or i sunt uifs malfez Ore est
            il pire qu  il ne fu al tinel A uif diables le puissum comander. Ia
            n  ert uencu pur nul home qui seit né.  Dunc alasquid le non de sun
            baldré Si ad le punt de l  espee troué Que li chargeat Guiburc od
            le uis cher. Traite l  ad de forere si li uint mult a gré. De
            deuant lui garde si uit le rei Foré Amunt el le healme li ad un
            colp presenté
          
            Tut le purfent iusqu  ai non del baldré E le cheual li ad par mi
            colpé Desi qu  al helt fiert le brant enz al pré. Dist Reneward  
            Merueilles uei par Deu De si petit arme que si trenche suef.
            Beneit seit l  aime qui le me ceinst al lé Chascun franc home
            deueit quatre porter Si l  une freinst qu  il puisse recourer. 
            [CLXXX] Dient paien   Mult fames grant folie Ke cest diable nus
            laissum ci oscire. Fuium nus ent en mer en cel abisme La u noz
            barges sunt rengees e mises  Mais Reneward les ad si departies N 
            i ad une sule entere sis ad malmises. Fuient paiens Reneward ne
            fine de oscire Ainz qu  il s  en turnent lur ad mort dous mile. Cil
            s  en fuient si que un sul ne remeint mie. [CLXXXI] Ore unt
            Franceis l  estur esuiguré K  il ne trouent Sarazin ne Escler.
            Grant est l  eschec qu  il unt conquesté N  erent mes poures en
            trestut lur eé. Sonent lur greilles si s  en sunt tresturné Dreit a
            Orenge le mirable cité. Escrient l  eue asseent al digner
          
            As esquiers funt la preie garder Pur folie i fud Reneward oblié. A
            quel que seit l  estouerad comparer. Si cum il durent la preie
            returner Si se clamad   Chaitif  Maleuré Allas dolent cum mar
            fui unques nee Cum mar fu fiz al fort rei Deramé E Oriabel ma mere
            de ultre la mer Io ne fu unques baptizé ne leué N  en muster n 
            entrai pur preer Dé. Io ai uencu le fort estur champel Li quons
            Willame me tient en tiel uilté Que a sun manger ne me uolt apeler
            Ore m  en irrai en Espaigne le regné Si irrai Mahomet seruir e
            aorer. Si iol uoil faire rei serrai coroné Meie ert la terre
            tresqu  en Durester De Babioine desqu  a Duraz sur mer. En sum mun
            col aurai un grant tinel Ne pris altre arme un dener moneé. Al païs
            uendrai deuant ceste cité Si ferai dunc de crestiens altretel Cum
            ore ai fait de paiens de ultre mer.  [CLXXXII]  Seignurs  fait
            il  esquiers e bachelers A Danpnedeu uus puisse io comander. Io
            m  en irrai en estrange regné E uus irrez a la bone cité. Defiez
            mei Willame al curb niés Pur Deu uus pri Guibur me saluez Suz
            ciel n  ad rien que io dei tant amer.  E cil li responent   Si
            cun uus comandez. 
          
            Les esquiers sunt a Orenge alez.  Sire Willame le marchiz al curb
            nes Le fort s  en uait qui ferit del tinel. - A  dist Willame 
            leecheres uus me gabez - Nu faimes sire ainz uus dium ueritez.
            Tresqu  en Espaigne en ert mais returnez. Il ne fud unques baptizez
            ne leuez N  en muster n  entrat pur orer Deus. S  il le uolt faire
            rei serrad coronez Sue ert la terre tresqu  en Durester De
            Babioine tresqu  a Duraz sur mer. Puis reuendrad deuant ceste cité A
            cent mil homes sis uolt assembler E sur sun col aurad un grant
            tinel Si ferad de crestiens tut altretel Cum ad fait de paiens de
            ultre mer.  Ço dist Willame   Ço fait mult a doter Qui le me
            irreit hucher e apeler Io li durreie grantment de mun auer E qui ça
            le freit a mei returner Grant partie li durrie de tute me herité.
            Seignurs frans baruns car i alez - uolenters sire quant uus le
            comandez.  Quatre mile se corent adober De halbercs e de healmes e
            es destrers sunt muntez Mais Reneward aconsiuerent en un pré Cum il
            deueit en une uile entrer. Quant il les ueit si faitement errer Ne
            solt que faire ne ne solt que penser. Deuant li garde uit un
            bordel ester Passad auant si enracad les pels E totes les furches
            en ad acrauentés En sun col en ad le fest leué. Cuntre Franceis est
            el champ turné.
          
             Seignurs  dist il  u deuez uus aler - Willame uus mande que
            uus uus en uenez De sun tort fait uus ert gage donez E del manger
            dunt uus fuistes obliez.  Dist Reneward   Unc mais n  oi tel. Qui
            en prendrat gage el col ait il le maldehé Tresqu  en uerrai morir
            des suens e pasmer  [CLXXXIII] Iloec aueit un cheualer felun Nun
            ont Guinebald frere Alealme de Chermunt A lei de fol començad sa
            raisun   A Deu hecchere nus uus en remerrun Al quons Willame en
            la tur uus rendrum. uus me oscistes Winebold mun neuou A la cusine
            uus ullad l  altre iur. Mais par la fei que dei saint Simeon Si me
            n  esteit pur ma dame dame Guiburc Io uus ferreie de ma lance al
            polmun.  Dist Reneward   Ore oi parler bricun. Mar le parlastes
            si Deu ioie me doinst.  Halce le fust sure li est coru Sil fert
            el chef altre si brait cume hou Les oilz li uolent la ceruele li
            est espandu. [CLXXXIu] Lunsdi al uespre. Dist Reneward   Recen
            auez pusteles
          
            Ne sai des altres mais uus morst la feste.  Franceis s  en turnent
            le pendant d  un tertre Moerent cheuals e lur lances i perdent.
            [CLXXXu] Reneward tent le grant fest de cele bordel En halt le
            porte e en bas le fait aualer Quil consint en sum le chef li
            crote. Li quons Willame esteit lez une porte Lui e Guiburc si se
            beisent e acolent. Ço dist Willame   Io uei uenir li nostre Men
            escientre Reneward les afole.  [CLXXXuI] Lunsdi al uespre. Dient
            Franceis   Mar i alames certes A uif diable qui porte une feste
            Cent en ad mort sanz cunfessiun de prestre. - Ore i irrai io.  ço
            dist li quons Willame. Oueke lui ameine la raine conuerte E Guielin
            e dan Walter de Termes E Guischard e Girard quis cadele E treis
            cenz Frans sanz halbercs e sanz healmes. Mais Reneward trouent sur
            un tertre. Dame Guiburc premer l  en apele  Sire Reneward pur les
            oilz de ta teste Car pren dreit de mun seignur Willame
          
            - uolenters dame par ceste meie destre Si mei n  esteit pur
            Guiburc la bele Iol ferreie ia al chef de ceste feste D  anduis
            parz en charreit la ceruele. Ore uus pardoins la felonie pesme Del
            manger dunt uus me obliastes.  Dient Franceis   Metez dunc ius
            cele feste  E dist Reneward   uolenters par ma teste.  Dunc la
            ruad quatoze arpenz de terre A treis cent Franceis par desure lur
            testes Mult sunt ioius quant il guerpi la feste. Tels cent en i ont
            qui la feure enporterent. [CLXXXuII] Ore sunt Willame e Reneward
            assemblez Par grant amur se sunt entre acordez. Il en alerent a la
            cité de Orenge Poez sauer que a manger eurent sempres. E l  ewe li
            tint le paieim Bertram Guiburc li aportad la tualie deuant Galter
            de Termes le sert a sun talant. [CLXXXuIII] Quant Reneward ad mangé
            a plenté Dame Guiburc le prent a parler   Reneward sire par
            sainte charité Fustes uus unques baptizé ne leué - Naiio  fait
            il  par a fei que dei Dé Unc en muster n  entrai pur preer Dé. 
            Ço dist Willame   Io te ferai leuer
          
            Si te durrai sainte crestienté.  Dist Reneward   Multes merciz de
            Dé Il le menerent al muster Saint Omer Une grant cuue i unt fait
            aporter Ben i puissent quatre uileins baigner. Willame le tint e
            Guiburc sa moiller Li quons Bertram le tint mult uolenters De
            dulce France la flur e le miez. Poez saueir les duns furent mult
            chers La li donerent mil liures de deners E od les mil liures cent
            muis e cent destrers. Willame li donad set chastels en fez E
            Ermentrud li dunent a moiller E tote la tere uiuien le ber. Dame
            Guiburc l  en apelad premer. [CLXXXIX] Dame Guiburc l  en ad primes
            apelé  Reneward sire pur sainte charité Cum faitement issis de
            tun regné  - Dame  dist il  or en orrez uenté. Dame  dist il
             io uus dirrai lealment Mun pere ert alé a Meliant Ensemble od
            lui l  almaçur de Durant Si me comandat a mun meistre Apolicant.
            Cil s  en alad par sum l  albe apparisant Se me uead que ne meusse
            niant Tresque il uendreit de aurer Teruagant. Io ne uoleie faire pur
            lui tant ne quant Ainz m  en turnai tost e ignelemant
          
            Solunc ha riue ma pelotte culant Iloec trouai e nefs e chalant. En
            un esnecke entrai par mun boban. Dunc uint un uent merueillus e
            bruant Par mi la mer me menad ignelmant Iloec trouai une fuie de
            marchanz Si hurta ma esnecke a lur chalanz Si depeçat en peces
            plus de cenz Sempres i neiasse si ne me fuissent aidanz En une
            barge me traistrent quatre par les mains Si me menerent en une
            terre grant Si mistrent sur mun chef un raim estant Si me
            chamerent chaitif uenal enfant. Unques n  i ont ne Tieis ne Romant
            Ne Aleman ne Bretun ne Normant Qui me peust achater a lur talant
            Quant par la feire uint li reis cheualchant. Il me esgardeit si me
            uit bel enfant Si me achatad mil liures de besanz Fist me leuer
            sur un mul amblant Puis me menad a Paris lealment. Demandat mei si
            ere de halte gent E io li dis ne li celai nient Que ere fiz
            Deramé e ma mere Oriabel. Quant il oi que io ere de halte gent Si
            suz crienst mun pere e mes parenz Si me comendat a sun cu Iaceram
            E iurad Deu pere omnipotent Mieldre mester n  auereie a mun
            uiuant. En la quisine ai io esté set anz Freit i oi io mais unques
            n  i oi faim Tant que Willame me menad en l  Archamp. La li ai mort
            trente de mes parenz.  Guiburc l  oi si passad auant.
          
             Baisez mei frere ta soror sui naissant.  Lunsdi al uespre. 
            Estes uus dunc mun soruge Willame Se iol seusse en l  Archamp
            Bien uus ualui mais plus uus eusse esté aidant. 
          
                  