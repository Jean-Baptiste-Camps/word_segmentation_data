
                  
            Boine canchon plairoit uous öir De fiere geste bien le doit on
            iöir N  est pas ioglere qui ne set de cesti. L  estoire en est el
            role a Saint Denis Mout a lonc tans qu  ele est mise en obli Mout
            fu preudom cil qui rimer le fist. Huist mais dirons d  un des fieus
            Aymeri
          
            C  est de Guillaume au cort nés le marcis Et des grans paines qu 
            en cest siecle sofri. Signor baron assés aués öi Comment Guillaumes
            uers paiens se contint Et uers Tibaut le rice Amoraui Comment
            Orable sa mollier li toli Et ses grans terres tot par force
            conquist. S  aués öi franc cheualier gentil De la dolor qu  en
            Aliscans soufri De uiuiien son neueu qu  il perdi Et de Bertran
            que paien l  ont saisi Guicart le preu Gerart et Guïelin Comment
            Guillaumes au cort nés s  en füi uint a Orenge a Guiborc le gentil
            Et come il uint en France a Löëy Por le secors qu  il ot mout a
            enuis. Si saués bien com arriere reuint Od Rainnouart qu  il ama et
            cieri Qui deliura Bertran le palasin. Puis li douna Guillaumes li
            marcis En mariage sa niece o le cler uis Et Porpaillart la terre et
            le päis.
          
            Tant ala l  oeure ne sai que plus deuis  Guibors fu morte li
            quens en est marris. Hui mais orrés s  il uous uient a plaisir
            Comment Guillaumes le siecle deguerpi Si deuint moines sacrés et
            benëis En l  abëie a Aignienes se mist. Hui mais commencent ses
            paines a uenir Ainc ne fu hom qui tant en sostenist Por amor Dieu
            qui onques ne menti. Et Nostre Sire si très bien li meri Que s  ame
            en est lassus en paradis. Mout par est boine la canchons a öir. Hui
            mais deuons de Guillaume canter Et des grans paines que il pot
            endurer. Quant morte fu Guibors o le uis cler Dont s  apensa
            Guillaumes au cort nés Que mout a mors Sarrasins et Esclers Maint
            gentil home a fait a fin aler Or se uaura enuers Dieu amender. Mout
            a perdu de son grant parenté
          
            Ne li plaist mais au siecle conuerser Ains sera moines ce li uient
            en penser. Ne sai qu  en doie longement deuiser Li quens Guillaumes
            n  i uolt plus seiorner Sa terre laisse et trestout son regné
            Guerpist Orenge la tour et la ferté Et Glorïete son palais
            principer Et Tortelouse et Porpaillart sor mer A Rainnouart laisse
            tout a garder. Par un matin aquelli son errer Deuant le ior ains
            que parust clartés. Onques nel sot serians ne bacelers N  onques
            nel dist a home qui fust nés Fors a Ihesu le roi de mäisté. De
            Porpaillart en est tous seus tornés Sor son ceual ricement atornés
            D  auberc et d  elme et de branc aceré. Un uiés cemin aquelli a
            errer Droit uers Aignienes a son cemin torné Toute la nuit pense
            d  esperonner Iusc  al demain que li iors parut clers. Pleurent si
            home quant il ne l  ont troué Que sans lui erent en Porpaillart
            remés.
          
             Hé Dieus  font il  u  st Guillaumes alés Li mieudres quens
            qui soit de mere nés Qui donra mais as poures bacelers L  or et l 
            argent les deniers moneés Ceuaus et armes et hermins engolés
            Perdu l  auons il s  est de nos enblés Nel uerrons mais as iars de
            nos aés C  est por Guiborc qu  issi est adolés Et par sa niece
            Aelis au uis cler.  Grans fu li dieus el palais demenés Lor puins
            detordent lor ceuiaus ont tirés Mais chou ne uaut deus deniers
            monneés Car li marcis pense d  esperonner. Que uous diroie tant a
            fait et erré Si comme cil qui a Dieu s  est donés uient a
            Aignienes qu  il a mout desiré Entre en la parte a Dieu s  est
            commandés. E li portiers en fu tous esfreés   Sainte Marie 
            dist-il  ou fu cis nés De quels dïables est il chi ariués  Li
            quens descent del destrier abrieué Droit au mostier estes le uous
            alé
          
            Tout le couent a deuant lui mandé. Hui mais orrés de Guillaume au
            cort nés Comme il fu moines benëis et sacrés Comme il ala as
            poissons a la mer Com li larron le uaurent desreuber. Guillaumes
            est a Aignienes uenus Entre en la porte pensis et irascus Souent
            reclaime le urai pere Ihesu. Et li portiers en fu tous esperdus  
            Dieus  dist il  peres qui el ciel mains lassus De quels maufés
            est sifais hom uenus Ainc mais ne ui home si fust corsus Si mal
            assis si grans ne si membrus. ués quels espaules et quels bras et
            quel bu Iou quit qu  il est del puis d  infer issus Ou chou en est
            li maistres Belgibus. Car fust il ore as puis de Montagu Ia mais
            chaiens ne seroit enbatus. Sainte Marie ou fu tels hom nascus  Li
            quens Guillaumes l  a mout bien entendu
          
            Tous cois se taist n  a un mot respondu. Al moustier est li marcis
            descendus. Mais il n  ert mie si pourement uenus Qu  il n  ait boins
            dras qui sont a or batu Cendaus de soie et pailes de bofu Et si
            aporte mil mars d  argent ou plus Son elme a or et son branc esmolu
            - Ce fu Ioiouse qui Karlemaine fu Dont il ot mort maint paien
            mescrëu - Tout ot torsé sor un soumier crenu. Le couent mande
            deuant lui est uenus uint i li abes qui fu uieus et cenus. uirent
            le conte ius a pié descendu Quant il le uoient si fort sont
            esperdu Mal soit de cel qui li rendist salu. En fuies tornent n  i
            sont plus arrestu Ainc n  i remest ne caus ne cauelus. Parmi ces
            croutes sont li auquant repus Dist l  uns a l  autre  Tout auomes
            perdu C  est Antecris qui ci est enbatus.
          
            Par lui serons destruit et confondu.  Quant li quens a cel afaire
            uëu Que tout li moine s  en füirent por lui   Dieus  dist
            Guillaumes  qui el ciel fais uertus Quel uif dïable ont cil moine
            uëu Mien entïent il sont del sens issu. A male hart soient il tot
            pendu  Et puis a dit quant s  est apercëus   Dieus c  ai iou
            dit iou sui tous decëus Dieus moie coupe iou uoel estre rendus
            Mais que mi frere m  ont tot mon sens tolu.  Or fu Guillaumes
            deuant l  uis del mostier Tout le guerpissent et laissent estraier.
            Ainc n  i remest moines ne encloistriers Prieus ne abes preuos ne
            ceneliers Ne cambrelens ne uallés ne huissiers Tout s  en füirent
            et keu et boutillier Mal soit de cel qui l  osast aprocier. Dist l 
            uns a l  autre  ués la un auersier Maleois soit hui cest ior li
            portiers Quant cha dedens le laissa ceuaucier 
          
            Mais il font mal et si dïent pecié Car li portiers nen estoit mie
            liés Il amast mieus qu  il fust a Monpellier. Li quens Guihiaumes
            se prist a corechier   Dieus  dist il  pere qui le mont dois
            iugier Iou me quidai enuers uous amaisnier Et aquiter de mes
            mortels peciés Mais que ces gens me font grant destorbier Qu  il
            ne se uoelent enuers moi adrecier Mais par saint Pierre ne lor
            uaut un denier Iou serai moines qui qu  en doie anuier Qu  a
            Damedieu uaurai merci proier Et les sains moines seruir et
            essaucier Car tant ai fait de dolerous peciés Et tant ai fait
            morir de cheualiers Et de serians et de boins crestiiens Que i  ai
            menés es grans estors pleniers Ou Sarrasin les ont tous detrenciés
            Se Dieus nel fait a mort serai iugiés.  Lors commencha li ber a
            larmoier   Dieus  dist il  peres aiés de moi pitié 
          
            A icest mot ataca son destrier El mostier entre li marcis au uis
            fier Deuant le crois se uait agenoullier Et prie Dieu qui tout a
            a baillier Que il li doinst tele oeure commencier Que auoec lui se
            puisse herbergier Et il maintiegne Löëy le guerrier. Pleure li
            quens des biaus ieus de son cief Li abes ert en une uote arier Il
            uoit Guillaume plorer et larmoier Et de son cuer forment humeliier.
            Dont commencha ses moines a hucier Capitre sone ses a fait
            raloier Et il i uinrent ne l  oserent laissier. Au conte uienent
            sans plus de detriier uoit les Guillaumes encontre s  est dreciés.
            Li gentis abes l  en prist a araisnier   Qui estes sire nel nos
            deués noier. Estes uous rois ou contes ou princiers Haus hom
            samblés se Dieus me puist aidier.  Li quens respont par mout grant
            amistié   Por Dieu sire abes faites pais si m  oiés.
          
            Mon non dirai ne le uous quier noier Iou sui Guillaumes tot de
            uoir le saciés Cil au cort nés ia celer ne le quier Fils Aymeri
            de Nerbone le fief Et s  est mes frere Äymers li proisiés Cil de
            Brubant Bernars li enforciés Hernaus li rous et Bueues li
            guerriers. Por amor Dieu uoel le siecle laissier Tant ai fait mal
            tout de uoir le saciés N  est hom en terre qu  en desist la moitié.
            A Dieu me rent et a saint Aigniien Si serai moines sel uolés
            otroier. Iou aport ci mil liures de deniers A pitancier les moines
            del mostier Chaiens metrai mon bon hauberc doblier Elme et ceual
            et le bon branc d  acier Par tel couent se iou en ai mestier Que
            a mes armes puisse auoir recourier L  auoirs soit uostres que fa
            mais ne le quier.  L  abes l  entent s  en fu ioians et liés. 
            Sire  dist il  or aués uous dit bien Orains quidame tot estre
            depeciét Quant uous uëimes tot fumes esmaiét. Or uous rechoif de
            gré et uolentiers. 
          
            Et li couuens li a bien otroié Quar il ne l  osent de rien
            contraliier. Li uns a l  autre se prist a conseillier   Nomini
            Dame de cest moine qu  en iert Ainc si grant moine ne uit on desos
            ciel. Fols sera cil quel fera courecier A un seul cop del puing l 
            aura froissié.  Ne sai qu  en doie plus longement plaidier Li abes
            fait destorser le somier L  auoir fait prendre que merueilles ot
            cier L  aubcrc et l  elme et l  espee d  acier Le ceual fait
            liurer a l  establier. L  abes commande assés ait a mangier.
            Guillaume fisent de ses dras despoullier Errant le frisent et lauer
            et baignier Puis si le fisent et rere et rooignier uestir le
            fisent et les botes caucier Dont li commencent lor ordene a
            enseignier. Quant il l  ont fait ensi apareillier Toutes les
            cloques sonerent del mostier. Si drap estoient lé et grant et
            plenier Quatre autre moine s  i pëussent mucier.
          
            A icel cop s  assïent au mangier Bien sont serui de uins et de
            daintiés. Li quens mangüe qui bien s  en sot aidier Autant mangüe
            con troi autre cloistrier Et but del uin plus de demi sestier.
            Trestout li moine le prisent a gaitier Dist l  uns a l  autre  
            Esgardés quel forrier Plus mangeroit par le cors saint Ricier Que
            nous trestout ne poriens gaaignier.  Guillaumes fu remés en l 
            abëie Si a por Dieu haissié sa manandie Toute la terre qu  il
            auoit en baillie S  a pris le coule le froc et l  estamine Et les
            grans botes les tribous et le plice. Cascune nuit ua li quens a
            matines Reclaime Dieu le fil sainte Marie Que il le mete en
            parmanable uie. Mais li couens li porte grant enuie Car trop
            mangüe ce lor samble et escille Plus c  autre troi qui sont en l 
            abëie.
          
            Quant on lor done et troc et estamine Les caperons et hes coules
            delgies Quant l  uns en a cinc aunes et demie Dont en conuient au
            gentil conte quinse. Quant l  uns des moines a sa liurison prise Li
            uns des moines n  a le ior c  une mice Et un tout seul galon de uin
            sor lie Mais dant Guillaume si con i  ai öi dire En couient faire
            d  un grant sestier seruice Et cinc fouaches qui ne sont pas
            petites Et si mangüe un paon et un cisne Et d  un grant porc une
            logne et demie. Li moine en sont corechos et plain d  ire Mout en
            parolent entr  aus a uois serie. Dist l  uns a l  autre  ués por
            sainte Marie De cest dïable qui trestous nos escille En poi de
            terme ce ne remanra mie Aura destruite trestoute l  abëie Et
            afamee se Dieus me benëie Li cent dïable le font si longes uiure.
            Car plëust Dieu qui tot a en baillie Que il fast ore el puis de
            Satalie
          
            Ou fust el Toiure ou en la Mer Rougie  Li quens Guillaumes de chou
            n  entendoit mie Il n  en donast le monte d  une allie. Ne uous sai
            pas trestout son estre dire Mais tant i fu que forment le häirent
            Abes et moine que Ihesus malëie. Mais li seriant l  amerent et
            cierirent - Car il les fait de uïandes tous rices Doune lor dras et
            braies et cemises - Par tout le seruent et font sa commandise Mais
            tout li moine le heent et maudïent. Hui mais orrés comment il se
            porquisent Qu  il le pëussent et destruire et ocire. Dieus les
            confonge li fieus sainte Marie Hui mais orrés d  une boine
            canchon C  est de Guillaume au cort nés le baron  Laissa le siecle
            por deuenir preudom Si prist le froc et le grant pelichon.
          
            Mout sert bien Dieu et la nuit et le ior uait a matines et est en
            orison. Mais une cose par uerté uos disons Que mout le heent
            trestout si compaignon Car trop mangüe de car et de poisson Et
            plus escille que troi autre ne font Si done tant entor et enuiron
            Qu  assés en ont escüier et garchon. Car bien en ert apris li
            gentieus hom Il en auoit ëu a grant fuison. Mout sont li moine por
            lui en grant frichon Un ior s  assambhent sans lui en un escons L 
            abes i fu qui Henris ot a non. Dïent li moine   Sire quel le
            feron De cest dïable qui ci est auoec nos Se il uit longes certes
            n  i dueron.  Et dit li abes   Signor or en parlon Conseilliés
            moi comment esploiteron Ne sai comment deliuré en soions.  Il li
            respondent   Bien uous conseillerons.
          
            Or uient quaresmes une sainte saison Pasque florie et la
            Surrection Qu  il nos couient porquerre garison Et des uïandes de
            coi uiure puisson. Or l  enuoiés a la mer au poisson - Il a par uoie
            iusqu  a quinse larrons Ens el grant ual de Sigré ce dit on La
            gent mordrissent n  i puet passer nus hom Se il l  ataignent bien
            sai qu  il l  ociront - Si li cargiés deniers a grant fuison  N 
            en puet caloir mais deliure en soion.  Oiés por Dieu le mortel
            träison Comme il porcacent Guillaume grant dolor. uoir dist qui
            dist par Dieu et par son non A paines puet mais estre nus preudom.
            Qui plus fait bien et plus li uient corous Nus ne se puet garder
            de träison. Hui mais orrés d  une boine canchon Et des grans paines
            Guillaume le baron. Guillaumes fu moines tout uoirement
          
            Si prie Dieu et menu et souuent Que il le gart par son commandement.
            Un ior auint saciés certainement Que uns haus hom qui manoit la
            parent I uint mangier par esbanoiement. Li ceneliers le serui
            pourement uoi le Guillaumes a poi d  ire ne fent Au cenelier a
            dit par mautalent   Aportés uin li cors Dieu uous crauent Char
            et uïande et blanc pain de froment Tant c  on en ait assés a
            remanant Trop seruent moine tos tans escarsement Mal ait li reule
            qui a moines apent Car enfrun sont certes sour toute gent.  Li
            ceneliers respont ireement   Taisiés uous dans ne parlés
            folement On n  en feroit certes por uous noient. Ne sont pas tout
            de uo contenement uous mangiés plus que cinc bouuier sullent.  Od
            le Guillaumes si li saut erraument
          
            Les clés li taut tost et deliurement Cuert au celier ne le fait
            mie lent Tant en aporte com li uient a talent Et le haut home en
            serui ricement. Puis a parlé oiant tous hautement Au cenelier et a
            tout le couuent  Fil a putain Dieus uous doinst mal torment De
            mon mangier parlés trop laidement. Or sai iou bien uous ne m  amés
            noient Quant deuant moi parlés sifaitement. Mais par cel Dieu ou li
            moie ame apent N  i a si comte tant soit de haute gent S  il en
            parole ne le face dolent Fil a putain maluais gloton pullent
            Bien est honis hom qui a uous s  atent. Li moine l  öent parler si
            ruistement N  i a celui qui ne s  en espaent. Ensus de lui s  en
            fuient erraument L  abes mëismes uausist estre a Claruent Mais il
            parole au conte nequedent   Sire  dist il  parlés plus
            doucement Tout somes frere cha dedens uoirement
          
            Ne uous corciés ne torblés por noient Que nous ferons tot uo
            commandement. ués nous tous ci deuant uous en present Que del
            mesdit ferons l  amendement Et iou mëismes s  il uous uient a
            talent.  Od le Guillaumes maintenant s  en repent. Lors respondi a
            l  abé simplement   Maistres  dist il  grans mercis uous en
            rench. Iou li pardoins mout deboinairement Se i  ai fait cose que
            il ordenes desfent Bien en uoel faire penitance griement.  Si s 
            acorda Guillaumes au couent Grant ioie en orent mout le font
            lïement Et al mangier s  assïent ricement. Puis fu Guillaumes en l 
            ordene longement Obedïence tint mout benignement Mais ainc li
            moine dont près i ot de cent N  orent a lui amor ne boin talent
            Et si ne seuent ne por coi ne comment. En l  abëie est Guillaumes
            remés Mais ainc li moine ne le porent amer
          
            Et si lor ot tout son auoir liuré  Plus de mil liures de deniers
            monneés. Tantost qu  il l  orent par deuers aus torné uausissent il
            que il fust estranglés. Un ior se furent en capitre assamblé Mais
            il n  ont mie le marcis apelé. De lui se sont a dant abé clamé  
            Sire  font il  trop somes mal mené Por cest dïable n  osons un
            mot soner Lués nos aroit a ses puins defröés. Car fust il ore outre
            la Rouge Mer Por Dieu dans abes car nos en deliurés   Et iou
            comment  dist il  por carité.   Sire  font il  or oiés no
            pensé Si uous diromes comment uous le ferés Car l  enuoiés as
            poissons a la mer Il ira sire uolentiers et de gré N  escondira
            mie uos uolentés Obedïence ne uaura trespasser Quant sor ses
            ordenes li sera commandé. Quinse larrons a el ual de Sigré
          
            Qui le päis ont trestout desreubé Que marcëans n  i ose mais
            passer Ne hom ne feme ne moines ne abés Qu  il nel mordrissent
            et nel facent tüer. Parmi cel ual le couenra passer Cil li uauront
            son grant auoir reuber Il est crüeus ne lor uaura douner Et il l 
            auront maintenant mort ieté Ia mais arriere nel uerrés retorner. 
            Et dist li abes   Boin conseil me donés Ensi iert fait com l 
            aués deuisé.  uient a Guillaume si l  a araisoné La ou oroit par
            delés un piler   Dans  dist li abes  enuers moi entendés Par
            penitance uous estuet aprester  Le matinet uous conuenra aler Droit
            a la mer des poissons acater Si passerés par le ual de Sigré.
            Larrons i a de grans maus porpensés Les gens desreubent maint home
            ont afolé.  Od le Guillaumes si s  est en piés leués 
          
             Maistres  dist-il  a uostre uolenté. Irai iou seus gardés nel
            me celés   Nenil  dist l  abes  par sainte carité Un boin
            soumier et un famle menrés
          
            Mais des larrons uous pri que uous gardés.  Chou dist Guillaumes 
             Ia mar en douterés. Faites moi tost mes armes aporter Desous le
            froc uoel l  auberc endosser Si porterai mon boin branc d  acier
            cler. N  i a larron s  il me ueut desreuber Que ne li face le cief
            del bu seurer.   Dans  dist li abes  par mon cief non ferés
            Chou n  est mie ordenes dont ie uos oi parler N  afiert a moine que
            il doie estre armés.  Od le Guillaumes mout en est äirés Par
            mautalent respondi a l  abé   Comment dans abes  dist
            Guillaumes li ber  Lairai moi dont honir et uergonder Moi et mon
            famle ocire et desmembrer   Nenil  dist l  abes  mais merci
            lor criés.   Bien le ferai  dist Guillaumes li ber  Et s  il
            nel uoelent otroier ne graer   Par foi a dist l  abes  iou ne
            uous sai dire el  En penitance le martire soufrés Onques por rien
            ne uous i conbatés Car li sains ordenes le nous a deueé. 
          
            Od le Guillaumes a poi qu  il n  est derués.  Maistres  dist il
             trop crüel ordene aués As uis dïables soit cis ordenes donés Et
            cil si soit qui primes l  ot troué Tout mon auoir lor uaurai bien
            liurer S  il le me tolent ne m  en uaurai meller Mais par les
            sains c  on quiert en Noiron Pré S  il me feroient nel porroie
            endurer Ains en seroit tous li ordenes fausés Que maintenant ne
            fuisse a aus mellés.   Biaus trés dous maistres  dist Guillaumes
            li fiers  Iou sui uos moines uos obedïenciers Si me deués et
            duire et enseignier Et iou dol faire uo commant uolentiers. Bien
            sai chaiens ne m  a on gaires cier Sor moi est ore cis afaire
            iugiés Que iou irai les poissons bargaignier Et se Dieu plaist
            iou le ferai si bien Qu  a grant plenté en ara a mengier. Mais des
            larrons sui auques esmaiés Quant de mes armes ne me porrai aidier.
          
            Se les poissons uoelent et le soumier  Chou dist li abes   Donés
            lor uolentiers.   Et s  il m  assalent  dist Guillaumes li
            fiers  Que il me uoeillent ocire et detrencier Se il m  ocïent
            Dites moi qu  il en iert   Par foi  dist l  abes si auront
            grant peciét.  Li quens respont   Or m  aués bien paiét Se iou
            me lais ocire et depecier Dont iere iou de ma mort parchoniers. Se
            il me fierent ne m  oserai uengier   Nenil  dist l  abes  n 
            en aués le congié Car li sains ordenes le uous desfent et gié. 
            Od le Guillaumes a poi n  est esragiés   Maistres  dist il 
            uos ordenes est trop griés Sifais couens puisse prendre mal cief
            Qui l  estora Dieus li doinst encombrier. Assés uaut mieus ordene
            de cheualier  Il se combatent as Turs et as paiens Por l  amor
            Dieu se laissent martirier Et souent sont en lor sanc batisié Pour
            aconquerre le regne droiturier. Moine ne uoelent fors que boire et
            mengier Lire et canter et dormir et froncier Mis sont en mue si
            com por encraissier Par maintes fois musent en lor sautier.
          
            Biaus sire maistres or m  aués castoié  De ces larrons qui sont el
            ual plenier S  il me font honte ne m  oserai corcier Et s  il me
            fierent ne m  oserai uengier Ne ne ferai fors que merci proier.
            Mais par les sains que requierent paumier Ains en seroit tous li
            ordenes brisiés Se il me fierent que iou nes face iriés.  L  abes
            l  entent un poi s  est enbronciés Dist a Guillaume quant il l 
            ot si plaidier   Non ferés sire por l  ordene blastengier 
            Biaus trés dous maistres  dist Guillaumes a l  abe  uous me
            querrés grant anui et grant blasme Quant iou ne puis od moi porter
            mes armes Hauberc ne elme ne espee qui taille. S  il me laidoient
            iou ne sai que iou face Chou iert grans hontes par Dieu l 
            esperitable Que ferai iou s  il me tolent ma cape C  est li abis
            qui tos les autres garde Quant iou le port au uent et a l  orage
            S  il le me tolent iou i arai damage.   Non l  aurés uoir  ce
            li respont li abes  Onques por chou ne commenciés bataille 
          
            Por une seule uous en renderai quatre.   Et s  il me fierent qu 
            en ert  chou dist Guillaumes  Qui qui gaaint miens en ert li
            damages.   C  iert lor peciés  chou li respont li abes. Et dist
            Guillaumes   Or en ai boine paie S  il m  ocioient par le cors
            saint Ylaire uous n  en donriés pas un boton de haie. Ensifais
            ordenes uoist el non del dïable Mais par cel Dieu qui mist Nöé en
            l  arce Se il me fierent ne font ne sanc ne plaie Iou ne lairoie
            por rien nule que sace Que iou nes fiere qui qui après m  en
            blasme.  L  abes l  öi mout durement s  esmaie Car paon a que a
            lui ne s  assaie. Lors uausist este a Rome ou a Belcaire Car il li
            uoit enrogir le uisage Ne desist mot por le tresor Cesaire. Cascuns
            des moines se remuce en sa haire Errant s  en uont en croute ou en
            aumaire
          
            Et dans Guillaumes son abé en araisne Mout belement li a pris a
            retraire   Biaus sire maistres  dist Guillaumes li prous  Se
            il me tolent mon autre caperon   Donés lor tous sans nule
            arestison Ia mar por chou commencerés tenchon Por un tout seul en
            aurés uint et dous.   C  est boins restors  Guillaumes li
            respont  Iou ferai bien cest commant de par uous.  Mais or me
            dites s  il me tolent mon froc Qui plus est noirs que corneille de
            bos Lais et hisdeus et malaisieus et gros   uous lor rendés 
            dist li abes  tantost Ia mar por chou lor dirés uilain mot
          
            Por un tout seul uous en renderai trop.   Et s  il me fierent 
            dist Guillaumes  el cors   C  iert lor peciés  dist li abes
             mout fors.  Et dist Guillaumes   Ci a poi de confort. Mais par
            l  apostre c  on apele saint Pol Iou ne lairoie por cent mil liures
            d  or Se il me fierent nes refiere grant cop  Ia por uostre
            ordene ne remaindra sans dol.  Od le li abes n  ose dire un seul
            mot. Chou dist Guillaumes a la fiere persone   Biaus sire
            maistres por Dieu qui fist le monde Que ferai iou s  il me tolent
            ma coule Que i  ai uestue qui si est grans et longe   uous lor
            donés ne l  escondisiés onques Por une seule uous en renderai
            douse.   Et s  il me fierent  dist Guillaumes adonques  Que
            ferai iou por tous les sains de Rome  Et dist li abes   Trés
            bien le uous diromes 
          
            Ia de bataille mar i mosterrés groigne Car nos sains ordenes mie ne
            le tesmoigne.  Et dist Guillaumes  Sifais ordenes ait honte N 
            est pas boins ordenes qui ocit son preudome Qui l  estora
            Damedieus le confonde Mais par le Dieu de cui merci uiuomes El en
            orrés que ci ne deuisomes. N  est pas preudom qui trop suefre son
            honte S  on li fait mal quant il ne s  en coroce.  Od le li abes
            contreual s  en embronce N  osa mot dire ne Guillaume respondre
            Anchois uausist que il fust a Nerbone. Tel paor a si com l  estoire
            conte N  i uausist estre por d  or plain une tone. Li quens
            Guillaumes a la ciere hardie Enuers l  abé durement s  umelie Bel
            l  aparole et doucement li prie   Biaus sire maistres por Dieu
            le fil Marie Que ferai iou s  il me tolent ma plice Il est iuers
            si est froide la bise S  il le me tolent chou sera dïablie
          
            Mieus ameroie a perdre trente liures.   Dans  dist li abes  ne
            lor refusés mie Mais rendés lor et après l  estamine Por une
            seule uous en renderai quinse.   uoire  dist il  uous me ferés
            tout rice Quant g  iere mors et ma uie finie Dont me donnés toute
            uo manandie Se iou i muir c  iert par uostre enredie Ch  ont fait
            uo moine que Ihesus malëie Qui plus me heent que nul home qui
            uiue. Or m  en irai por faire le seruice  Se li larron m  asalent
            ne ocient Quen sera il maistres car le me dites.   C  ert
            penitance  dist li abes  biaus sire  Por uo saint ordene
            receurés le martire. Comment qu  il aut ne uous combatés mie Car
            li sains ordenes saint Beneoit uous prie Et tous ses moines et
            semont et castie Que ia ne facent uers nul home estoutie Anchois se
            doiuent tot metre a descipline.  Et dist Guillaumes   Dieus tel
            ordene honisse Qui l  estora Ihesus le malëie Mauuais hom fu et
            plains de coardie. Mieus uaut li ordenes de la ceualerie
          
            Qu  il se combatent uers la gent sarrasine Prendent lor terres et
            conquierent lor uiles Et les paiens a no loi conuertissent. Moine
            n  ont cure fors d  estre en abëie Et de mengier et boire uin sor
            lie Et de dormir quant il ont dit complie. Mais par cel Dieu qui
            tout a en baillie Se li larron de cui iou uous oi dire Me font
            laidure anui ne uilonie Por tout uostre ordene ne lairoie iou mie
            Se iel puis faire que aucun n  en ocie.  Od le li abes de la paor
            souspire. Ne desist mot por tot l  or de Rossie Tel paor a que li
            cuens ne l  ocie. Li quens Guillaumes a son abé parole  Biaus sire
            maistres car me conseilliés ore. Que ferai iou s  il me tolent mes
            botes Qui sont si grans que es piés me lolotent A cascun pas les
            cuit perdre en l  enclostre Grant paor ai que nes perde en la boe.
            
          
            L  abes respont que laissier ne li ose   uous lor rendés sans
            uilaine parole Et les cauchons et les tribous encore.  Et dist
            Guillaumes   Dans abes tu m  asotes Il giele fort si est dure la
            groe Poi uous en iert maistres s  ele m  afole Ne sai aler
            descaus parmi la groe Tout ensement que gars qui a pié trote. Et s 
            il m  ocïent por sainte patrenostre Quel restor maistres me
            ferés uos del uostre  Et dist li abes   Tant iert li peciés
            fortre Por le uostre ame ferai soner les cloques Puis uos ferons
            seruice mortuore Dieu prierons qu  il uous mete en sa glore.  Et
            dist Guillaumes   Ci a bele parole Autre rescousse n  auerai de
            uostre ordene. Mais par saint Pierre le beneoit apostle Se il me
            fierent foi que iou doi saint Iorge Mieus uoel morir que iou ne
            les afole Se il remanra por abé ne por croce. L  abes l  entent
            respondre ne li ose Et dans Guillaumes li demande autre cose.
          
            Li quens Guillaumes son abé en araisne Si li demande belement sans
            contraire   Dites sire abes por le cors saint Nicaise Que ferai
            iou s  il me tolent mes braies C  est une cose c  on claime
            famulaires  S  il les me tolent chou sera grans contraires Car on
            porra uëir tot mon afaire. uoir mieus uauroie que fuisse encor a
            naistre Ains que ia fuisse en itele sofraite Auoec le honte i
            aroie mesaise Car la gelee est felenesce et aigre.  L  abes l 
            entent adont ne se pot taire Ains en a ris desous sa cape gaie Ou
            uoit Guillaume en rïant l  en araisne   Sire Guillaumes par l 
            ame de mon paire Iou nel uauroie por une uace uaire. S  il les uos
            tolent dont sera chou as laides De tele cose se doit on bien
            iraistre Dont uous porrés combatre sans mesfaire Se uous pöés si
            lor faites contraire Car sifaite oeure est uilaine et maluaise. 
          
            Et dist Guillaumes   uostre merci biaus maistres Quant iou me
            puis combatre por mes braies N  en aront nules s  a force nes me
            traient Ou de combatre enuers moi ne s  assaient Ia ne serai uers
            aus si deboinaire Que iou del tout me mete en lor manaie.  Et dist
            li abes   A uo talent en faites   Il ne me loist maistres 
            chou dist Guillaumes  Car mon hauberc et m  espee portasse Et
            dist li abes   Bien le uos otriasse Mais li sains ordenes biaus
            sire ne nos laisse.  Lors departirent et l  abes s  en repaire.
            Mais or oiés baron de quel afaire Se porpensa li marcis
            deboinaire Dont les larrons fera estre a mesaise. Dedens la uile a
            fait un braier faire A un orfeure qui mout estoit boins maistres
            Ainc tel nen ot rois Iuliiens Cesaire. La boucle en est del plus fin
            or d  Arabe A cieres pieres iagonces et topasces Et esmeraudes et
            rubis qui li plaisent. Li braious fu de coton et de paile A rices
            oeures broudees et portraites Et les lasnieres de soie de Lucaire
          
            A boutons d  or qui contreual delaient. Ainc tel braier ne mist
            moines en braies Plus de cent liures li a cousté a faire. Por chou
            le fait li frans quens deboinaire Se li larron au passage l 
            agaitent Et il li uoelent cel garniment fors traire Teus le uolra
            n  i conquestera gaires. Quant li marcis ot ensi esploitié Et il ot
            fait acesmer le braier Onques si rice ne uit nus hom sos ciel  De
            boines pieres i auoit un millier La boucle ert grosse toute de fin
            or mier Rices lasnieres et li bouton forgiét Blous li espine uaut
            cent saus de deniers Li bous deuant del braier enuoisié. Ainc n  ot
            si rice Rollans ne Oliuiers Ne rois ne quens ne nus autres
            princiers. Por chou le fist li mancis au uis fier Que les larrons
            en uaura engignier 
          
            Por chou aura ocoison de tencier uers les larrons la guerre
            commencier Car il n  en pot par ci auoir congiét Qu  il se pëust
            combatre n  äirier Fors que des braies tenir et desraisnier. uers
            les larrons le uaura calengier. Quant il l  ot fait et il l  ot bien
            paiét Il li cousta cent liures de deniers. Met le en ses braies si
            l  a bien atacié  Il n  a el mont seriant ne cheualier uesque n 
            abé ne moine de mostier Ne si haut home sos le cape del ciel S  il
            le uëist nel dëust conuoitier. Por chou le fist li quens faire si
            bien Que teus porra goulouser le braier Mieus li uenroit qu  il
            fust a commencier. Li quens Guillaumes l  auoit merueilles cier A
            lui mëisme se prent a conseillier Et dist en bas que nus ne l 
            entendié  Bralous  dist il  uous estes ore miens Mais par la
            foi que doi saint Gratiien
          
            Teus uous uaura ia ne li fera bien Miens li uenroit qu  il fust a
            Monpellier.  Cele nuit fu li quens bien aaisiés Mout ot la nuit a
            boire et a mengier Et tout li moine sont mout en son dangier Por
            chou qu  il doit el demain ceuaucier Et a la mer les poissons
            bargaignier. Por chou font ioie Dieus lor doinst encombrier Que el
            demain en uoist li quens tous liés Car bien uausissent a celer ne
            uous quier Que li larron l  ëussent detrencié Ou qu  il fust mors
            et en la mer noiés. Ia ne uauroient qu  il pëust repairier Et si n 
            i seuent nule ocoison sous ciel Fors por itant qu  il est boins
            uiuendiers Et loiaus hom sages et droituriers Et qu  il fait bien
            as poures cheualiers Et qu  il ne puet soufrir le lor dangier Por
            tant le heent li moine losengier. uoir dist qui dist de uerté le
            saciés
          
            Et li uilains le dit en reprouier Ia mauuais hom n  ara preudome
            cier S  il ne le puet fouler desous ses piés. Quant il nel set d 
            autre cose enpirier Ne il ne l  ose deuant lui laidengier Si en
            mesdit bien souent par derier. Ou il l  encuse por lui tolir le
            sien As castelains as preuos as uoiers Par fine enuie le melle
            tot por nient Tant qu  il le fait por bien fait blastengier Ou
            tout raenbre ou del cors enpirier. Sifaites gens aient mal
            encombrier Autretel fisent li moine del mostier Enuers Guillaume le
            marcis au uis fier Quant as poissons le fisent enuoier. Mais se
            Dieus done qu  il en puist repairier Il en auront iou quit
            mauuais loier. Ensi le laissent iusc  a l  aube esclairier. Al
            matinet quant solaus dut raier L  abes mëismes a Guillaume s  en
            uient  Sire  dist il  pensés de l  esploitier  Et dist li
            quens   Biaus maistres uolentiers.  Li quens Guillaumes s  est
            uestus et cauciés Mais son braier ne uolt mie laissier
          
            Ains le uaura s  il puet uendre mout cier. Il öi messe puis s 
            est aharnesciés. Li abes fait son famle apareillier Et deuant lui
            fait uenir le soumier Ou il porra les poissons sus cargier. L  abes
            li carge un gorle de deniers   Sire  dist il  acatés a
            mengier Se denier falent tost a moi enuoiés  A grant plenté uoel
            que uous en aiés C  on ne uos tiegne a escars despensier.   Bien
            aués dit  fait Guillaumes li fiers. Lors est montés n  i uaut
            plus atargier Il et ses famles qui mout fait a proisier Qui
            deuant lui aquelli le soumier. Li quens Guillaumes n  ot pas le cuer
            lanier L  abe en apele si demande congié Et il li done ne s  en
            fist pas proier. Chou dist Guillaumes   Maistres iou m  en irai
            Droit a la mer as poissons bien le sai. Se iou en truis si en
            acaterai
          
            Se ie puis maistres assés tost reuenrai. Mais male gent a par uoie
            entresait Quinse larrons que uous m  aués retrait Dedens un ual
            si comme entendu l  ai La gent mordrissent et font anui et lait. Se
            il m  assalent ferir nes oserai Car de uous maistres nisun
            congié n  en ai. Se i  ëusse armes poi me greuast cis plais Se il
            m  ocïent ia ne me uerrés mais Se uos ai rien ne mesdit ne
            mesfait Pardounés moi biaus maistres s  il uous plaist Por amor
            Dieu qui fait croistre le glai Car iou ne sai s  escaper en
            porrai. N  est pas merueille se i  en sui en esmai Hom desarmés est
            tost a sa fin trais.  Et dist li abes   Trop faites lonc delai 
            uous n  arés garde des larrons se Dieu plaist Bien uous pardoins
            quanque m  aués mesfait.  A icest mot dans Guillaumes s  en uait.
            Li moine risent si sont arriere trait Car il uausissent ne reuenist
            ia mais. Mais si fera ce saciés entresait Puis les fist il
            courechous et irais.
          
            Li quens Guillaumes a congié de l  abé Et del couent estes l  ent
            uous torné A loi de moine uestu et acesrné Et ses soumiers deuant
            lui a troté. Ist de la porte n  i a plus aresté Et li portiers l 
            a a Dieu commandé Car mout l  amoit de boine uolenté Que li quens
            l  ot souent bien conreé De sa uïande maint bel present douné
            Mainte escüele maint hanap de uin cler. Tot li seriant quant le
            uirent aler De la pitié commencent a plorer Car mout l  amoient
            por sa grant largeté Et par le conte erent tout honoré Si lor
            donoit des reubes a plenté. Trestout maudïent le couent et l  abé
            Qui par lui seul l  enuoient a la mer Por les larrons qui tant
            home ont tüé Mout uolentiers fuissent o lui alé Se il ëussent le
            congié de l  abé Mais il lor a a cascun deueé
          
            Et li uallet en sont mout äiré. Dist l  uns a l  autre coiement a
            celé   A Damedieu soit li quens commandés Qui le nos rende encore
            a sauueté. Par maintes fois nos a bien abeurés Et bien uestis et
            grant honor porté.  Ausi disoient laiens li baceler. Ensi uait d 
            ome quant il se fait amer Et qui le sien set sëaument douner. L 
            amor des gens fait mout boin acater Li sages hom se fait mout
            honorer Tout li boin l  aiment mais li mauuais le het. Or lairons
            ci de cest afaire ester Si uous dirons de Guillaume au cort nés
            Coment ala as poissons a la mer Il et ses famles et ses somiers
            torsés. D  Aignienes issent or les conduie Dés Que il ne soient
            des larrons encontré Non seront il desci au retorner. Li quens
            Guillaumes s  esploite de l  errer De ses iornees ne uous sai
            aconter. Il et ses famles se sont mout deporté Li marcis a souuent
            a lui iüé
          
            Tant que li famles l  en a araisoné.  Sire  dist il  enuers moi
            entendés  Par saint Denis s  il uous uenoit a gré Iou uous diroie
            auques de mon pensé. Iou sai mout bien par Dieu de mäisté Por coi
            li abes ne uous laissa armer Il ne uous aime uaillant un oef pelé
            Et li couuens tous ensamble uous het Por uo largece et por uo grant
            bonté uauroient ore c  on uous ëust tüé. Mais par cel Dieu que iou
            doi aorer Se uous uoliés par mon conseil ouurer Nous aquerriens
            armes a grant plenté Boines espees et boin auberc safré Car petit
            uaut uns preudom desarmés De poi de cose puet lués estre afolés. 
            Et dist Guillaumes   Amis mout par es ber Tu es preudom ne sai
            ou tu fus nés. Iou le fesisse uolentiers et de gré Mais iou n  os
            mie le commant trespasser Obedïence ne mon ordene fauser.
          
            Mais por itant que uous dit en aués Se iou repaire mout grant preu
            i arés.  A tant s  en tornent si laissent le parler Ainc ne
            finerent iusc  al ual de Sigré. uait s  ent Guillaumes sans nul
            arestement Il est ses famles ceuaucent durement. Ne sai pas dire
            trestot lor airrement En grant peril ceuaucent uoirement Que il ne
            portent armes ne garnimens Fors une espee qui trence pourement 
            Cele ot li famles a son archon pendant. Souent maudist l  abé et le
            conuent Tout por Guillaume le marcis au cors gent Qu  il en
            laissa uenir sifaitement Si desgarni et si uilainement   Il
            moustre bien qu  il ne l  aime noient Il uauroit bien et si en
            fait samblant Que li larron le fesissent dolent.  Od le
            Guillaumes mout grans pitiés l  en prent
          
            Dist au uallet bel et cortoisement   Ceuauce frere trestout
            sëurement Car se Dieu plaist le roi omnipotent Nous meuenrons
            arriere lïement. Teus en rit ore par le mien entïent Que iou ferai
            courechous et dolent.  Lors ceuaucierent sans nul arestement Et
            tant errerent entr  aus deus senglement Qu  el gaut parfont en
            entrent droitement Ou li larron repairoient souuent Qui ont ocis
            maint home a grant torment Et desreubé et fait maint cuer dolent.
            Li quens Guillaumes met son uallet deuant Et si li dist   Biaus
            amis or entent  Car nous dedui se toi uient a talent. Se sés
            canchon par amors di nous ent Si en irons un poi plus lïement. 
            Li uallés l  ot si respont erraument   Sire  dist il  par le
            cors saint uincent Est chou a certes ou uous malés gabant Se iou
            sauoie de canchons mil ou cent
          
            Ne canteroie par tout l  or de Claruent Car de paor ai tout le cors
            sullent La char me tranble si me fremist li sans Li peus me
            drece encontremont s  estent.  Od le Guillaumes si en rist
            corelment   Frere  dist il  or soit a uo talent.  Parmi le
            ual s  en uont deliurement Ainc n  i trouerent nisun encombrement
            Car li larron n  i estoient noient En autre lieu erent por mordrir
            gent. uait s  ent Guillaumes que Dieus gart de torment Le ual
            passerent adonques quitement Quant il sont outre si s  en uont
            radement. Liés fu li famles saciés certainement Ne fust si liés
            par tout l  or d  Orïent Guillaume apele si li dist en rïant  
            Sire  dist il  par Dieu omnipotent Or canterai s  il uous
            uient a talent.  Od le Guillaumes si s  en rist boinement  
            Frere  dist-il grans mercis uous en rench.  uait s  ent
            Guillaumes li marcis Fierebrace
          
            Il et ses famles n  i font nul arestage Le gaut parfont tot
            deliurement passent Onques n  i orent encombrier ne damage Car li
            larron erent en autre herbage. Mais s  or n  en pense li pere
            esperitables Il aueront tel encontre au repaire Paour aura d  aus
            deus tous li plus maistres. Tant ua Guillaumes et li soumiers qu  il
            cace Qu  a la mer uienent ou il ot mainte barge. Se li quens trueue
            des poissons au riuage Deliurement en ueut faire sa carge Car li
            frans hom de retorner se haste. Li maronier tout encontre lui
            salent Et li auquant le prendent par le cape Li uns le tient et li
            autres le sace Cascuns li crie en haut en son langage  Cha 
            fait li uns  mais decha  fait li autres  De bains poissons arés
            ia uostre carge.  Od le Guillaumes si en rit sos sa cape  Signor
             fait il  por Dieu l  esperitable Ne me saciés tost me feriés
            damage. D  Aignienes sui nel tenés mie a fable Cha m  en enuoie
            nostre sire li abes
          
            Ainc n  i daigna uenir uns seus des autres  Poures hom sui por
            chou si me decacent Par chou me heent que sui de bas parage. N  as
            escondire chou qu  il me rueuent faire Mais des deniers ai assés en
            ma male De uos poissons uoel acater en taske.   Sire  font il
             or aués dit que sages.  Lors li aportent et des uns et des
            autres. Li quens Guillaumes descendi au riuage Pris a son gorle
            erraument le deslace. Dist a son famle   Or pensons de bien faire
            Cist maronier sont tout en no manaie Et cist poisson qui sont en
            ceste place Ne sai par Dieu coment iou les acate. Or lor paions
            si que gré nos en sacent Qu  il ne se plaignent de nous ne de
            nostre abe.  Li maronier s  escrïent a uois haute  Bien dist li
            moines Damedieus bien li face Se il reuient ia mais en cest
            riuage A nos poissons n  est mie drois qu  il faille Auoir en doit
            sans denier et sans gage. 
          
            Or a Guillaumes des poissons acatés Mulès et bars ot a mout grant
            plenté Pläis et braismes et moruaus salés. Li maronier ont le
            somier torsé Li famles prent les deniers a conter Tant qu  il i ot
            grant piece seiorné. Li quens Guillaumes s  en prist a rüer Il s 
            abaissa s  a les deniers combrés A golenees lor commence a rüer Et
            a puignies enuiron de tous lés.  Signor  fait il  or en prendés
            assés Tant que paiét soiés a uostre gré.  Quant chou öirent si en
            ont ris assés. Li maronier ont ioie demené Dist l  uns a l  autre 
             Mout est cis moines ber Gentieus hom est et de grant parenté Si
            larges moines ne fu onques troués  De toutes pars li prisent a
            crïer   Sire  font il  bien estes aquités
          
            Biaus sire moines souent i reuenés Car des poissons auerés a
            plenté Qui qui i faille uous en aurés assés. Anchois iriens le
            dïemence en mer Que n  en aiés tout a uo uolenté.   Signor 
            dist il  cinc cens mercis et grés.  Uns frans boriois a le conte
            esgardé Bien le conut quant il l  ot auisé Au grant corsage as
            puins gros et quarrés Et a la boce qu  il ot enson le nés  Il l  ot
            uëu en France le regné. Il l  en apele par mout grant amisté 
            Sire  fait il  un don uous uoel rouuer Par amor Dieu ne le me
            deueés Que Dieus uous doinst et honor et bonté.   uolentiers
            uoir  dist Guillaumes li ber  Se iou le puis entor moi recourer.
             Dist li boriois   uous le m  aués doné Iou ne uous ruis ne
            castel ne cité Or ne argent ne denier moneé Ne piaus de martre
            ne hermin engoulé. Ains uous requier c  od mai uegniés disner Mieus
            en uaura a tous iars mes ostés Et iau mëismes en serai honorés. 
          
            Et dist li quens   uolentiers et de gré.  A icel mot sont a l 
            ostel alé. Li osteus fu ricement atornés Et li boriois le fist
            encortiner L  aire ioncier et de glai bien parer. Et li mengiers
            estoit bien aprestés Les tables mises s  asisent au disner. Bien
            sont serui de uin et de claré Tant ont de mès que nes sai deuiser.
            Après mengier font les napes oster. Li quens Guillaumes a son famle
            esgardé Cil sot tantost que il ot en pensé  L  or et l  argent qui
            lor estoit remés uait al boriois et baillier et douner. uoile li
            astes mout en est äirés Dist a Guillaume   Or m  aués fait
            gaber Foi que iou dai tous frans homes porter Por quatre mois cha
            dedens seiorner N  i despendrés un denier moneé. Trés bien me
            membre d  une grande bonté Ia me fesistes mout grant honor porter
            Dedens Orenge uo mirable cité Ie reuenoie bien poures d  outre
            mer. Bien uous conais par sainte carité
          
            Bien me fesistes ne l  ai pas oublïé Toute ma uie uous en doi plus
            amer Sire Guillaumes Dieus uous puist honorer  A cest mot est
            deuant lui aclinés Le pié li uait et la iambe acoler. Li quens
            Guillaumes l  en a amont leué De la pitié cammencha a plorer  
            Ostes  dist il  preus estes et senés Por Dieu uous pri a home
            n  en parlés uoirement sui Guillaumes au cort nés Por Dieu uos pri
            que uous ne m  encusés.   Sire  dist il  ia mar en douterés 
            A icest mot s  est Guillaumes leués L  ostesse done deus mars d  or
            esmerés   Dame  dist il  de chou uos deduirés Se iou uif
            longes par la foi que doi Dé uostres bienfais uos iert gueredonés.
              Sire  dist ele  Ihesus uous puist sauuer  A icest mot est
            Guillaumes montés Et uient a l  oste congié a demandé Et de l 
            ounor l  a forment mercïé.  Sires  dist l  ostes  Ihesus uous
            puist garder
          
            Et des larrons uous puist hui deliurer Qui les gens tüent ens el ual
            de Sigré G  irai o uous se uous le comandés.  Et dist Guillaumes
              Par mon cief non ferés  A icest mot en est li quens tornés
            Il et ses famles se sont aceminé. Mais ains qu  il soit reuenus a l 
            ostel Et les poissons ait as moines donés Aura paor d  estre tous
            desmembrés Car les larrons li estuet encontrer. uait s  ent
            Guillaumes qui plus ne uolt atendre Lor uoie aqueillent entre lui
            et son famle Et li bains ostes a Ihesu le comande Qui le conduie
            et encor le ramaine Qu  a lui seruir uauroit metre s  entente. uait
            s  ent li quens qui de l  esploitier pense Que a Aignienes puisse
            repairier tempre
          
            Et a ses freres deliurer la uïande. Ne mais anchois qu  en l  abëie
            rentre Aura le cuer dolent dedens le uentre Et grant paor qu  il ne
            perde les menbres N  i uauroit estre par trestout l  or d 
            Espaigne Se de son cars ne puet faire deffense Car li larron que
            Damedieus crauente Sont ens el bos qui les gens i mehaignent.
            Ancui feront Guillaume grant tormente Il l  ociront se Dieus de
            lui ne pense Car li ber n  a ne espee ne lance Ne arme nule dont
            il se puist desfendre Et cil sont quinse qui ens el bos l 
            atendent. Or le conduie li gloriouse dame Qui Dieu porta nuef mois
            dedens son uentre Car li conuens cui Damedieus sofraigne
            uauroient bien qu  il fust mors sans atente. Et si ne seuent cele
            ocoison ou prendre  Ainc ne lor fist anui ne tart ne tempre Ne lor
            toli uaillant une castaigne
          
            Fors par itant que trop lor fait despendre. Tant ua li quens entre
            lui et son famle Qu  en la ualee entra sans demorance  Grant sont
            li caisne et li fau et li tramble Li destrois fors la ualee
            soutaigne. Li quens i entre de Damedieu se saine Dist ses uallés 
             Sire par sainte Elaine Mes cuers me dit c  on uos asaura tempre
            Li cors me tramble si me falent li membre. I  amasse mieus par les
            sains de Bretaigne Tous li couens fust ars en fu de laigne Que
            nous fuissiens uenu sans armes prendre.  Et dist Guillaumes  
            Frere ne t  espaente Car se Dieu plaist qui fist et home et feme
            Bien passerons parmi le ual soutaigne.  Hui mais orrés de Guillaume
            d  Orenge Et des larrons cui Dieus doinst maie estraine. Or fu
            Guillaumes el parfont gaut ramé Li soumiers fu deuant lui aroutés.
            Li quens Guillaumes a son famle apelé   Frere  dist il  sariés
            uous nient canter
          
            Deduisiés nous se faire le saués Tant que aions cest parfont gaut
            passé.  Od le li famles si l  en a regardé   Sire  dist il 
            estes uous forsenés Par saint Denis iou cuit uous me gabés Qui en
            tel point uolés öir canter. Tel paor ai se Dieus me puist sauuer
            Ne canteroie por cent liures d  or cler  Nous iermes ia mordri et
            desreubé.  Od le Guillaumes s  en a un ris geté Lors l  apela
            doucement et söef   Frere  dist il  foi que uous me deués
            Deduisiés nous et si nos deportés D  un boin estoire un petit nos
            cantés Ne de noient ne uous espaenter Car se Dieu plaist bien en
            escaperés.   Sire  dist il  si con uous commandés Ne l  os
            desdire puis que uous le uolés.  Dont commencha li famles a noter
            Tout coiement n  osa son cant leuer. Od le Guillaumes si l  en a
            apelé   Frere  dist il  de coi es esfreés Cante plus haut
            par sainte carité
          
            Laissiés uo uois toute de plain aler Car iou aim mout a öir bien
            canter. Par celui Dieu qui tout a a garder Ia por larron ne me
            quier a celer S  il lor en poise a moi uiegnent parler.   Sire
             dist cil  a uostre uolenté.  Dont a li famles son cant plus
            haut leué D  un uiel estoire li cante haut et cler Trestout a
            plain laisse la uois aler Tentist li uaus et li grans bas ramés D 
            une löee le puet on öir cler. Se Dieus n  en pense qui en crois fu
            penés Mar commencha li famles a canter Car li larron cui Dieus
            puist crauenter Qui repairoient ens el ual de Sigré Erent uenu d 
            une maison preer D  un gentil home qu  il orent desreubé Et sa
            maisnie et lui enkenbelé. Deus de ses fieus li orent mort ieté Et
            lui mëisme et sa feme au uis cler
          
            Orent laissié loiés en un fossé Et de lor filles fisent lor
            uolenté. Ne sai que die mout les ont uergondés Tout lor auoir en
            orent amené Dras et hermins et ceuaus seiornés. Repairié furent un
            poi ains l  aiorner A lor repaire ont l  auoir destorsé. Desous un
            arbre seoient al disner Delés aus sont lor ceual aresné S  il ont
            mestier qu  il i puissent monter. S  ont auoec aus lor blans
            haubers safrés Capiaus de fer et boins brans acerés Misericordes
            et boins bastons ploumés. Il erent quinse si con i  öi conter Au
            mengier sïent ensamble lés a lés uins et uïandes orent a grant
            plenté Dont maint preudome orent desbareté. Tous li plus maistres
            fu Gondrains apelés N  ot plus felon dusc  a la Rouge Mer Ne larron
            nul qui mieus sëust enbler Et si n  ot onques de nul home pité
            Dieus le confonde li rois de mäisté Li larron öent le famle
            deporter
          
            Qui uait cantant tot le cemin ferré. Dist l  uns a l  autre coiement
            et söef   Li uif dïable ont cestui encanté.  Et dist li tiers  
            uous dites uerité A mal ëur sait il si main leués.  Et dist li
            quars   Il a uescu assés.  Et dist li quins   Si l  alons tost
            tüer.  Respont li sistes   Il n  en puet escaper.   Non  dist
            li semes  s  il a que desreuber.  Dist li witismes   Por Dieu
            laissiés ester Mien entïent que chou est uns ioglers Qui uient de
            borc de uile ou de cité La ou il a en la place canté. A iougleor
            pöés poi conquester De lor usage ai iou uëu assés  Quant ont trois
            saus quatre ou cinc assanblés En la tauerne les keurent alöer S 
            en font grant ioie tant com püent durer Tant come il durent ne
            feront lasqueté Et quant il a le boin uin sauouré Et les uïandes
            qui li sont a son gré S  i est bien tant que il ne puet finer.
          
            Quant uoit li ostes qu  il a tout alöé Dont l  aparole con ia öir
            porrés   Frere  fait il  querés aillors ostel Que marcëant
            doiuent ci osteler Dounés mai gage de chou que uous deués.  Et cil
            li laisse le cauche ou le soller Ou sa uïele quant il n  en puet
            faire el Ou il li ofre sa foi a afïer Qu  il reuenra s  il li ueut
            respiter. Tous dis fait tant que on le lait aler  Quant est a l 
            uis il se prent a l  errer Et si uait querre ou se puist recourer
            A cheualier a prestre ou a abé. Boine coustume certes ont li
            iogler Ausi bien cante quant il n  a que disner Con s  il ëust
            quarante mars trouués Tous tans font ioie tant comme il ont santé
            Par amor Dieu laissiés l  outre passer.  Dist li nueuimes   Or
            aués bien parlé Qui l  asaura ses cars ait mal dehé.  Et tout li
            autre s  i sont bien acordé. Gondrains li maistres les a bien
            escoutés Par mautalent en a le cief crollé
          
            Il les apele ses a araisonés   De quel dïable m  aués or sermoné
            Alés i tost et si soit desreubés Par cel apostle c  on quiert en
            Noiron Pré Ia iouglerie ne l  en aura tensé Que tout ne perde
            quanqu  il a conquesté. Il ont sauent des deniers a plenté Et
            boines reubes que on lor a doné Alés i tost ne soiés aresté  Et
            il si font car mout l  ont redoté. Li set i uont li huit sont
            demoré Iusc  al destroit ne se sont aresté. Iluec s  esturent tant
            qu  il l  ont rauisé Le gentil conte et son soumier torsé. Quant il
            le uoient grant ioie en ont mené Dist l  uns a l  autre   Or
            auons tot troué Chou est uns moines qui reuient de la mer Il et
            ses famles  alons le desreuber
          
            Il ont deniers iou quit a grant plenté.  A icest mot si les ont
            escrïés   Or tost  font il  dans moines descendés Trestout
            l  auoir et les dras nos lairés  Et dist Guillaumes   uoire se
            uous uolés Mais c  iert peciés se uous rien me tolés Car iou sui
            moines benëis et sacrés Nos sains d  Aignienes uous porra bien
            greuer.  A ices mos que uous dire m  öés I uint li maistres et li
            larron armé Por chou qu  il uirent que cil ont demoré Cuident qu 
            il fuissent combatu et mellé. uoient Guillaume si grant et si formé
            Tout li plus cointe en furent esfreé. Dist l  un a l  autre   Por
            Dieu car esgardés Ainc si grant moine ne ui de mere né  C  est
            uns gaians del regne d  outre mer Por nous souduire s  est ensi
            atornés. Sous ciel n  a home par Dieu de mäisté S  il li auoit un
            tout seul cop doné D  un de ses puins qu  il ne fust afolé.  Et
            dist li maistres   N  i soiés aresté Prendés cel moine son auoir
            li tolés 
          
            Dont a li quens les larrons salüés Et li larron l  ont tantost
            desfié Son famle prisent et si l  on desmonté Les puins li loient
            et les piés autretel En un ronchoi l  ont maintenant geté. Cil se
            desmente si commence a plorer   Dieus  dist il  sire et car
            nous secourés Ia iert mes sire et mors et desmembrés  De lui me
            poise plus que de moi assés Ainc plus gentieus ne fu de mere nés
            Sainte Marie prenge uous ent pités  uoi le Guillaumes mout en
            est äirés Dist as larrons   Signor tort en aués Qui mon seriant
            aués enkenbelé Por Dieu uos pri que uous le me rendés.  Et dist
            Gondrains li maus leres proués   Par mon cief moines quant uos
            escaperés D  autre Martin uos conuenra parler.  Or äit Dieus dant
            Guillaume au cort nés Car il n  a arme dont se puist deliurer Et
            li larron l  ont tout auironé  Se Dieus n  en pense ia l  aront
            afolé.
          
            Or fu Guillaumes el ual sous le ramier De son seriant auoit mout
            grant pitié Por Dieu lor prent le merci a proier   Por Dieu
            signar n  acroissiés uos peciés Ia sui iou moines Dieu et saint
            Gratiien  Se mal nous faites Dieu ferés courecier Se sains et
            saus nos laissiés repairier Iou uos donrai cent saus de mes
            deniers Si uos ferai a nostre abé paier.  Li maistres l  ot a pai
            n  est esragiés Au haute uois li commence a hucier   Chou qu  est
            dïables nos ferés uous plaidier Descendés tost de l  auferrant
            destrier N  en remenrés ne ceual ne somier. De ces poissons uaurai
            ancui mengier Et de uos dras uous uaurai despoullier Come fols
            moines uos en irés arier Et puis uous face l  abes autres baillier.
             Et dist Guillaumes   Par coi me laidengiés Ie descendrai de gré
            et uolentiers. 
          
            Li quens descent ne se uolt plus targier. Et dist li maistres  
            Pensés del despoullier  Sa cape osta li marcis au uis fier Si le
            puira au mal larron fossier. Chou dist Guillaumes a la ciere hardie
              Signor  fait il  por Dieu le fil Marie De nostre auoir arés
            mout grant partie Por nule rien ne uous iert escondite Laissiés me
            aler si ferés cortoisie.  Od le li maistres a poi qu  il ne
            maruie Dist a Guillaume  Or ai grant truandie Mout samblés
            plains de grant pautonerie. Come aués ore cele ciere rougie Tout uo
            corage ne me conterés mie En ua pensee a mout de felounie  S  or
            me teniés dedens uostre abëie Sor moi serait ia uostre ire uengie
            Tost me donriés del poing iaste l  öie. Mout furent fol cil qui
            moine uous fisent Par cele foi que iou doi saint Denise Se auiés
            armes iou quit a uo deuise
          
            Et en uo poing une espee forbie De nous trestous ne donriés une
            allie Ains en feriés mout grande descipline.  Od le Guillaumes ne
            puet müer n  en rie Et dist en bas que on ne l  öi mie   uous
            dites uoir par ma barbe florie Mon mautalent uous uendisse ains
            complie Si ferai iou se Dieus me done uie Mais que dans abes cui
            Damedieus maudie A enuers mai ouré comme träitre.  Puis dist au
            maistre que pas ne se detrie   Merci uous pri por Dieu le fil
            Marie.  Et dist li maistres   Ne uous i uaura guile Cha me
            lairés cele coule delgie Le caperon et le froc et le plice Et ces
            grans botes les cauces l  estamine Puis en irés tous nus en l 
            abëie Si samblerés moine qui del sens isse.  Et dist Guillaumes 
             Chou serait uilonie   Desfublés tost  li maistres li escrie
             Ou se chou non par saint Pal d  Espolise uous aurés ia la teste
            rooignie. 
          
            Od le Guillaumes li cuers li atenrie Dist au larron   Iou ne
            uous os desdire Car commandé me fu en l  abëie S  on le rouuoit
            que iou le desuestisse.  Son froc osta la coule a despoullie Dist
            au larron   Est ore bien biaus sire   Nenil  dist il  cha
            me lairés la plice Si le metrons au uin et as deuises  De tous
            auoirs n  en porterés demie.  Or fu Guillaumes a pié enmi la rue
            En la ualee qui fu grans et oscure Deliurement la plice a
            desuestue A Gondrain l  a tout maintenant rendue. Li quens remest
            en l  estamine pure Mout senti tost a sa char la froidure Car la
            gelee le destraint et argüe.  Dieus  dist Guillaumes  sainte
            Marie aiue Cil Damedieus qui se mist en la nue Doinst hui dant abe
            grande malauenture Qui de mes armes ne me uolt rendre nule. Se iou
            i muir chou iert par lor esmute
          
            Mais se i  escape cier lor sera uendue Mieus uenroit l  abe qu  il
            fust a Panpelune.  Gondrains li maistres de crïer s  esuertue  
            Cha l  estamine si ert au uin bëue  Li quens la traist que mie
            nel refuse   Tenés  dist il  fole gent dufëue Tant aués fait
            ma char ai toute nue Et la gelee me fait mont grant rancune Se
            Dieus n  en pense ia ert ma fins uenue.  Li maistres rit qui de
            Dieu nen ot cure Dist a Guillaume   Or estes a mesure La char
            aués bien norrie et pëue Or cha les botes uous n  en porterés
            nule  Et dist Guillaumes   Ia uous seront rendues Ais les aurés
            que me soient tolues.  Li quens Guillaumes ot le cuer mout irié De
            chou qu  il s  est malgré suen despoulliés. Les botes oste et les
            cauchons des piés Tous nus remest li marcis au uis fier La chars
            li tramble car li froidure est griés
          
            De la gelee et del uent qui le fiert. Li larron rïent cni Dieus
            puist uergoignier Fors un tout seul qui del moine ot pitié Et dist
            au maistre belement sans tencier   Maistres  dist il  trop l 
            auons laidengié Fait li auons tous ses dras despoullier  Il est
            cortois si l  a fait uolentiers Gentieus hom est par les sains
            desous ciel Car li rendés son froc par amistié Que il ne muire de
            froit et de mescief  Dient li autre   De folie plaidiés  
            Glous  dist li maistres  Dieus uous doinst encombrier  Ia n  en
            rara qui uaille un seul denier Se il i muert dehé ait cui en ciet
            Or primes est moines a droit traitiés Onques encore de moine n  oi
            pitié Car trop sont comte et trop sont enuoisié. ués come est grans
            et fors li pautoniers N  a si fort home desci a Monpellier S  il
            l  ataignoit de son poing ens el cief Qu  il n  en fesist uoler le
            hanepier. Alons nos ent ci n  auons plus mestier  Od le
            Guillaumes si les a araisniés   Baron  dist il  mal estes
            conseillié  Trestout li drap que iou uous ai bailliés
          
            Ne mes ceuaus ne mes rices somiers Ne ualent mie par le cors
            saint Ricier La seule boucle qui est a mon braiel. Asoté estes se
            uous le me laissiés Car ele uaut cent liures de deniers Les rices
            pierres que ie fis ens ficier Les esmeraudes et li topasce cier Et
            les iagonces et li rubin proisié Me costent bien trente liures d 
            or mier. Ainc ne uëistes braier si enuoisié Bien me cousta cent
            liures de forgier Por mil mars d  or ne seroit esligiés.  Et dist
            li maistres   Or tost cha le bailliés   Coment dïable  dist
            Guillaumes li fiers  Si remanrai tous nus en cest ramier   Non
            ferés moines iou uous donrai le mien  Le mien braier uoel au
            uostre cangier.  Et dist Guillaumes   De folie plaidiés Se iel
            uous doins Dieus me doinst encombrier Se uous mëismes nel uenés
            deslacier.  Et dist li maistres   Iou irai uolentiers.  Li
            larron uirent le braier flanboier N  i a celui qui ne l  ait
            conuoitié. Dist l  uns a l  autre  uois con rice braier Onques
            mais hom n  ot si boin ne si cier. 
          
            Gondrains li maistres est descendus a pié Deuant le conte se uait
            agenoullier Por le braier qu  il li uolt deslacier Le bout deuant
            en prist a manoier. uoi le Guillaumes a poi n  est esragiés D  ire
            et de doel commence a formoier. Quant uit Gondrain deuant lui
            aprocier Qui si l  a hui blasmé et auillié Hauce le poing qu  il
            n  ot mie legier Par mautalent ens el col li assiet. Fors ot les
            bras et le corage fier Par tel äir li a un cop paiét Que il li a
            tout le caon froissié Ront li les ners brise le hanepier Et les
            deus iex li fait uoler del cief Que deuant lui l  a ius mort
            trebucié. La ou le uoit si l  a contraloié Si li a dit trois mos en
            reprouier   Glous  dist li quens  trop fus outrequidiés Qui
            me uoloies les braies descaucier Trop me uoloies honir et
            uergoigner Quant iou n  ai plus garniment ne denier.  Et dist as
            autres   uenés uos assaier
          
            Se le braier porïés gaaignier. Foi que iou doi le ber saint
            Gratiien Mar l  acointastes mauuais larron fossier. Por mon braier
            uaurai mon doel uengier  Quant li larron uoient cel destorbier
            Seure li queurent ne se sont atargié Parmi le dos li ont grans cos
            paié Et si li lancent de grans coutiaus d  acier La char li
            trencent s  en font le sanc raier Tant l  apresserent li gloton
            pautonier Que sor le groe le font agenoullier. Se Dieus n  en pense
            li glorious del ciel Ia iert li quens ocis et detrenciés Car li
            larron l  ont forment angoissiét Tant qu  il le fisent a terre
            trebucier  Li cuirs li ront des paumes et des piés Li poignans
            groe li fait el cors sainnier. Or fu Guillaumes li marcis a la
            terre Il resaut sus que plus ne s  i areste Et li larron l 
            angoissent et apressent.  Dieus  dist Guillaumes  sainte Marie
            bele Qui Dieu portastes gloriause pucele
          
            Tant par ai mort de cele gent auerse De Sarrasins qui Damedieu ne
            seruent Garissiés moi de ces larrons rubestes Qui tant me font et
            anui et moleste Dieus s  il uous plaist que iou le uie perde
            Receués moi en paradis celestre Mais par la foi que iou doi saint
            Siluestre Et par les sains c  on quiert en longes terres Iou lor
            ferai anui ains que soit uespres.  Li quens saut sus l  un en
            prent par le resne Enpaint le bien a terre le reuerse Del poing
            le fiert a guise d  arme oneste Si come il dut ius cäir de la sele
            Le fiert li quens si durement l  aderce Que a ses piés en respant
            la ceruele.  Dieus  dist li quens  sainte uraie paterne Se iou
            i muir ci ara trop grant perte. Ahi dans abes chou iert par uo
            deserte Qui m  enuoiastes par uo uïande querre Tout desarmé sans
            auberc et sans elme. Mais se i  ëusse branc ou baston ou perce De
            ces larrons fesisse ancui iaueles Iou lor donasse par mon cief
            tel confesse Ia mais a tans n  i pëust uenir prestre. 
          
            Dist l  un a l  autre  Cis fols moines se derue  Lors le
            rassalent a destre et a senestre La li fist Dieus une miracle bele
             Onques li quens n  i rechut cop en teste. Li gentieus hom ne se
            set quel part traire uuides mains est si ne set preu que faire. Or
            oiés ia une miracle aperte Que li quens fist par descombrer la
            presse  Son soumier uoit qui el cemin s  areste Li quens le
            queurt par un des piés aherdre Si li esrace une des quisses destres
            Et li soumiers est këus a la terre. Or a Guillaumes le soumier
            abatu Le destre quisse li a seuré del bu A ses deus puins l  a par
            le pié tenu En haut le lieue li quens par grant uertu Et li larron
            en sont tout esperdu. Dist l  uns a l  autre  Par Dieu le roi
            Ihesu Iou quit cis moines est fors del sens issus Qui l  atendra
            son tans aura perdu. ués came est grans et fors et parcrëus 
          
            Et li marcis lor est seure courus Cil le ferirent et il les a
            ferus Lués en a cinc et mors et confondus Et trois en a deuant lui
            abatus Li autre fuient parmi le bos ramu. Li cuens lor crie que
            bien l  ont entendu  Fil a putain uous aués tout perdu Mar m  i
            aués si uilment desuestu Por mon braiel estes hui mal uenu.  Un
            grant tinel a coisi deuant lui Prent le a deus puins la quisse
            ieta ius. Quant cil le uirent s  en furent irascu Li quens
            Guillaumes les a aconsëus Ne sai par coi uous en contasse plus
            Tous les ocist et defroisse a son fust Fors un tout seul qui est
            ius descendus. uient a Guillaume as piés li est këus Merci li crie
            por amor Dieu Ihesu  Gentieus hom sire onques par moi ne fu Ce
            poise moi se Damedieus m  aiut. Ainc n  i feri ne de fer ne de
            fust Se uous plaist sire bien l  aués aperchut Anchois proiai no
            maistre malostru
          
            Qu  il uous ëust uo garniment rendu Il nel uolt faire cier li aués
            uendu.  Od le Guillaumes si l  a bien conëu Il li pardone si l  en
            a leué sus. Et dist li quens  Iou uous tieng a mon dru.  uinrent
            au famle qui ens el ramier fu Il le deslïent et cil est salis sus.
             Dieus  dist li famles  qui el ciel fais uertus Mes gentieus
            sire que est il deuenus Se il est mors sire Dieus mar i fu  
            Naie uoir frere car Dieus m  a secoru. Mais or me di comment te
            contiens tu   Sire mout bien quant ne uous ai perdu.  Li quens
            Guillaumes a ses dras reuestus A loi de moine si comme deuant fu.
            As larrons uienent si se sont arestu Qui el cemin gisoient estendu
            Li un nauré li autre a mort feru La lor poissance ne uaut mais un
            festu. Li quens Guillaumes les fait desuestir nus Ne sai par coi
            uous deuisasse plus Trestous les ont par la gheule pendus Sour le
            cemin a un caisne ramu. Cil ot grant ioie qui escapés en fu Li
            larron ont lor loier recëu.
          
            Bien a Guillaumes esprouué sa uertu Qui les larrons a mors et
            confondus Mout en gracie nostre pere Ihesu. Or a Guillaumes bien
            son cors esproué Et Damedieus l  a mout bien deliuré Qui des
            larrons l  a si tost descombré. Il et ses famles qui mout fist a
            löer Ont les quatorse pendus et encröés Et li quinsimes lor aida
            de boin gré. Coi qu  il ait fait ne coi qu  il ait ouuré Preudom
            ueut estre ce li uient en pensé uient a Guillaume si l  a
            araisoné  Sire  dist il  enuers moi entendés Maint mal ai
            fait mainte desloiauté Mout m  en repent s  ait Dieus de moi
            pité Comment que i  aie esploitié ne erré De tout en tout sui a
            Dieu retornés Et a uous sire que trai a auöé. Seruirai uous de
            boine uolenté Ia ne ferai mais mal a mon aé Ne hom ne feme n  ert
            par moi encombrés. 
          
            Et dist Guillaumes   Dieus en soit aourés Et iou uous doins de l 
            auoir a plenté Que cist larron orent ci amassé Car iou l  ai bien
            de mon cors acaté.  Li quens l  en done qui bien l  a conquesté
            Ceuaus et reubes et deniers moneés Et cil l  en a doucement mercïé.
            Après li a li quens congié doné En sa contree es le uous retorné
            Puis fu preudom en trestout son aé. Hui mais deuons de Guillaume
            conter Comment il a esploitié et erré. uint au soumier qu  il auoit
            afolé Le piét raporte qu  il en auoit osté Atout le quisse si con
            uos ai conté Dont il auoit les larrons maceclés. Il le rassiet
            doucement et söef Lors s  agenoulle ens el cemin ferré Reclaime
            Dieu le roi de mäisté Une orison commence a ramenbrer. Or fu
            Guillaumes li ber a genillons De uerai cuer commence une orison 
          
             Dieus  dist il  peres qui estoras le mont Adan fesis de
            terre et de limon Et sa moullier Euain l  apelë on En paradis lor
            dounas mansion. Cacié en furent par le sathan felon Ques engigna
            par sa grant träison. Par cel peciét auint tel mesprison Cent mile
            gens en furent en prison Dedens infer ou a grant tenebror. Tout i
            aloient ia ne fust si preudom Li saint profete i aloient trestout.
            Dieus uint en terre par sainte anontion Nasqui de uirge a guise d 
            enfanchon Et puis soufri por nous la passion Et au tierch ior si
            ot surrection Del lait infer pechoia le maison Si en geta ses amis
            a bandon El ciel monta le ior d  Asention  Si con c  est uoirs et
            nous bien le creons Et con iou sui urais Dieus uos liges hom
            Enuoiés sire par uo benëichon A ceste beste une tel garison Qu 
            el puist aler sans mal et sans dolor
          
            Iou l  afolai sire par grant besoing.  A ces paroles que conté
            uous auons Reprent li cuirs li ners et li braons La chars reserre
            sans nule arestison  Or fu plus sains que ne fu a nul ior. Il sali
            sus n  i fist demorison Grate et henist clerement a haut ton
            Toute la soume ne li poise un boton. uoi le Guillaumes si drece le
            menton   Dieus  dist li quens  par ta benëichon Or en iront a
            l  ostel li poisson S  en mengeront li nostre campaignon.  Dist a
            son famle   Amis or en alons Tout cest gaaing uos met en
            abandon.   Dieus le uous mire  li uallès li respont Le harnas
            torse dont il i ot fuison. Lor uoie acueillent si s  en uont le
            troton Iusc  a Aignienes n  i font arestison. Hui mais orrés une
            fiere canchon Tele ne fu trés le tans Salemon Comme Guillaumes
            qui cuer ot de lion Fu puis hermites si con lisant trouons Dedens
            Prouence cel estrange roion Et com paien li encrieme felon
          
            Le tinrent plus de set ans en prison Dedens Palerne en la tor
            Synagon. uait s  ent Guillaumes au cort nés li marcis. Naurés
            estoit et el bras et el pis Mais a Dieu rent et graces et mercis
            Des maus larrons que il auoit ocis Et afolés pendus et malbaillis
            Fors un tout seul que il laissa garir. Tout le harnas en fait od lui
            uenir Ceuaus et armes et boins brans acerins Reubes et dras et
            cofres et escrins  Tout fist torser sor les ceuaus de pris Que il
            auoit sor les larrons conquis. Bien en cuida a gré l  abé seruir Et
            le couuent et tous cels del porpris. Mais mieus amassent si con l 
            estoire dit Que li larron que Dieus puist malëir Ëussent mort
            Guillaume le marcis Mais Dieus ne uolt li rois de paradis. Li
            quens fu mout et naurés et malmis
          
            Dist au uallet   Ne soiés esbahis  De cest auoir que ci auons
            conquis Arés uous tant ia ne serés mendis Et s  en aront no moine
            des boins uins Dont il porront lor feste resbaudir  Or m  ameront
            s  il sont preu et gentil.  Dist li uallès   Par Dieu sire
            nenil Ia preudom n  iert de mauuais coniöis Ains le uauroit auoir
            mort et honi. De tous nos moines puis iou dire autresi Ia d  aus n 
            estrés ne amés ne chieris.  Et dist Guillaumes   Frere ce poise
            mi. Bien lor fesisse se longes fuisse uis S  il le pëussent
            endurer ne soufrir. Or me uerront de l  ordene tempre issir En
            autres terres irai m  ame garir  Iou ne uoel pas uers aus mouoir
            estrif Ne les uauroie enpirier ne laidir.  A ces paroles
            acueillent lor cemin. En la uile entre ou l  abëie sist Chou est
            Aignienes dont l  abes l  ot tramis Por des poissons as moines
            malëis.
          
            Li bouriois uoient dant Guillaume uenir Del grant auoir furent tout
            esbahi Dist l  uns a l  autre   Ou fu cis auoirs pris Iou quit
            cis moines a reubé le päis Reubeor samble mout bien ou hakesin.
            ués comme est grans parcrëus et furnis Il nos fera escillier et
            hounir Et nos maisons et ardoir et brüir S  il s  acostume as gens
            le lor tolir.  Dïent li autre   Il ne ua mie ensi Car a la mer
            fu l  autre ior tramis Si a iou quit les larrons desconfis Qui
            tant home ont afolé et mordri Cel grant auoir a il sor aus conquis
             S  ensi l  a fait Dieus le puist benëir.  Li quens Guillaumes
            les a trés bien öis Tous cois se teut mot ne lor respondi Tant s 
            esploita que uers la porte uint De l  abëie dont l  autrier se
            parti. Et li seriant l  ont maintenant coisi Keurent a l  abe tot
            errant li ont dit   Sire  font il  dans Guillaumes uient chi 
             Od le li abes si fu tous esbahis   Nomini Dame  dist li abes
            Henris  Dites uous uoir Gardés n  i ait menti 
          
             Sire  font il  öil par saint Denis Chou est Guillaumes li
            frans quens palasins. Iou quit qu  il a tous les larrons ocis Ou il
            a mort conte ou duc ou marcis Car tant amaine et ceuaus et roncis
            Et dras et armes et bons brans acerins Dont on porroit quarante
            homes garnir. Et si aporte et argent et or fin Car mout i a et
            cofres et escrins Et li poisson n  i sont mis en oubli.   Dieus
             dist li abes  que porrons deuenir S  il uient chaiens nos n  i
            serons gari Tous nos conuient fors de l  encloistre issir.  Il les
            apele belement lor a dit   Signor  dist il  Guillaumes
            reuient chi  Dist li couens   Mal puist il reuenir Car fuissent
            or li larron enföi Ou tout pendu ou detrait a ronchis Quant il ne
            l  ont afolé et malmis. Clöés la porte et fremés le postis Que s 
            il uient ens nous somes malbailli.  L  abes respont   Iou l 
            otroi bien ensi.  Trestout fremerent onques n  i ot detri
          
            Huis et fenestres et le mostier ausi Dedens l  encloistre sont
            mucié et quati. Mais ains le uespre que il soit enseri Aura paor
            trestous li plus hardis. Nëis li abes uauroit estre a Paris Et li
            prïeus a Rains ou a Senlis. Li quens Guillaumes uint uers la porte
            droit O ses poissons et chou qu  il amenoit. Li famles crie c  on
            li oeure a esploit  Si enterrons laiens et nos auoirs.  Li
            portiers l  ot si se tint mus et cois Ne uolt mot dire que por l 
            abé n  osoit. Crie li famles mais rien ne li ualoit Od le
            Guillaumes quidiés que ne l  en poist Par mautalent li escrie
            trois fois   Oeure la porte que Ihesus mal t  otroit Fais me tu
            ci ester desor mon pois Se tu ne l  ueures ia le uerras caoir 
            Quant cil l  entent si respondi buffois  Sire  dist il  n  i
            enterrés des mois L  abes mes sire en a prise ma foi
          
            Que iou ne l  ueure por rien nule qui soit. Assés poons chaiens sans
            uous manoir Il ne uous aiment le monte d  un balois En autre terre
            querés le uostre esploit.  Od le Guillaumes si fu en grant effroi
            De mautalent est deuenus tous noirs Dist au portier   Fel cuuers
            maleois Mar le pensastes anqui le conperrois Ia por uostre ame
            secors n  i auerois Trop est honis frans hom qui uilain croit Qui
            bien li fait il le pert par ma foi. Iou t  ai bien fait et au main
            et au soir Or me fais honte et si me dis anoi.  Et li portiers li
            respont grant desroi   N  i enterrés par le Dieu ou ie croi Trop
            nous uolés chaiens tenir destrois Tous uos biens fais ne prisomes
            deus nois.  Li quens Guillaumes saut ius del palefroi A icest mot
            sa grant ire li croist. uoit un marrien qui a terre gisoit D  une
            maison que on i carpentoit Troi grant uilain nel leuassent des
            mois. Li quens le lieue com le pel d  une soif Enuers le porte s 
            en adrece tot droit Tel cop i hurte del pel qui gros estoit Li gon
            brisierent et li porte descroist
          
            Tot en un mont l  abati deuant soi Et le portier a mis en tel
            destroit Desous le porte que crauentee auait Le cuer del uentre li
            fait partir en trois. Li quens Guillaumes i entre demanois Le
            portier uit qui iluec se moroit Li quens li dist  Or as chou que
            tu dois A nul franc home ne diras mais anoi.  A grant merueille l 
            esgardent li bourgois Dist l  uns a l  autre   Taisons nous
            trestot coi Que par cel Dieu qui haut siet et lonc uoit Se nous
            rions et il nos aperchoit Ne disons rien qui encontre lui soit
            Tous l  ors del mont ne nous garantiroit Que ne nous tut de cel fust
            orendroit.  Li boriois furent cel ior en grant error N  i a celui
            qui n  ait mout grant paor Por chou qu  il uoient Guillaume en tel
            iror. Dist l  uns a l  autre   Signor or nous taisons Laissons
            li faire son talent et son bon.  Li quens Guillaumes n  i fait
            arestison En l  abëie entre tout a bandon.
          
            En fuies tornent escuier et garchon Ferment quisines estables et
            maisons. Li moine sont por Guillaume en frichon En fuies tornent
            cascuns d  aus se repont Quant il öirent aconter la raison Que dans
            Guillaumes fait si grant marrison Que le grant porte et le postis
            selonc A abatu et le portier desous. L  abes mëismes uausist estre
            a Lonc Pont Et li prïeus as puis de Besenchon Et li couens a Rains
            ou a Soissons Que trop redotent Guillaume le baron. Dieus  dist
            Guillaumes  par ton saintisme non Comme cist moine sont plain de
            desuoison Or sai iou bien que ce fu träisons Qu  il m  enuoierent a
            la mer as poissons. Il me quidierent faire ocire as larrons Mais
            par la foi que doi saint Simeon Ains que m  en parte mout cier le
            comperront Mieus ameroie par Dieu et par son non Que iou fuisse
            ars en un fu de carbon Que iou ia mais fuisse auoec aus un ior. 
          
            Au mostier uient si brise le ueroil Puis entra ens qui qu  en
            poist ne qui non Deuant le crois se mist a genillons Le crucefis
            encline mout parfont. Li abes fu deuant l  autel tos sous Quant
            uoit Guillaume tel paour n  ot nus hom Or uoit il bien qu  il est
            pris au broion Ne li guencirs ne li uaut un boton. Ou uoit le conte
            si l  a mis a raison   Sire Guillaumes ne faites celison  Aués
            uous nos aporté des poissons  Li abes a Guillaume araisoné Par
            son droit non si l  en a apelé   Sire Guillaumes fustes uos a la
            mer Aués uous nos des poissons aporté 
          
             Oie  fait il  del frès et del salé Mais maisement uous sont
            uenu en gré Quant uostre porte me fëistes fremer. Mais uo portier
            uous ai si conreé Desous la porte l  ai tout acrauenté Si a le
            cuer ens el uentre creué. Ce poise moi que ne fustes delés Träi m 
            aués iel sai de uerité Quant m  enuoiastes sans armes a la mer Ou
            li larron m  orent près desmenbré.  Ot le li abes si en fu esfreés
            Mout doucement li a merchi crïé Et si li dist que li ordenes est
            tels. Et dist Guillaumes li marchis au cort nés   A uis dïables
            soit teus ordres donés Quant l  uns des moines ueut l  autre
            uergonder U  st li preuos et li prïeus alés Il m  enuoierent as
            larrons desfaés Mais ies ai tous et mors et desmenbrés. Et uous
            mëismes me quidastes tüer 
          
            Mais par la foi que iou doi Dieu porter Ains que m  en uoise mout
            chier le comperrés Fils a putain fel träitre proués Comment m 
            osastes träir ne uergonder  L  abes l  entent s  est en fuies
            tournés A hautes uois comencha a crïer  Sainte Marie Guillaumes
            est derués  Li couens l  ot s  est uenus a l  abé Plus de
            soissante enuiron et en lé. uoient Guillaume uenir tout äiré Ou il
            uenoit encauchant dant abé Qui dont uëist ces moines desrouter
            Parmi l  encloistre et entor ces pilers Rire en pëust et auoir
            grant pité. Dist l  uns a l  autre   Mar fust cis moines nés  Li
            quens lor crie   Par foi n  i düerés  Cels qu  il ataint a mout
            mal atornés Il hurte l  un si a l  autre bouté Cha trois cha
            quatre fait maintenant uerser.
          
            Et li priëus comencha a crïer   A uis dïables soit cis moines
            donés   uoire  dist l  abes  mal soit il retornés  Dist li
            prïeus   Or le faisons berser  Li ceneliers s  i fust bien
            acordés Et li couens uolentiers et de grés Mais li marchis les a
            mal atornés L  un a feru l  autre a tout defröé Le tierch
            poursache le quart a afolé. Emmi l  encloistre a l  abé encontré
            Au caperon l  a li marchis combré Trois tors le torne au quart le
            lait aler  De l  abé a le prïeus encontré Et li prïeus se hurte a
            un piler Li oel del chef li sont andoi uolé Et li prïeus fu tous
            esceruelés Et l  abes fu en aises tous fröés. Ainc puis que Dieus
            fu de la uirge nés Ne furent moine si malement mené Mais a boin
            droit furent si atorné Car le marchis quidierent afoler Quant l 
            enuoierent par les uaus de Sigré
          
            Pour les poissons dont deuoient disner Et puis li firent le grant
            porte ueer. Et li marchis les a si confessés Ia mais n  ert iours
            qu  il n  en soit redotés. Es uous les moines forment espaentés
            Deuant Guillaume se sont tout acliné   Sire  font il  merchi
            por amor Dé Faites de nous toutes uos uolentés Ia mais par nous n 
            ert uos dis refusés.  L  abes mëismes l  en est au pié alés Merchi
            li prie pour sainte carité Ne fera mais contre ses uolentés  
            uous m  aués sire tous les menbres fröés Et le prïeus nous aués
            mort ieté.   Ce poise moi  dist Guillaumes li bers  Biaus sire
            maistres or le me pardonés.   Sire  fait il  si soit con uous
            uolés Gel uous pardoins uolentiers et de grés Par si que soit uos
            mautalens passés Que nous laissiés en boine pais ester.  Et dist
            Guillaumes   N  en orrés mais parler.  Ensi se sont li moine
            racordé S  ont le prïeus erraument enterré
          
            La messe dite le seruice canté. Li quens Guillaumes a sa coupe
            clamé Glorïeus Dieus que iou ai mal ouré Par mautalent qui si m 
            a sourporté Iou ne porroie mie chaiens durer M  ame mëisme n  i
            porroie sauuer. Or m  en irai par estrange regné Hermites ere ens
            en un bois ramé Ou en desert se iou le puis trouer. urais Dieus
            por uous uaudrai mon cors pener Sainte Marie dame car en pensés
            Que iou me puisse a uo fil acorder Car trop ai fait de grans peciés
            mortels.  Lors comencha Guillaumes a plorer Del cuer del uentre
            forment a souspirer. Quant li moine orent le seruice finé Et le
            prïeus en la tere bouté L  abes a fait les poissons destorser Si
            en fist quire a fuison a plenté. Et li mengiers fu mout bien
            atornés Li moine en orent et li seriant assés Bien sont serui de
            uin et de claré Tant ont mengié qu  il sont bien conreé.
          
            Mais ainc Guillaumes ne uolt de uin gouster Ne des poissons qu  il
            auoit aportés  De ses peciés est forment trespensés Et del couent
            qu  il a si mal mené. Trestout l  auoir lor a abandoné Que il auoit
            as larrons conquesté Dont il auoit le cors taint et nauré Fors ce
            qu  il ot a son famle doné. Par deuant l  abe s  est li quens
            aclinés Si li embrache le iambe et le soller. Tout le couent fist
            deuant lui mander Merchi lor prie por sainte carité De ce qu  il
            a enuers eus meserré. Et cil qui furent del boin uin abeuré Tout
            li pardonent et si l  ont acolé Entre lor bras l  ont de tere leué.
            Et il lor a tantost congié roué C  aler s  en ueut en estrange
            regné   Chaiens comant mes armes a garder Et mon ceual que iou ai
            tant amé Par tel couent que se mestiers en ert Que i  en pëusse
            auoir boin recourer. 
          
            Quant li couens ot qu  il s  en ueut aler De la grant ioie lor est
            li cuers leués Ne fuissent pas si liét pour uint cités.  Sire 
            font il  uolentiers les rarés Iusc  a uint ans i porrés recourer
            Ne mais a Dieu soiés uous comandés.  L  abes li a et li couens
            iuré Ia de ses armes ne li estuet douter Et il les a tous a Dieu
            comandés. Li quens s  en ua n  i est plus arrestés Descaus en
            langes sans cauche et sans soller Ainc garniment n  i uolt li
            quens porter Fors une goune si c  ai öi conter. De le porte ist si
            commence a errer. Li moine sont lié et ioiant remés Et prïent Dieu
            et ses saintes bontés Que il ia mais ne puist laiens entrer. uait s 
            ent li quens qui Diex puist honorer.
          
            Hui mais orés canchon de fiere geste Chil iougleour en cantent en
            uïele Mais teus en cante et au main et au uespre Qui n  en set pas
            uaillant une cenele. uait s  ent Guillaumes si laisse sa herberge
            Les moines laisse et il en font grant feste Si prïent Dieu le
            glorïeus celestre Que il ia mais ne uiegne a lor repere. uait s 
            ent li quens en pure sa gonele Descaus en langes parmi la terre
            pesme Li pié li sainent des pierres qui l  apressent. Ce suefrë il
            pour Dieu le roi celestre  Dieus l  en rendi guerredon mout
            honeste. Parmi Prouuenche li marchis se trauerse
          
            Passe les bos et les puis et les tertres Mangüe pumes fäines et
            ceneles. Ensi s  en passe le iour dusques au uespre Et prie Dieu et
            la uirge pucele Qu  en itel lieu le mete ou il le serue. uait s  ent
            Guillaumes sans nul detrïement Pour amor Dieu suefre mout grant
            torment Et prie Dieu le pere omnipotent Qu  il le conduie et
            maint a saluement Et qu  il maintiegne Löëy le uaillant Et
            Blanceflor sa seror au cors gent Et tous ses freres et ses autres
            parens Et il maintiengne l  abé et le conuent Car il en ua pour
            estre penëans. Ne sai pas dire trestout son airrement  Tant ua li
            quens et arriere et auant Qu  en un ual entre mout soutil et mout
            grant. Desous un arbre foillu et uerdoiant Une riuiere i ot bele et
            corant Sour le riuiere troeue un habitement  Uns sains hermites i
            prist herbergement Iluec sert Dieu mout enterinement. De set grans
            lieues n  ot ne uile ne gent
          
            De coi il ait nisun confortement S  ermites non ensi com iou l 
            entent Qui ens el bois ont lor estorement. Et lor bestailles
            auoient uoirement Lor cortisiaus lor edefïement La se garissent
            et uiuent saintement. Mais li larron se l  estoire ne ment Lor
            font maint mal et menu et souent Prendent lor bestes et uendent a
            argent Lor maisons brisent saciés certainement Lor dras lor
            tolent et mainent malement Ses enkembelent et loient mout forment.
            Douse en i ot de tel afaitement Mais iou quit bien que grans dieus
            lor atent Car dans Guillaumes qui mout a fier talent Ains demain
            uespre les fera tous dolens  Trestous li mieudres sachiés
            certainement N  i uauroit estre pour plain un ual d  argent. uait
            s  ent Guillaumes si con Diex li aprent De ses pechiés a grant
            repentement. A l  ermitage s  en uient deliurement Le maillot
            troeue qui droit au postis pent Li quens i fiert trois caus
            menuement. Le maisoncele ert bien close en tous sens
          
            De boine soif espinee forment Et un fossé i ot fait uoirement Li
            sains hermites qui Dieu prie souent S  estoit hordés
            ensifaitierement. Le maillot ot cele part uient errant Le postis
            oeure tost et isnelement   Qui  st la  fait il  por Dieu
            omnipotent  Li quens respont mout deboinairement  Pechieres sui
            ainc hom ne uit plus grant. Herbergiés moi por Dieu le uos demant
            Parmi chest bois ai alé trauersant Plus de set iours sachiés
            certainement Ainc n  i trouai maison n  abitement Au camp ait iut
            a la pluie et au uent  Or me herberge se toi uient a talent.  Li
            sains hermites l  esgarda durement Quant il le uit uestu si
            pourement Si malaisieu si grant et si parant Au saint hermite si
            grant paor en prent N  i uausist estre por plain un ual d  argent.
            La porte clot si s  en fuit durement Pour cent mars d  or n  i fust
            plus longement.  Diex  dist l  ermites  par ton commandement
            De cel maufé se toi plaist me deffent Car iou sui mors se il as
            poins me prent Tout mon hostel et tout mon mandement
          
            Ferroit il ius a un pié seulement  Sainte Marie dont uient si
            grande gent  Li quens Guillaumes a la porte l  atent Iluec s 
            assiet si pleure tenrement Pour ses pechiés dont se repent forment.
            Lors en apele l  ermite doucement. Li quens Guillaumes a apelé l 
            ermite Mout doucement et par amours li prie   Oeure la porte
            frere Dieus le te mire Herberge moi pour Dieu le fil Marie De
            moi n  as garde se Dieus me benëie  Penëans sui si ne le mescroi
            mie Tant ai fait mal n  est hom qui le puist dire.  L  ermites l 
            ot li cuers li atenrie uient a la porte le postis a lui tire Le
            conte apele a la ciere hardie   uenés auant de par Ihesu biaus
            sire De che que i  ai uous ferai departie.  Et dist Guillaumes 
            Frere Dieus le uous mire.  Li quens entra en la herbergerie
          
            Et li hermites la porte a uerillie Pour les larrons que Ihesus
            malëie. Guillaumes a la capele coisie Li quens i uait qui ne s 
            atarge mie Mais a l  entrer li dut estre petite Car li marcis se
            hurta a le liste.  Abaissiés uous sire  dist li hermite. Et dist
            Guillaumes   Iou   n ai ia une prise Trop par fesistes petite
            manandie.   Ele m  est grans sire  dist li hermite  El ne fu
            pas a uostre point taillie.  Lors comenchierent li doi preudome a
            rire. Li quens Guillaumes a ses orisons dites Puis si s  en uont
            andoi a la cuisine. Li sains hermites que Dieus soit en äie Dona
            Guillaume de ce qu  il ot a uiure A grant plenté ainc n  i fist
            auarice  Aighe boulie a un poi de ferine Et pain de soile et si
            burent del cidre Et puis mengierent de pumes de fäines Les melles
            bletes n  i oublïerent mie. Quant mengié orent Damedieu en
            merchïent.
          
             Dieus  dist Guillaumes  con chi a boine uie Mieus aim cest
            mès que iou ne fas un cisne Paon ne grue ne capon ne geline Ne
            cerf de lande ors ne cieuroel ne bisse.  L  ermites l  ot s  a la
            teste baissie Un petit pense si dist a soi mëisme   Iou quit
            chis hom a forment esté rices Qui chi parole de si fiere deuise. 
            Li quens l  apele si li a pris a dire   Dites moi frere pour
            Dieu ou uous naquistes Com aués non ne le me celés mie.  L 
            ermites l  ot tous li sans li formie Pleure des iex la face en a
            moullie. uoit le li quens li cuers l  en atenrie   Frere  fait
            il  uous faites uilonie Dites uo non que il n  i ait detrie. 
            Et chil respont   uolentiers biax dous sire.  Or fu Guillaumes
            laiens en l  ermitage
          
            Dist a l  ermite   Dites moi uo parage Dites uo non se Dieus
            grant bien uous face.  Dist li hermites   uolentiers par saint
            Iake Nés fui de France del päis honerable Gaidons ai non niés
            sui dame Anestasse Feme Garin d  Ansëune le large. Fils fui d  un
            duc qui fu de grant parage Gerars ot non et si tint quite Blaiues.
            Ma mere fu estraite d  un lignage Qui ainc ne uaut nule träison
            faire  Cuens Aymeris de Nerbone le large Fu ses cousins ce me
            dïent mi maistre. Iou le serui mout grant pieche por armes Et si li
            fis mainte ruiste bataille. Il m  adouba a Nerbone en la sale La fu
            Guillaumes li marchis Fierebrache Hernaus li rous Äymers et li
            autre
          
            De Commarchis dus Bueues a le barbe  Auoec ichiaus fui norris en la
            sale. Ne sai qu  en mente ne pour coi le celaisse  Iou ai tant fait
            de pechiés mortuables Tant home mort et tante cité arse Terres
            destruites et castiaus fait abatre Que li pecié mout durement m 
            esmaient Que iou ne uoise en infer parmanable. uint et quatre ans
            aura a ceste paske Que iou laissai mes uiles et mes marces Et que m 
            en uing chaiens en cest boscage En ceste terre qui tant par est
            saluage Deuing hermites et pris cest herbergage  Ainc puis del
            siecle certes ne me fu gaires. Mout a d  ermites en icestui
            boscage Qui par cest bois lor uïande porcacent. Lor besteletes i
            norrissent et paissent De coi l  iuer et le saison trespassent.
            Mout a boin tans par Dieu l  esperitable Qui Damedieu sert de trés
            fin corage 
          
            En Dieu seruir a mout trés boin usage. Or uous ai sire tout conté
            mon afaire. Mais li larron me font souent contraire Ma maison
            brisent si me font grant damage. Mais par cel Dieu qui me fist a s 
            image Se uous uolés ia lairai l  ermitage Od uous irai sire
            mais qu  il uous place. Bien uous conois as poins et au uisage Au
            fier corage et as lees espaules  Mes cousins estes s  aués a non
            Guillaume D  Orenge fustes sires et conestables Et si presistes a
            moullier dame Orable.  A icest mot li cousin s  entrebaisent
            Cascuns d  aus deus a plains les iex de larmes. Quant li baron se
            sont entracointié
          
            Ambedoi furent mout ioiant et mout lié. Dist Gaidons  Sire or ne
            me soit noié  Dont uenés uous si pourement a pié Aués perdu uos
            honors et uos fiés  Et dist li quens   Naie certes biaus niés
            Morte est Guibors ma cortoise molliers Et mes lignages dont iou
            sui mout iriés. Or ai pour Dieu tout mon päis laissié.  Trestout li
            conte li marchis au uis fier Comment il fu moines saint Gratiien
            Tout son afaire li dist de cief en cief Et des larrons qu  il ot
            mors el ramier Le prïeus mort les moines laidengiés   Mais or me
            doi enuers Dieu amaisnier Hermites ere se Dieus m  en ueut aidier.
             Dist Gaidons   Sire Dieus en soit gratiiés Od moi manrés s 
            il a plaisir uos uient.   Naie cousins  dist Guillaumes li
            fiers  En autre lieu uaurai estre ostagiés.  A ces paroles se
            sont alé couchier Assés ont herbe et fuelles de ramier. Il s 
            endormirent quant il orent plaidiét
          
            Mais iusc  a poi ert Guillaume essaiés Car li larron ne sont mie
            atargiét Parmi le bois cuerent come esragiét. Deus hermitages ont
            cele nuit brisiés Il s  en repairent un poi ains l  esclairier. Par
            l  ermitage Gaidon sont adrechiét Mais il estoient de reubes tout
            cargiét Dont les hermites auoient despoulliés Enkenbelés et batus
            et loiés. Quant de l  ostel Gaidon sont aprochiét L  uns des
            larrons le reconut mout bien Ses compaignons en prist a araisnier
             Signor  dist il  par les sains desous ciel Ci maint Gaidons
            uns hermites proisiés Qui mout est riches de dras et de deniers. Il
            a grant tans qu  il ne fu desrochiés. Iou passai chi n  a pas un
            mois entier Si li rouai de son pain a mengier Et il m  assist au
            disner uolentiers. Iou le ui riche et l  ostel aaisiét I  ere tous
            seus si n  i osai grognier Car mout est grans et fors li
            pautoniers. Or i alons si porrons gaaignier  Et cil respondent 
             Bien fait a otroier. 
          
            uers l  abitacle en sont tout auoiét Il erent douse li mal larron
            fossier Le postis brisent si l  ont ius trebuchiét. Gaides l  oï a
            merueilles li uient   Dieus  dist Gaidons  biaus pere
            droituriers Or sai iou bien que iou sui espiiés.  Il n  osa pas
            dant Guillaume esuillier Li quens dormoit qui mout ert trauilliés.
            Gaidons li preus fist forment a proisier Sa cloche sone si saut
            hors del mostier Tint un baston uers les larrons en uient  
            Signor  dist il  mal faites et pecié Qui cha dedens me uolés
            uergoignier.  Et cil l  assaillent as grans coutiax d  achier  
            Par Dieu  font il  a mort estes iugiés Se tout l  auoir c  aués
            ne nous bailliés.  Et dist Gaidons   uos l  aurés uolentiers
            Mais de cest fust uous uoel anchois paier.  Le baston hauche si
            feri le premier Mort le trebuche deuant lui a ses piés. Dont sont
            li autre dolant et corechié Il l  auironent et deuant et derrier
          
            Si l  ont nauré el costé et el cief Et il en a un autre a mort
            plaiét. A hautes uois comencha a huchier   Sainte Marie et car me
            conseilliés Sire Guillaumes or ai de uos mestier Por amor Dieu
            or me uenés aidier  Li quens s  esueille si est saillis en piés
            Les larrons ot a Gaidon desrainier Asailli l  ont ce set il ore
            bien. Il saut auant ne s  est pas esmaiés Si uint a l  uis li
            marchis au uis fier Prent le hamie dont on l  ot ueroillié Par tel
            äir a l  uis a lui sachiét Les ais en ront li gon sont depechiét.
            Il sailli fors en sa main le leuier Les larrons uoit si lor prent
            a huchier  Mar i entrastes fil a putain loudier  Le grant
            hamie a contremont hauchiét L  un des larrons parmi le cief en
            fiert Mort le trebuche qui qu  en doie anoier. Quatre caus a li
            quens si emploiés Quatre en a mors et Gaidons deus froissiés.
          
            Qui dont uëist Guillaume bien aidier Destre et senestre sour ces
            larrons maillier Brise ces testes froisse lor hanepiers L  un
            fait caoir l  autre a tout mehaigniét. Li larron sont tout ensi
            esmaiét Li plus hardis uausist estre a Poitiers. Dïent entr  eus 
             Mal auons esploitiét Li uif dïable sont chaiens herbergiét. ués
            com cis est parcrëus et pleniers uoir de tel gent ochirroit un
            millier uers lui ne uaut nostre force un denier Tout soumes mort
            n  en escapera piés.  Li sis s  en quident arriere repairier Par le
            guichet qu  il orent ius plaissié Mais li issue les a mout
            angoissiés Et li marchis les a si encauchiés Il et Gaidons les ont
            si fort coitiés A lor tineus les ont si camousiés Onques des douse
            n  en escapa uns liés
          
            Fors un tout seul cil ot les bras brisiés. Fuiant s  en ua parmi l 
            espès ramier Trois lieues fuit ains qu  il fust esclairiét. A un
            castel s  en uint uers Monpellier Iluec a fait ses deus bras
            reloier. S  il ne garist - n  en donroie un denier - Gaides n  aura
            mais par lui enconbrier. Au matinet quant il fu esclairiét Les
            larrons firent trestous nus despoullier Hors del postis les ont
            tous fait lanchier Si les pendirent a un arbre ramier. Li ber
            Gaidons en a Dieu gratiiét   Dieus  dist il  peres qui tout
            as a iugier Or porrai iou a aise soumillier Or m  aués uous des
            maus larrons uengiét. 
          
            Mout fu Guillaumes li ber de grant uertu Quant les larrons a ensi
            confondus Trestous les a par les gheules pendus. A tant es uous
            deus hermites uenus Qui de le cloke orent öi le hu  Ce furent chil
            qui tout orent perdu Que li larron orent la nuit batu. Desloié
            furent si sont la acoru uoient Guillaume si grant et si menbru 
            Li cuers lor tramble li sans lor est mëus De la paour furent tout
            esperdu. Et dist Gaidons  Soiés tout assëur Ia n  i perdrés
            ualissant un festu. Or esgardés a cel caisne ramu Conissiés uous
            cels qui pendent lassus   Öil  font il  il nous ont tout
            tolu.  Et dist Gaidons  Ia uous ert tout rendu.  Quant cil l 
            öirent s  en ont grant ioie ëu   Hé Dieus  font il  aorés
            soies tu  Or porrons nous labourer a sëur  Lor reubes prisent si
            s  en sont reuestu Guillaume en rendent et merchi et salu.
          
            Li bers Gaidons ne s  i est arrestus Ains les mena dedens son arc
            uolu De ses uïandes les a bien repëus. Quant li hermite ont mengié
            et bëu Cascuns s  en ua la dont il ert uenus Grant ioie mainent
            des larrons malostrus. Par le päis en est leués li hus C  uns grans
            hermites a les larrons pendus Qui el bos ert nouelement uenus Tant
            n  en i a que par lui seul ne tut. Li autre l  öent mout en sont
            irascu Entr  aus disoient et souent et menu  As uis dïables soit
            il chi embatus  Or erent tuit li hermite en uertu Ne perdront
            mais le monte d  un festu. Or fu Guillaumes ens el bois arrestés
            Auoec Gaidon ensi con uous öés Mais il n  i est negaires demorés.
            Quant les larrons ot mors et estranglés Gaidon apele si li dist 
            Cha uenés Iou m  en irai et uous chi remanrés. A Damedieu soiés uos
            commandés
          
            En autre lieu uoel iou estre ostelés. Proiés por moi si ferés grant
            bonté. Or porrés uous dormir a sëurté Des larrons estes auques bien
            deliurés A pieche mais n  en serés reuidés.  Od le Gaidons si
            commence a plorer  Sire  fait il  si soit con uous uolés. Se
            uos plaisirs i fust del demorer I  en fuisse liés et plus assëurés
            Bien pëussiés uostre ame chi sauuer.  Et dist Guillaumes  
            Gaides plus n  en parlés N  iere plus chi iou uoel aillors aler.
             Congié demande Gaide li a douné Tout en plorant le conuoia
            assés. Dist Gaidons   Sire enuers moi entendés  O uous irai se
            uous le comandés.  Et dist Guillaumes   Gaides uous n  i uenrés
            Tous seus irai la ou Dieus m  a uöé Alés uous ent ne puis plus
            demorer.  Dist Gaides   Sire ia mais ne me uerrés   Ne sai
            cousin  dist Guillaumes li bers. Lors s  entrebaisent plorant
            sont deseuré Gaides retorne arriere a son hostel.
          
            Li quens s  en uait ne s  i est arrestés Le bos trespasse et les
            amples regnés Dordone passe dont parfont sont li gué Rochemadoul
            a li quens trespassé A Nostre Dame a li marchis oré. Puis le
            trespasse s  aquelli son errer uers Monpellier s  en est aceminés
            Parmi un bois qui est grans et ramés. Tant a alé li boins quens
            honerés Que a Dieu s  est otroiés et donés A l  amor Dieu s  est
            tos abandonés. Lés un rochier est li quens trespassés uit les
            desers et les uaus enconbrés Les grans desreubes qui mout font a
            doter uit les grans aighes et les destrois caués Sos ciel n  a
            home n  en fust espaentés Desor une aighe a un tertre esgardé Haut
            et rubeste malasieu pour monter Li quens Guillaumes a cel lieu
            auisé.
          
            Le desertine fait mout a redouter Car de serpens i ot a grans
            plentés Bos et culueures et serpentiaus crestés Et grans laisardes
            et lais crapaus enflés. En cel desert est Guillaumes remés Quant il
            i fu si li uint mout en grés. Et dist li quens   Or ai mes
            uolentés  Chi fait mout boin manoir et conuerser Chi uaudrai iou
            mon ostel estorer Et iour et nuit Damedieu aorer. Dieus s  il uous
            plaist que chi soie ostelés Ceste uermine faites de chi aler  A
            genillons en prie Damedé Lui et sa mere en a mout reclamé Et Diex
            i a grant miracle moustré Pour dant Guillaume que il a mout amé.
            N  ëussiés mie une traitie alé
          
            Quant li serpent dont il i ot plenté Sont del desert contreual
            aualé Et es grans aighes noié et effondré. Mais al descendre ont tel
            friente mené Si grande noise ont entr  eus demené Que li marchis en
            fu tous effreés. Quant li desers fu ensi deliurés Li quens
            Guillaumes en a Dieu merchïé. Lors se repose que mout estoit lassés
            Des mons monter et des uaus aualer. Tous ot ses dras derous et
            despanés Des grans desreubes ot il les piés creués Les mains les
            bras en a ensanglentés. Li quens se couche quant il fu auespré Cele
            nuit n  a ne bëu ne soupé Mais de la gloire del ciel est saoulés 
            Qui bien sert Dieu ne puet estre esgarés En un buisson se dort li
            quens söef Mais li urais Dieus ne l  a mie oublïé Par un suen
            angele l  a bien reconforté En auison li a amonesté   Sire
            Guillaume sés que Diex t  a mandé Tu l  as serui de boine uolenté
          
            Et sour paiens ton cors mout agreué. Par moi te mande li rois de
            mäisté Qu  en paradis a fait ton lit paré Quant che uenra que tu
            deuras finer. Ne mais encore te uoldra esprouer Encor t  estuet
            grans paines endurer  En cest desert feras tu ton hostel Seruiras
            Dieu et main et auesprer Et il te mande qu  il te donra assés Tes
            biens fais t  iert el ciel guerredonés.  A tant s  en ua li angeles
            enpenés Et li marchis est el buisson remés Iusc  al demain que il
            fu aiorné. Li quens Guillaumes fu si assëurés Pour le parole que
            Dieus li ot mandé Ne doute mais le mort un oef pelé. Au matinet se
            leua li marchis. Mout fu li quens et liés et esbaudis De la parole
            que l  angeles li ot dit. Par le desert s  est ricement pourquis
            Pour son hostel acesmer et bastir  Assamble pierres et de ces
            cailliaus bis
          
            Brise ces arbres des grans et des petis Tel arbre fait par lui
            seul ius cäir Quinse uilain nel pëussent iouir. Li quens a trait le
            grant ramier foilli Mout a grant paine a faire son abit. Grans fu
            la friente que Guillaumes faisoit Des arbres grans que par force
            brisoit Pour son abit qu  iluec faire uoloit. Mais ains qu  il ait
            acompli son uoloir Sera li quens en mout trés grant destroit Se
            Dieus n  en pense qui haut siet et lonc uoit Anchois le uespre ert
            de mort en effroi.
          
            N  ot tel paour mien entïent des mois Que il aura anchois que
            uespres soit Car el päis uns gaians conuersoit Grans et oribles
            mout ert de pute loi Qui le päis malement escilloit Homes et femes
            et enfans honissoit Si les mengüe quant li fains l  angoissoit.
            Parmi Prouenche les desreubes cercoit Et li päis forment le
            redoutoit Car tout destruit et a tort et a droit. El desert uint ou
            Guillaumes estoit Mout s  esmerueille tantost comme il le uoit.
            Cele part queurt li gaians trestot droit Quatorse piés en son
            estant auoit. Li iaians est montés sour le desert Bruit come uns
            tors escume comme uns uers Grosse ot la teste les iex gros et
            ouers. Le iour ot mors quinse homes desconfès Et un abé et trois de
            ses conuers.
          
            Porte une mache bien löie de fer N  ot si fort home entre chi et
            Nauers Qui le leuast de le terre en trauers. Droit uers Guillaume en
            uint tout a eslès Par le desreube de tort et de trauers  Tel noise
            fait a uenir li cuiuers Quatre caretes ne fesissent tel frès. Entre
            deus ex auoit un pié bien près. Li quens se dreche si le uit en
            apert  Tel paor ot onques tel nen ot mès.  Diex  dist
            Guillaumes  biaus sires sains Geruais Dont uient chis hom Iou
            quit qu  il uient d  infer.  Dist li gaians   Fils a putain
            cuiuers Par quel congié uenistes el desert Ancui morrés a dolerous
            maisel  Tel te donrai parmi le haterel De ceste mache que iou tieng
            par l  anel Que de ton cief espandrai le ceruel. 
          
            Od le Guillaumes ne li fu mie bel   Diex dist li quens 
            aidiés moi s  il uous plest  Grant paour ot Guillaumes
            Fierebrache Quant uit uenir enuers lui cel dïable Dieu reclama
            qui Nöé mist en l  arce. Et li gaians uers le conte s  eslaisse Et
            li escrie   Dans glous mar i entrastes uolés uous chi prendre uo
            herbergage Mieus uous uenist que uous fuissiés a naistre.  
            Dieus  dist Guillaumes  qui tout le mont formastes Secorés moi
            biaus pere esperitables Ia ai iou fait tante ruiste bataille Et
            cil gaians a tüer me manace. Ia mais nul iour ne me quidai combatre
            Ains me quidai saluer en l  ermitage Mais par l  apostle que on
            requiert en l  arce Mieus uoel morir que chil iaians m  escape. 
            Un grant planchon fors de la terre errace Ne sai s  il fu ou de
            tranble ou de carne Dist au gaiant   Li cors Dieu mal te face
          
            Lai moi ester iou n  ai soing de conbatre.  Li gaians l  ot a poi
            d  ire n  esrage Enuers Guillaume a ietee sa mache Ferir le quide
            mais li marchis se garde. Par mautalent Guillaumes se rehaste Parmi
            le dos meruillos cop li paie C  agenoullier le fait enmi la place.
            Dist li gaians   Dans glos mar le pensastes Miex uous uenist que
            fuissiés a Halape.  Lors li rekigne si li fait lait uisage Bee la
            goule si enpugne sa mache  Grans ot les dens come uns sanglers
            saluages. uers le marchis destent par ire faite C  as dens le quide
            deuorer et desfaire.  Dieus  dist Guillaumes  ce est chi uns
            dïables Ainc mais ne ui si ruistre en mon ëage. Sainte Marie röine
            secorable Ne soufrés mie que cis gaians m  escape  Et li gaians
            fiert le conte Guillaume Merueillos cop trés parmi les espaules
            Mais il guencist deuers terre s  abaisse
          
            Le mache fiert en terre demie aune. Et dist Guillaumes   Chi a
            fiere retraite Se iou atench qu  il m  en redoinst une autre Mors
            sui en fin ce sai iou bien sans faille.  Lors resaut sus que pas
            ne se delaie Tint le planchon a anbes mains l  enbrace Et li
            iaians se machue rehauce  Par grant äir uait l  uns requerre l 
            autre. Entre Guillaume et le iaiant felon Font tel bataille ainc
            greignor ne uit hom. Li quens Guillaumes a haucié le planchon Fiert
            le iaiant trés parmi le caon C  agenoullier le fait ou uoelle ou
            non. Li iaians brait et fait grant marison  uoir  dist
            Guillaumes  ne uous uaut un boton Tout maugré uostre ferai ci ma
            maison Mon hermitage et m  abitation Seruirai Dieu par boine
            entencion . Dist li gaians   Non ferés uoir dans glous.
          
            Se uous estiés quatorse compaignon Si n  auriés uous duree ne
            fuison Que ne t  esrace le fie et le poumon Et de ton cors qui qu 
            en poist ne qui non Ferai iou haste ancui sor le carbon.  Lors li
            cuert seure iriés come lions. Guillaumes crie   urais Dieus iou
            sui uos hom Garissiés moi encontre cest glouton  Dist li iaians 
             N  i a mestier sarmons Ia de uo Dieu n  i aurés garison.   uous
            i mentés  li marcis li respont  Toi ne ta force ne pris mais un
            boton.  Lors s  entreuienent anbedoi a l  estor  Li iaians iete
            quatre caus de randon Mais li marchis se cueure del planchon. Une
            hucie fust alés uns garchons Ains que l  estors fausist des deus
            barons. Li quens li paie grans caus de son planchon Et li gaians en
            ot grant marison Les ieus röelle les sourcieus lieue amont
          
            Le mace entoise par grant äirison  Li quens se cueure cui Dieus
            face pardon De son leuier fait escu et baston Et li iaians i fiert
            de tel randon En deus moitiés fait uoler le planchon. Li quens
            recule pour le cop angoissous Li gaians faut a ferir le baron  Par
            tel äir descent li caus adont Que li gaians feri si un perron La
            mache brise parmi en deus tranchons.  Dieus  dist li quens  or
            n  ai mais se bien non  Lors li cuert seure a force et a bandon
            Et li iaians le hurte si des poins Que tout enuers l  abat sour le
            perron. Li quens se lieue et li iaians li sort Lors s  entraherdent
            par tel deuision Si s  entrefierent el uis et el menton Des poins
            qu  il orent et grans et meruillos Que de lor bouces saut li sans de
            randon Il s  entrabatent ou il uoellent ou non.
          
            Entre le conte et le iaiant rubeste uoellent ou non sont cëu a la
            tere. En piés resalent maintenant s  entraherdent Grans caus se
            donent es uis et es cerueles. Li gaians tint Guillaume en si grant
            presse Que pour mil mars n  i uausist il mie estre.  Dieus  dist
            Guillaumes  sainte uirge pucele Gardés mon cors que le uie n  i
            perde uers cest iaiant me donés tel pöeste Qu  enuers lui puisse
            desrainier ceste terre. En uostre honour ferai une capele Ia mais
            n  ert iours que mes cors ne uous serue.  Lors se resforce uers le
            iaiant se dreche Li quens le tint mout bien au poing senestre
            Delés l  oreille le feri en la destre Del nés li uole de sanc
            plaine escüele Les os li froisse et estonbist la teste. Et li
            gaians de noient ne s  areste Il ne prisoit le conte une cenele.
            Lors se reprendent ambedui s  entraherdent
          
            Tout turelant encontreual le tertre. Se Dieus n  en pense et la
            uirge pucele Mar fist li quens uers le iaiant moleste. Entre
            Guillaume et le felon iaiant Par le desert uont andoi turelant Li
            uns fiert l  autre nel ua mie espargnant Des poins qu  il orent
            meruillos et pesans  Parmi les bouces lor raioit fors li sans. Sor
            une roche sont uenu turelant. Et par desous ot une aighe courant
            Grant et orible meruillouse et bruiant Qui des desreubes et des
            roces descent. Li quens uit l  aighe si en ot paor grant   Dieus
             dist Guillaumes  soiés moi hui aidant Que cis dïables ne m 
            enbate laiens. Se g  i pooie trebuchier cest gaiant A tous iours
            mais en seroie ioiant Ia n  en istroit a trestout son uiuant. 
          
            De lui estort li iaians a itant Mais li marchis ne se uait
            delaiant Deuant lui uoit une pierre gisant Grant et cornue a
            merueilles pesant  Li quens le lieue par mout fier mautalent Le
            gaiant fiert enmi le front deuant Le test li brise le cerueil li
            espant Et Dieus i fist une miracle grant  Auoec le caup le hasta
            li quens tant Que tout enuers fist uoler le iaiant Tout contreual
            le grant rochier pendant. Desci en l  aighe uait li glous rondelant
            Au chäir ens fist un flas issi grant Que uns grans caisnes n  en
            fëist mie tant. Li quens le uoit Dieu en ua merchïant Au maufé
            dist   Le tien Dieu te commant  A son desert est li quens
            repairant La se repose que mout estoit lassant La s  endormi
            iusc  a l  aube aparant.
          
            Quant li boins quens ot le iaiant ochis Il se repose iluec iusc  al
            matin. Au matinet ne se mist en oubli Ains se pourcache de faire
            son abit. Brise ces arbres ensi con uos ai dit Les oliuiers les
            loriers et les pins. Li quens a trait le grant ramier foilli Mout
            ot grant paine a faire son habit. Quant l  ostel ot et fait et
            acompli Encoste lui ahane son courtil A un grant pel l  a li quens
            tost föi. Herbes i plante que par le bos cueilli Et puis l  enclot
            tout entor de palis. Ne sai des oeures dire toute la fin Mais mout
            a fait li quens bel edefi Une capele i fist li quens gentis La ou
            sert Dieu au uespre et au matin. Par tans le sorent la gent de cel
            päis La uont souent por le preudome öir
          
            Li ber Guillaumes le bien qu  il sot lor dist. Quant cil le uoient
            si grant et si furni Dist l  uns a l  autre coiement et seri  
            Sainte Marie con grant hermite a ci Ainc si grans hom hermites ne
            deuint.  Tant le redoutent ne l  osent desmentir Ains li otroient
            et ses fais et ses dis Si li äident son ostel a furnir Et a ouurer
            tant qu  il fu establis. Le iour le seruent tant qu  il fu auespri
            La nuit reuont a lor uiles gesir. Quant li quens ot son uoloir
            acompli Pour l  amor Dieu s  est mis en grant escil Bien i quida
            estre iusc  a la fin. Grant tans i fu si com l  estoire dit Par
            grant besoing l  en conuint puis issir Et le conuint armer et
            feruestir Et mout grans paines endurer et sofrir Et fain et soif
            et estors maintenir. En l  ermitage quida li quens garir Ou il
            auoit issi grans paines mis.
          
            Bien i auoit li quens paré son lit D  erbe et de mai et de fuelle
            et d  orpin Et de uïande s  est li quens bien porquis De tel
            uïande c  on par bos puet coillir  Pumes et poires auoit entour lui
            mis Glans et fäines pour son cors sostenir. La quida bien
            longement Dieu seruir Et estre en pais sans noise et sans estri
            Mais fors l  en traisent paien et Sarrasin. Rois Synagons qui tant
            est pöestis Et Matamars li fors rois de Luitis Aiglins de Naples
            Iosüés et Cäins Firent Guillaume de l  hermitage issir Dedens
            Palerne la ou il fu mains dis Iuner le firent et mout de mal
            soufrir Por l  amor Dieu qu  il ne uolt relenquir Si con porrés en
            la canchon öir. Or uous lairons de Guillaume un poi chi A poi de
            terme m  i orrés reuenir Si uous dirai des felons Sarrasins De
            Synagon que Dieus puist malëir. Un iour estoit a Palerne sa cit
            Entor lui ot uint mile Sarrasins.
          
            Entr  aus parolent et dïent lor auis Des grandes guerres et des
            mortels estris Que soloit faire Karles li fils Pepin Et en après
            li fors rois Löëys Et li lignages le preu conte Aymeri Chil de
            Nerbone c  ainc paien ne cremi Et dans Guillaumes au cort nés li
            marchis Qui tant fist mal Tibaut l  Amoraui Et sa mollier par force
            li toli   De ces grans guerres est tout uenu a fin N  en font
            mais nule Persant ne Arrabi Franc n  en font nule si com moi est
            auis.   Comment est-ce  Synagons respondi.  En non Dieu sire
            que mors est Aymeris Hernaus ses fieus et Bernars li gentis Bueues
            li ber Äymers li caitis Guibers li menres d  Ansëune Garins Tout
            sont alé et li pere et li fil Sour tous les autres Guillaumes li
            marcis Qui tant a mors paiens et Sarrasins. Mien entïent bien en a
            mort cent mil Tout cil de France n  en ont pas tant ochis.
          
            Tout no lignage a il mort et honi Tibaut destruit et Desramé ochis
            Ainc crestïens tant de honte ne fist.   Et ou est il Synagons
            respondi.  Sire  font-il  ne sauons que deuint. S  il estoit
            mors par no dieu Apolin Encor poriemes toute France tolir Bien en
            porriemes ieter roi Löëy  Uns paiens l  ot qui ot non Macabrins
            Le barbe ot longe et le grenon flori Il auoit bien cent ans passé
            et uint. De tous langages estoit il bien apris Bien conissoit tous
            les fils Aymeri. En haut parole bien fu de tous öis  Par Mahomet
            tout estes escarni Synagon sire entendés enuers mi  Cil paien ont
            Guillaume tost feni Mais il n  en seuent uaillant un paresi Encor
            fera Sarrasins tous maris. 
          
            Dist Macabrins   Entendés ma pensee Synagon sire ia ne uous ert
            celee Cil Sarrasin ont tost grant gent tüee Mort ont Guillaume a
            le ciere menbree Par lor paroles car ensi lor agree. Mais par le
            foi que doi l  ame mon pere N  est mie mors uerités est prouee
            Ains est tous uis en une roce lee Bien a set ans que il ne chainst
            espee .  Que sés tu ua  dist Synagons  biaus frere.   Iou
            le sai bien c  est uerités prouee Mon sort getai l  autrier a l 
            aiornee  Tel cose i ui qui mie ne m  agree Dont cent mil Turc
            auront l  ame seuree S  en perderons toute nostre contree. Tout
            pour Guillaume ert no terre gastee Et receurons pour lui tele
            soldee  Tout en morrons au trencant de l  espee
          
            Iou en aurai l  ame del cors seuree.  Li paien l  öent maintenant
            s  escrïerent   Synagon sire cis a no loi fausee Mais fai le
            prendre sans nule demoree Met le en prison en ta grant tour
            quarree Gete ton sort si fai l  oeure prouee  S  il te dist uoir
            sa uie ert respitee Et s  il te ment s  ait la teste caupee. 
            Quant cil l  entent s  a la teste crollee. A haute uois lor dist
            raison menbree.  Signor  dist il  iceste oeure m  agree  uis
            est Guillaumes n  i a mestier celee. Mais or uous di par ma barbe
            mellee K  il est hermites en une forest lee Dedens Prouence cele
            estrange contree.  Dist Synagons   Tu as fole pensee Par
            Mahomet qui fist ciel et rousee Querre l  irai od ma gent toute
            armee Se iou nel truis uostre uie ert finee.  Dist Macabrins  
            A boine destinee  Synagons a sa maisnie mandee Les sages clers de
            cele loi dampnee.
          
            En une tor qu  est de marbre planee Monte li rois quant la lune est
            leuee Et Matamars Àiquins de Grimolee Faburs de Naples Ragons de
            ualfondee. Li sage clerc ont l  oeure conpassee Des sors geter dont
            li oeure ert prouee. Par nigromance ont lor oeure atenpree Lor sort
            geterent sans nule demoree Ia ert li oeure deuant aus tous gardee
            Et la prouance que cil lor ot contee. Se Dieus n  en pense qui
            mainte ame a sauuee La mors Guillaume sera anqui iuree. Or uient
            canchons de bien enluminee Tele ne fu par iougleor cantee Si com
            paien la pute gent desuee Quisent Guillaume par puis et par ualees
            Parmi Prouenche qui tant est grande et lee.
          
            Synagons est en la tour de Palerne Auoec lui sont li Turc de pute
            geste. La nuis est coie et la lune luist bele Getent lor sort parmi
            une fenestre Un riche paile li maistre clers i gete. Desront li
            pailes et descire et deserre En quatre pars desront et escantele
            Les trois parties en cäirent a tere La quarte part se tient comme
            arondele En air se tient ne ciet ne ne cancele. Li clerc le
            uoient a poi d  ire ne deruent Cascuns tenoit sa main a sa
            maissele Pleurent et crïent et font dure moleste. Dist Synagons 
            Que aués signor mestre Que dist li sors Dites le moi caele  
            Sire  font il  grant dolor et grant perte Nous uous dirons chou
            que il en puet estre  Encore est uis uoirement dans Guillelmes
            Dedens Prouence cele terre deserte.
          
            La est hermites dedens une capele En un desreube qui est grans et
            rubestes La dit Guillaumes et matines et uespres. Par lui arons et
            grant doel et grant perte Mout plus dous sire que n  en ot uostre
            ancestre Cent mile Turc en perderont les testes. ueés cel paile qui
            en cel air arreste Par deuers France a tornee sa destre  Ce
            senefie que Franchois se reuelent Et qu  il uenront a force sour
            Palerne Prenderont uos par force et par pöeste Si uous feront
            dolereuse fin traire. Et ces trois pars qui ci gisent a terre Ce
            senefie uo honte et uo pouerte Que ia uers Frans ne porrons tenir
            terre.  Synagons l  ot a poi d  ire ne derue Par mautalent a
            crollee la teste Le maistre fait trebuchier ius des estres  Li
            cols li brise s  en espant la ceruele. Dist Synagons   Or aués uo
            deserte
          
            De cest marciét aués rechut les erres Fil a putain maluaise gent
            auerse Trestous uos sors ne pris une cenele Or passerai et les
            puis et les tertres Ia mais mes cors n  aura repos ne cesse Iusc 
            aurai pris par force dant Guillelme. Nel garira ne moustiers ne
            capele Que ne le face escorchier come beste. Puis mouerai enuers
            France tel guerre Dont il morront cent mile Franc a helmes A Saint
            Denis coronerai ma teste.  Rois Synagons a la barbe griffaigne
            Mande sa gent ses princes ses cataignes Et il i uienent sans nule
            demoraigne.  Signour  dist il  gardés moi bien mon regne Iou
            mouerai le matinet bien tempre A dis mil Turs uolrai cerquier
            Prouence Et les ualees les puis et les montaignes.
          
            Ne finerai par tertre ne par plaigne S  aurai troué dant Guillaume
            d  Orenge Si l  amenrai a Palerne la gente Si le metrai en ma
            cartre pullente La li ferai soufrir mout grant tormente Ia mais n 
            ert iours que de rien me desmente. Puis en irons par uiue force en
            France Si i menrai cent mile Turs ensamble Et prenderons Orliens
            Blois et Estampes Paris et Troies et Loon et Sesane Par uermendois
            irons desi en Flandres Tout prenderai enfresci et Hollande  Puis
            ere a Ais coronés sans faillance.  Dïent si home   Synagon or en
            pense  Se tu fais ce ce ert molt grant uaillance.  Rois Synagons
            ne se uolt plus atendre
          
            A dis mil Turs que Dieus doinst male entente S  esmut li rois si
            s  en uait uers Prouence. Se Damedieus li urais sire n  en pense
            Pris ert Guillaumes et mis en grant tormente. Rois Synagons ne se
            demeure mie Droit uers Prouence a sa uoie acuellie Od lui en maine
            de Sarrasins dis mile. Rois Matamars ert en sa compaignie Cäins de
            Naples et Corsaus de Nubie Rois Cosdröés Aiquins de Tabarie Et
            Macabrins a la barbe florie Qui les noueles de Guillelme ot dites.
          
            De lor iournees ne sai pas conte dire Droit en Prouence ont lor
            uoie acuellie. La tere n  ert de si grant gent garnie Comme ele est
            ore si drue ne si riche En quinse lieues n  auoit pas quatre
            uiles. Tant ceualchierent cele gent paienie Par bos par tertres
            par plains par praeries Passent tant mont et tante roce bise
            Cerkent Prouence le bos et le gaudine Près de Toulouse costoient
            et ceminent Puis passent outre uers Monpellier s  en issent Tant
            ont cerkié la pute gent häie Que de Guillaume ont la nouele öie
            Qui seruoit Dieu en la roce näie. Tant ont alé la gent que Diex
            maldie Que a un iour ont la roche coisie Ou li quens ert que Ihesus
            benëie.
          
            Dist Macabrins  Synagons biax dous sire Or pués ueoir ce que tu
            tant desires  La maint Guillaumes a la ciere hardie. S  il s 
            aperchoit ne le prenderons mie Car trop est fel et de maise
            boisdie Fors et hardis ne crient home qui uiue N  onques n  ama
            nostre gent sarrasine Quant il i uienent s  en fait grant
            descipline. S  il nos ueoit par ma barbe florie Et il tenoit une
            perche caisnine Tous nous aroit ochis ains la conplie. Mais faites
            sire seurer uo baronie  En cest ramier en ait une partie Li autre
            iront comenchier l  enuäie Car sans estour nel prenderés uous mie.
             Et Synagons le fait a sa deuise. Paien s  acesment et d  armes se
            garnissent Enuers la roche en uont par aatie Et Macabrins deuant
            les maine et guie Puient le tertre sour la roche se misent.
          
            Li quens Guillaumes auoit ses uespres dites Or le consaut li fieus
            sainte Marie. Quant Sarrasin ont puié le rochier Li quens
            Guillaumes est issus del moustier Par son courtil s  en uait
            esbanoier. En sa main tint un leuier de quartier Fors ert et grans
            par deuant aguisiés Par son courtil en remouoit l  erbier. Li
            gentieus quens en a leué son cief Et uoit paiens uenir sour le
            rochier   Dieus  dist li quens  urais glorïeus del ciel Quel
            gent sont ce que chi uoi aprochier Iou dout ce soient Sarrasin
            renoiét
          
            Qui el desert montent ci espiier. Sainte Marie röine car m 
            aidiés Hé douce France Dieus te puist efforcier Löëys sire
            Diex te puist conseillier Ia mais nul iour ne uous aurai mestier
            Car chi serai ochis par grant peciét. Mais par celui qui le mont
            doit iugier Ains qu  il m  ocïent lor quit uendre mout chier. 
            Lors bat sa coupe si a saignié son cief A ses deus mains a leué son
            leuier Les sorcieus lieue s  a les ieus röelliés Son caperon a
            osté de son cief. Paien le uoient si l  ont mout resoigniét Mais
            Macabrins l  a premiers araisniét   Guillaumes sire faites pais
            si m  oiés  Rendés uous pris combatre n  i uaut rien.  Et dist
            Guillaumes   uassal or uous taissiés Il n  est pas si certes
            con uous quidiés. Poures homs sui si sui ci herbergiés Mout bien
            ferés se en pais me laissiés Pour amor Dieu uous pri et uoel
            proier. 
          
            Dist Macabrins   Guillaumes au uis fier uous aués bien apris a
            preechier. Nostre lignage aués mout enpiriét Le roi Tibaut tolistes
            sa moullier Et ses enfans fëistes detrenchier Et Desramé et le roi
            Aucebier  Ia hermitages ne t  auera mestier. Ferés paien  dist
            il  ne uous targiés  Paien li uienent et deuant et derrier Li
            quens Guillaumes se traist uers son moustier Qu  il se uoldra uers
            les Turs calengier. A hautes uois huche saint Gratiien   Gentieus
            cors sains car me uenés aidier  Paien li lancent gauelos et
            espiels Li quens le uoit si en fu esmaiés Fiert Macabrin qu  il
            encontra premier Tel li douna sour son elme d  acier
          
            Que tout froissa et lui et son destrier Un autre abat et puis ocist
            le tierch Le quart esfondre le quint a mehaigniét Et le sisisme a
            trestout esmiiét. Tant s  est li quens enuers paiens aidiés Quinse
            en a mors et douse si plaiés Que ia mais pains ne lor aura mestier.
            Paien le uoient si en sont esmaiét Dist l  uns a l  autre   uois
            de cel auersier Con de no gent est crüeus machecliers Poi nous ama
            qui chi nous fist puier. Mahomet sire et car nous en uengiés 
            Lors acueillirent le marchis au uis fier En quinse lieus l  ont
            nauré et plaiét Li sans uermaus li glace par les piés.  Dieus 
            dist li quens  or sui a mort iugiés Mais par le foi que doi saint
            Gratiien Ains que iou muire me quit uendre si chier Ia mes
            lignages n  i aura reprouier Ne me tenront pour moine renoiét.
          
            A Dieu me tieng iou sui ses cheualiers Tant con uiurai n  auront
            trieues paien.  Lors lor cort sus a guise d  omme fier Fiert cha
            et la n  a cure d  espargnier Froisse ces helmes si embare l 
            achier Fent ces escus si ocit ces destriers Les paiens fait uller
            et abaier De ceus qu  il tue est ionciés li herbiers. Tant fiert li
            quens que mout est trauilliés Et de son cors naurés et enpiriés Li
            sans uermaus par la bouche li ciet Et ses leuiers li est parmi
            brisiés. uoit le li quens s  en fu mout coreciés Mais del tronchon
            fiert adès sor paiens Et Sarrasin l  ont forment angoissiét. Or fu
            Guillaumes durement a malaise Car Sarrasin mout forment le
            trauaillent
          
            De toutes pars le fierent et debatent. El cors li font Sarrasin
            mainte plaie De toutes pars l  angoissent et detraient. Mout fu
            destrois li marcis Fierebrace Son tronchon pert dont il se doit
            combatre Et Sarrasin l  aerdent et enbrachent. Or ne s  a mais dont
            desfendre Guillaumes Fors de ses poins dont paiens fiert et
            maille. Mout durement les Sarrasins en frape  Qui il ataint el cief
            et el uisage Tous les defroisse con ce fust d  une mace. Après son
            cop n  i couient ferir autre Plus de quatorse en trebuche en la
            place. Dïent paien   Ce est chi uns dëables  Lors le raerdent et
            tirent et porsacent Tant l  apresserent la pute gent saluage Qu 
            encontre terre tout malgré suen l  enbatent.
          
             Diex  dist li quens  röine secorable Pour uous ai fait tante
            fiere bataille Or m  ochirront cil fel paien saluage. Tant mar en
            uing onques en hermitage Espiiés sui ce nen est mie fable. Dex se
            i  ai fait cose qui uous desplaise Merchi uous quier a ceste
            definaille Löëÿs sire Diex uous gart de hontage Et Dieus
            soustiengne après moi mon lignage Car de ma mort aront ie dout
            damage.  Et Sarrasin que li cors Dieu mal fache Les mains li
            loient a un sëin de quatre Si le ramprosnent et li dïent   Dans
            maistre Mout aués fait as Sarrasins d  outrage Les grans desers
            certes mar acointastes. Or en uenrés a Palerne le large Si uous
            rendrons a Synagon l  aufage Si uous metra en perilleuse chartre A
            son plaisir uous feromes deffaire Ardoir en fu ou a ceuaus
            detraire.
          
            Sire Guillaumes certes mar i entrastes Mieus uos uenist que uos
            fuissiés a naistre.  A icest mot ius del desert aualent A Synagon
            ont il rendu Guillaume Et Sarrasin de toutes pars l  esgardent S 
            en demainent grant ioie. Quant Sarrasin cele gent mescrëande Orent
            Guillaume a la fiere poissance
          
            De son desert contreual le descendent Et Sarrasin durement le
            laidengent.  Diex  dist Guillaumes  Sainte Marie dame Ne
            uerrai mais roi Löëy de France Ne le lignage Aymeri le cataigne Car
            iou sai bien que ma fins uenra tenpre.  Et li paien a Synagon le
            rendent  Grant ioie en maine quant l  ot en son demaine. Dist
            Synagons a Guillaume d  Orenge   Sire Guillaumes de chiaus
            prendrai ueniance Que mort m  aués en la terre d  Espaigne  Mon
            grant lignage aués mis a tormente.  Et dist li quens   Ore ert a
            uo plaisance.  A cest mot montent la pute gent grifaigne Guillaume
            lieuent sour un soumier aufaigne
          
            Si s  en retornent sans nule demoraigne. A grans iornees ont
            trespassé Prouence De lor iornees ne uos sai conte rendre
            Guillaume en mainent qui fait chiere dolante En quinse lieus auoit
            la char sanglente. Tant uont paien parmi la terre estrange Et tant
            trespassent de cités et de regnes Droit a Palerne uindrent un
            dïemenche. Parmi la porte en la uile s  en entrent A l  entrer ens
            s  escrïent tout ensamble   Faites grant ioie et li home et les
            femes Car bien auons esploitié no bargaigne  Nous amenomes dant
            Guillaume d  Orenge. De l  hermitage l  auons fait ius descendre
            Mais de nos gens a mort plus de quarante. Or le ferons ardoir noier
            ou pendre Pour l  ermitage li ferons tel escange Onques nus hom n 
            ot si fort penitance  Escorciés ert puis prenderons les menbres Si
            les ferons trestous ardoir en cendre.  Et dist Guillaumes   Tuit
            cist glouton se mentent
          
            Se Dieus me sauue et le boin roi de France Mieus uous uenist que
            fuisse encore a prendre.  Et Synagons ne se ueut plus atendre
            Monte en sa tour si uait ueoir sa feme Puis fait ouurir sa grant
            chartre pullente Noire et oscure clartés n  i puet descendre. Mout
            i auoit et wiures et tarentes Serpens crestés et crapaus et
            iregnes Si laide chartre n  ot dusqu  en Alemaigne. Guillaume i
            mainent ne uoelent plus atendre. Petit i ot li quens de la uïande 
            Se Damedieus li urais peres n  en pense A grant dolor usera sa
            iouente Car mout est a malaise. Or fu Guillaumes en la chartre
            Mabon Dedens Palerne en la tor Synagon. A grant mesaise i est et
            nuit et iour Car il i ot petite liurison
          
            Il ne mengüe de char ne de poisson Ne il ne boit ne claré ne
            poison Fors pain et aighe a petite foison Et de ses plaies est a
            si grant dolor Que bien se pasme set fois en un randon. Une aighe
            coert au pié desos la tor Qui par conduit uient laiens de randon D 
            un flos de mer qui salee estoit mout. Cele aighe met Guillaume en
            grant errour Car il i est souuent iusc  al menton Iusques au
            chaint ou iusques au genoul. En la chartre ot un mout trés grant
            perron Li quens i monte qui n  i ot fait demor Car de ses plaies
            ert en mout grant dolor  Li aighe sause i entre a grant fuison.
            Souuent reclaime Ihesu le creator   Dieus  dist il  peres par
            ta redention Tensés le roi de la gent paienor
          
            De mon lignage ai perdue la flor Ia mais par home n  i auerai
            secors Nus ne me set en ceste grant tristour. Löëys sire c  or le
            sëussiés uous Encor auroie par uous mout boin secors Mais c  est
            pour nient car cha dedens morrons.  Tenrement pleure li gentieus
            quens adont A grant mesaise i est et nuit et ior Sent le uermine
            entour et enuiron Bos et culueures dont il i auoit mout Serpens
            et wiures i ot a grant fuison Siflent et braient et mainent grant
            tenchon. Mout fu Guillaumes li ber en grant frichon   Dieus 
            dist li quens  qui soufris passion Con iou sui sire pour uous en
            grant dolor Iou uous proi sire par uo saintisme non S  onques
            fis cose qui fust a uostre bon Dont uous proi iou biaus pere
            glorios Que iou ne muire en iceste prison Dès que iou aie des
            paiens uengison.
          
            Se Dieus che done que escaper puisson Encor ferroie de mon branc de
            color Et porteroie et armes et adous Moi uengeroie de ces paiens
            felons.  Mout se desmente dans Guillaumes li pros Set ans i fu en
            mout trés grant dolor. Hui mais orrés la flor de la canchon Si con
            Guillaumes qui ot cuer de baron Fu puis deliures par un suen
            compaignon Le timonier Landri l  apeloit on Ce nos conte l 
            estoire. Or est li quens en la chartre enserrés Poi a a boire et
            petit a disner Un pain le iour et d  aighe plain boucler De la
            piour que on puisse trouer Nus ne porroit ses paines aconter.
            Souent le uont li paien ramprosner Et li demandent s  il ueut Mahon
            orer.
          
            Od le Guillaumes le sens quide deruer  Fil a putain  dist il 
            laissiés me ester Se Dieus chou done que iou puisse escaper Iou
            uous ferai tous les menbres cauper Et Synagon ochirre et
            desmenbrer Ceste cité ardoir et crauenter.  Paien l  entendent sel
            prendent a gaber   Maistre  font il  or maneciés assés Ia en
            uo uie de prison n  isterés.  Et dist li quens  Ce est en Damedé.
             Ensi estoit Guillaumes enserrés Si drap sont tout desrout et
            desciré Set ans auoit ne fu piniés ne rés Tout ot pelu et le uis
            et le nés Si caueil pendent dusc  al neu del baudré. Quant il se
            ueut dormir et reposer Sour le perron le conuient il monter La se
            repose n  a autre lit paré. Maigre a l  eskine les flans et les
            costés Tous est ses cors et mas et descarnés Petit s  en faut qu 
            il n  est de fain enflés.
          
             Hé Dieus merchi  dist Guillaumes li ber  Iere iou ia de la
            prison getés Ore en soit sire a uostre uolenté.  Et nostre sire
            ne l  a mie oublïé Car de ses plaies fu garis et sanés. Li angeles
            Dieu l  a souent conforté Une nuit a a Guillaume parlé Mout
            belement l  en a araisoné  Ne te desmente Guillaumes au cort nés
            Ihesus te mande qu  il t  a bien esproué Si te comande ne soies
            effreés Car tu seras tempre desprisonés.   Dieus  dist
            Guillaumes  tu soies aorés Encor ferai Sarrasins tous irés.  Un
            poi lairons chi de Guillaume ester A poi de tans i serons retorné.
            D  un gentil home uous uoel auant conter Li timoniers Landris fu
            apelés. De France estoit nés de grant parenté Cousins estoit dant
            Guillaume au cort nés. A icel tans que uous öi aués Que dans
            Guillaumes deuint moines riulés Et qu  il laissa les armes a porter
          
            Dolant en furent cil qui l  orent amé Et chil Landris en fu si
            adolés Qu  il prist la crois s  en ala outre mer En Ierusalem le
            sepulcre aorer. Mais il fu pris des paiens desfaés Set ans le
            tinrent acomplis et passés Tant qu  il plot Dieu qu  il en fu
            deliurés Par un haut home qui les ot acatés Et de prison les mist a
            sauueté Lui et ses homes qu  il ot od lui menés  Set uint
            estoient tout iouene baceler. Et quant il furent de prison escapé
            Landris li preus ne s  est plus arrestés Il et si home ont un
            calant löé Et quant il l  orent de uïande hourdé Et de lor armes
            si se sont eskipé Nagent et siglent s  ont lor uoile leué. Quinse
            iors nagent si orent boin oré Mais au sesisme lor est uns uens
            montés Qui uers Palerne a fait guencir lor nef. Li maronier nel
            porent eskiuer
          
            Lor uoile abaissent si se laissent gaucrer Et li tormens les a mout
            agreués. Mout hautement comencent a crïer  Sainte Marie de nos
            uies pensés  Trois iours entiers lor a cis uens duré Palerne
            aprochent cele rice cité Tout ce fist Dieus li rois de mäisté
            Pour dant Guillaume le marcis au cort nés. Li uens depart l 
            orages est remés Li nés Landri acueilli son errer. Bien s  en alast
            au port a salueté Mais galios lor couint encontrer. En trois galies
            uenoient de reuber La nef coisirent s  ont nos gens escrïés Li
            maronier en furent effreé. Et dist Landris   Baron quel le ferés
            Deffendés uous ou ia tout i morrés  Dïent si home   Ia mar en
            douterés Ains qu  il nous prengent lor couient conperer.  As armes
            keurent si se sont adoubé Li galiot les ont auironés Si les
            assaillent par uiue pöesté. Cil se desfendent cui li mestiers en
            ert
          
            Des galios ont cinquante tüés Mais ne lor uaut un denier moneé Car
            des set uins que Landris dut guïer N  ot mais que trente qui ne
            fuissent tüé. Que uous iroie toute iour aconter Pris sont par force
            trestout a l  assambler Car escaper n  en porent. Pris fu Landris a
            la ciere hardie Od lui li trente qui sont de sa maisnie Car des
            set uins n  en remest plus en uie. Li galiot Synagon les rendirent.
             Sire  font il  or croist ta signorie  Nous auons pris trente
            Franchois nobiles Set uint estoient mais nous en ochëismes.
          
            Cist sont preudoume forment se desfendirent ués ent la un qui mout
            a fellonie Grans est et fors si a la char hardie Landris a non si
            est des autres sire Iou quid qu  il est de la pute lignie Des gens
            Guillaume qui Mahon malëie. Or les as sire s  en fai ta comandie.
             Rois Synagons forment les en mercie Mener les fait sus en la tour
            antie. Il les apele si lor a pris a dire   Signour baron nel me
            celés uous mie Aués uous terre castel ne manandie Estes uous né
            de France le nobile S  estes bouriois ou cheualier sel dites Ie
            saurai bien par ma barbe florie Se uous me dites engien ou
            trecherie.  Dist Landris   Sire ne uous mentirai mie. Parmi la
            mer alons deuers Sesile Et si uiuons de nos marchëandises De dras
            de soie de pailes d  Aumarie. Souent uendons alun bresil et cire
            Pietre et canele encens et ricolisse Poiure et comin et autre
            boine espisse.
          
            Marcëant soumes de ce ne doutés mie.   Dont estes uos   Sire
            de Ponterlie Mi compaignon sont tout de Normendie. Perdu auons
            nostre gaaignerie N  auommes mais dont nous puissiemes uiure Mais
            merchi Dieu que ne perdons la uie  Dist Synagons   Par ma barbe
            florie Ceste parole que uous m  aués iehie N  est mie uoirs se
            Mahon me benie Ainc uo parent itel mestier ne fisent Frans hom
            sanblés et de grant signorie. Dites moi uoir orendroit sans boisdie
            Ou par le foi que iou doi tous mes idles S  en mentés plus iou
            uous ferai ochirre. Mais dites uoir uoiant ma baronie Et iou uous
            iur sour ma loi paienie Sour Teruagant et sor Mahon mëisme Sor
            tous les dieus de ma mahomerie N  i perderés menbre ne cors ne uie
            Ains uous donrai de mon auoir partie Sëurs soiés n  aiés pas
            coardie. 
          
            Landris l  entent s  a la ciere haucie Dist Landris   Sire se
            Dieus me benëie Iou sui de France cele terre iöie Cheualiers sui
            que que nus uous en die Et tout chist autre sont cheualier nobile.
              De quel lignage  dist Synagons li sire  Fus tu estrais ne
            le me choile mie  Dist Landris   Sire foi que doi Dieu mëisme
            Del plus uaillant qui onques fust en uie Qui plus ont mort de la
            gent sarrasine. Aymeris fu mes oncles par ma uie Li quens
            Guillaumes qui tant ot baronie Cil au cort nés qui conquist tante
            uile Et tant paien fist morir a hascie Fu mes cousins de ce ne
            doutés mie Et tout si frere por lor cousin me tinrent. uoir uous ai
            dit foi que doi saint Denise  Synagons l  ot s  a la teste hocie
            Enuers paiens regarde. Rois Synagons l  escouta uolentiers. Les
            tables fait tout maintenant drechier
          
            Ne uaut plus dire ains s  assist au mengier Ricement fait conreer
            les paumiers. Après mengier les fist apareillier De dras de soie a
            fin or entailliés Cauces de paile et cordoans ioliés. Dist l  uns à
            l  autre   Bien somes herbergié.   Mais malement iou quit  ce
            dist li tiers  Car ceste hounour acaterons mout chier Que tout en
            iermes a forques balanciét.  Li quars respont   De rien uous oi
            plaidier Quoi qu  il auiegne del pendre ou del noier Li biens est
            boins qui aparmain nous uient.  Et Synagons a Landri araisniét  
            Dites uo non gardés nel me noiés  Et il respont   En non Dieu
            uolentiers. Iou ai a non Landris li timoniers Cousins Guillaume
            fil Aymeri le uiel.  Dist Synagons   Par les iex de mon cief
            Mout estes près de Guillaume aprochiés  En prison l  ai passé set
            ans entiers Sarrasin sont de lui mout bien uengiét Car en ma
            chartre est piech  a trebuciés. 
          
            Landris l  entent a poi n  est erragiés Puis dist au roi ne s  i
            est atargiés   Iou ne quit mie que en prison l  aiés  Ne l 
            oseriés ne prendre ne baillier Miex oseriés uos deus iex esrachier.
             Dist Synagons   Ce ne uaut un denier Biaus dous amis laissiés
            uo manechier S  or me uoliés pleuir et fïanchier Que le barnage de
            France m  amenriés Roi Löëy et tous ses cheualiers Et uo lignage
            qui tant fait a proisier A cent mile homes ou tant com uos porriés
            Si en uenissent cha outre guerroier Et ma cité de Palerne assegier
            I  ous mosterroie dant Guillaume au uis fier Si le ferai et lauer
            et baignier Et richement et uestir et cauchier Sour Mahomet le te
            uoel fïanchier Si te lairai arriere repairier. 
          
            Et dist Landris   Iel ferai uoientiers Par saint Morisse ia nen
            ert respitiét  Amenrai uous de France cent milliers Mais que
            Guillaume auant me moustrissiés.  Dist Synagous   Ne sai sel
            conistriés.   Oie mout bien  ce dist li timoniers. Qui dont
            öist nos Franchois formoier Dist l  uns a l  autre   Sainte
            Marie aidiés Encor uenrons en France le regniét. Petit nous
            prisent cist paien renoiét Tous ceus de France quident il
            detrenchier En prison metre et del cors mehaignier Mais se Dieu
            plaist il le comperront chier  Se dans Guillaumes ert encor
            desloiés Mout seriens bien de Sarrasins uengié.  Rois Synagons
            apela son cartrier El monde n  ot si felon pautonier Motart l 
            apelent Sarrasin et paien. Dist Synagons   Motart ne uous
            targiés Amenés moi Guillaume od le uis fier Si le uerra Landris li
            timoniers.  Et chil respont   Par mon chief uolentiers.  A tant
            s  en uait les huis desueroillier uint a la chartre s  est un poi
            abaissiés
          
            Guillaume apele si li prist a huchier   Ou estes uous Guillaumes
            l  esragiés Hui serés uous au bersaut atachiés Ia mais uos Dieus
            ne uous aura mestier.  Li quens dormoit qui mout ert trauilliés De
            le uermine qui li fait dolour grief  Il en auoit tüé plus d  un
            millier. Sour le perron auoit il mis son cief En soumillant öi
            Motart plaidier. Li quens s  esueille sour le perron s  assiet Par
            mautalent a celui aresniét   Fils a putain por coi m  as
            esuillié Trop malement m  en as ore engigniét En mon dormant auoie
            ore songiét Que lassus ert Landris li timoniers Et des Franchois
            partie.  Li quens Guillaumes est forment äirés Le cartrïer en a
            araisoné   Glous  dist Guillaumes  tu aies mal dehé
          
            Com par m  as ore malement esbaré S  or te tenoie ia t  auroie
            estranglé. Bien a un mois que ne poi reposer Pour le uermine dont
            chaiens a plenté. Or me dormoie sour mon marbre listé Auis m 
            estoit par Dieu de mäisté Que Franchois erent en cel palais entré
            Li timoniers Landris auoeques ert Mes cousins est et de mon
            parenté. Bien a quinse ans aconplis et passés N  oi tant de ioie
            com m  a or Dieus moustré. Mais ceste ioie m  a mout petit duré Se
            iou dormisse desci a l  aiorner Il m  en fust mieus a trestout mon
            aé.  Li cartriers l  ot s  en a un ris geté Dist a Guihlaume  
            Iou quit tu es faés  En ton dormant as tu uoir deuiné  uoirement
            est en cel palais listé Ensamble od lui trente bel baceler Si sont
            uenu del sepulcre aorer
          
            Mais galiot les prisent ier en mer.  Od le Guilaumes s  en est en
            piés leués Mout ot grant ioie quant Landri ot nomer  Hé Dieus
            äie  dist Guillaumes li ber Encor serai se Dieu plaist
            deliurés.  Dist li cartriers   De folie parlés uous serés ia as
            ars turcois bersés.  A tant a fait une corde aporter Un grant
            tinel fist el bout trauerser Dedens la cartre l  en a fait aualer.
            Et li marchis est sour le fust montés Li cartrïers comencha a
            tirer Mais pour mil mars qui li uausist doner Nel leuast mie une
            lance d  esté. Il en apele Sarrasins et Esclers   Pour Mahomet 
            fait li Turs  cha uenés Ne puis cest home la dedens remüer Li
            uif dëable l  ont issi apesé Tant l  ai sachié près n  ai le cuer
            creué Et si quidai que tous fust afamés A uis dïables soit ses
            cors comandé
          
            Teruagans sire si grans hom ou fu nés  Quinse paien ont auoec lui
            tiré Si ont Guillaume de la cartre geté. Quant il fu sus s  a le
            cartrier uisé   Glous  dist li quens  mout m  as hui
            ranprosné Et esuillié m  as tu outre mon gré. Se nel comperes dont
            aie mal dehé  A main enuerse li a tel coup douné Que tous les dens
            li a esquartelés Et le menton li a si embaré A terre ciet ia mais
            n  iert honerés. Paien le uoient s  en sont mout äiré Guillaume en
            mainent sacié l  ont et bouté A Synagon l  ont el palais mené. Li
            quens estoit maigres et descarnés Tous ert pelus les iex ot
            enfossés Si drap estoient rompu et despané Sous ciel n  a houme
            tant ait le cuer serré S  il le uëist qui n  en ëust pité. Landris
            le uoit ens el palais monter
          
            Tost le conut quant il l  ot auisé Au grant corsage as puins gros
            et quarrés Et a la boche qu  il auoit sour le nés De la dolour
            ciet a terre pasmés. Si compaignon l  en ont amont leué uient a
            Guillaume tantost con pot parler Cent fois le baise par mout grant
            amisté. Tenrement pleure Guillaumes au cort nés. Rois Synagons si l 
            en a apelé Dist a Guillaume   Franchois or entendés Tous serés
            quites garis et deliurés Par tel conuent com ia dire m  orrés Que
            Landris ert en France retornés Si m  amenra cent mile Frans armés
            Et plus encore se il les puet trouuer Le roi de France et trestout
            son barné Tout uo lingnage qui tant est redoutés Si asserront
            Palerne ma cité. Se les puis uaintre ne par force mater
          
            Ies ferai tous ardoir et enbraser Ou ies ferai mes terres ahaner
            Le roi de Franche a karue ateler Si come on fait un ceual acoupler
            Puis prendrai France enuiron et en lé A Saint Denis me ferai
            coroner. Et s  il me püent ochirre ne tüer Ne de ma terre par lor
            force ieter uous serés quites et lor ert li regnés.   Dieus 
            dist Guillaumes  t  en soies aourés Or uient li termes que iere
            deliurés.  Rois Synagons fait Guillaume atorner Baignier et rere
            rooignier et lauer De riches dras uestir et acesmer Cauches de
            paile de cordoan soller. Cele nuit furent ricement conreé Bien
            sont serui de uin et de claré. Dïent paien   Bien est nos plais
            menés Or arons France ia nen ert trestorné. 
          
            Mais il ne seuent que lor pent a lor nés. Ensi le laissent tant qu 
            il fu aiorné. Au matin s  est li timoniers leués Si compaignon sont
            uestu et paré Rois Synagons lor fait ceuax doner Or et argent et
            deniers a plenté Car bien lor quide faire chier acater. Es ceuaus
            montent a tant s  en sont torné Congié demandent a Guillaume au
            cort nés. Et dist li quens   A Damedieu alés Pour Dieu uous pri
            de moi aidier pensés.  Et chil s  en uont s  acueillent lor errer.
            De lor iournees ne uous sai aconter  Le päis passent les bours et
            les cités Les plains les tertres et les uaus encombrés Tant ont
            erré et main et auesprer Qu  en France uienent que tant ont desiré
            Et mout s  en esiöirent.
          
            En Franche uint li timoniers Landris Grant ioie firent de lui tout
            si ami. Mais li frans hom ne se mist en oubli Pour dant Guillaume
            ricement se pourquist. Deliurement est uenus a Paris Iluec troua le
            fort roi Löëy. As piés li ciet si li crïa merchi. Li rois l 
            endreche sel baisa et iöi Puis li demande   Coment uous est
            amis   Sire  fait il  iel uous aurai ia dit  En Ierusalem m 
            en alai Dieu seruir ui le sepulcre sel baisai Dieu merchi. En lor
            prison me misent Sarrasin En un estour m  orent a force pris. I  en
            escapai quant Dieu uint a plaisir Ensamble od moi de cheualiers set
            uint. Par mer uenismes tout lié en cest päis Quant galiot nous
            uinrent assaillir. Des nos i ot et naurés et ocis Nous trente
            prisent li glouton de put lin Dedens Palerne nous en menerent pris
          
            A Synagon qui mout est pöestis. Tout no couine nous fist li rois
            gehir Nous li dëismes nostre estre sans mentir. Laiens trouames
            Guillaume le marchis Que Synagons ot mis a grant escil Car en sa
            cartre l  ot fait set ans gesir.  Löëys l  ot tous li sans li
            fremist   Dieus  dist li rois  est il encore uis Iou l  ai
            fait querre set ans tous acomplis Iou quidai certes qu  il fust
            alés a fin.   Non est uoir sire  li timoniers a dit  Dedens
            Palerne le tienent Sarrasin. Nous le uëismes fors de la chartre
            issir Pelu et maigre descarné et malmis. Rois Synagons le nous
            moustra tot uif Et si nous fist et iurer et pleuir Que li menriens
            la gent de cest päis Cent milliers d  omes armés et feruestis Et
            uous mëisme se osissiés uenir Par un couent que ia m  orrés gehir
             Se uous pöés conquerre son päis Il uous rendra Guillaume le
            marcis Toutes ses terres ses castiaus et ses cis
          
            Et s  il fait tant qu  il uous ait desconfit Qu  il ait uo gent en
            bataille conquis Il uous fera escorchier trestout uif Traire a
            karue ausi come un ronchin. Mais or uous mande Guillaumes li
            marcis Por amour Dieu qui en la crois fu mis S  il onques fist
            seruice qui uous sist Quel deliurés des felons Sarrasins. Gentieus
            rois sire n  i metés lonc respit Pour amour Dieu ia uous corona
            il Par uiue force uoiant uos anemis Quant il uoloient coroner
            Hernäis  Li gentieus hom sour le cief le t  assist N  i ot si
            cointe qui le contredëist. A son pooir t  a uolentiers serui Si t 
            a aidié t  ounour a maintenir Or l  en dois bien le guerredon
            merir. Secour le sire pour Dieu qui ne menti Et iou mëismes en
            irai auoec ti Si i menrai le lignage Aymeri.   uolentiers certes
             ce respont Löëys  Par cel apostle que quierent pelerin
          
            Tant con iou uiue ne l  i lairai morir  Ains me lairoie le chief du
            bu partir Qu  en la prison le laissaisse gesir. Or manderai
            Franchois et Angeuins Normans Bretons et Borghignons et Fris Et
            Aualois et Flamens les hardis. Poi me redoute Synagons ce m  est
            uis Quant il me mande pour sa terre enuäir. Or li menrai tel ost
            par saint Denis Dont iel ferai corechous et marri Pour dant
            Guillaume me metrai en escil.  Dist la röine Blancheflor au cler
            uis  Dieus le te mire empereres gentis.  Li rois de France fait
            faire ses escris Un en enuoie son neueu Baudewin L  autre en
            Poitau a un conte hardi De par sa terre fait ses hommes uenir Et
            dus et contes et cheualiers de pris. Et d  autre part se
            repourquiert Landris Tant i assamble de la geste Aymeri Que quant
            il furent assamblé a Paris Sous Saint Germain enmi les prés floris
          
            Bien sont ensamble cent et cinquante mil. La össiés[l. öissiés]
            maint boin ceual henir Haubers roller et ces helmes burnir Et ces
            espees rehourder et fourbir Bien quatre iors seiournerent iki. Li
            rois de France asene son päis As plus preudomes que on i puet
            coisir Li uns en fu li quens de Dant Martin Et l  autres fu li
            prouos de Senlis  A ces deus princes laisse France a baillir. Quant
            li rois ot deuisé son päis Il et si home se misent el cemin Si les
            conduist li timoniers Landris Li quens de Dreues qui ot non
            Asselins Et de Toulouse li gentieus Sauaris Hues del Mans et de
            Blois Ansëis. A la röine a li rois congié pris Et le commande a
            Dieu de paradis Qui de mal le deffende.
          
            Che fu en mai que li tans renouele Rois Löëys ceuauche par pöeste
            Et sa grant ost que il maine et caele. Issent de France cele
            contree bele Passent Bourgoigne uers Prouence s  adrecent Passent
            Toulouse et si passent Bourdele Passent les mons et les uaus et les
            tertres Tant ceualchierent et au main et au uespre Iusc  a Palerne
            ne finent ne ne cessent. Le päis ont et la terre deserte Et quant
            par furent uenu deuant Palerne Dehors la uile tendirent lor
            herberges. Li päisant de lor auoir i perdent A Synagon en uindrent
            les noueles.
          
            Synagons l  ot a poi que il ne desue. Il est montés sus el palais
            as estres uit l  ost de France qui tant forment l  apresse Tant
            pauillon tante tente nouele Tante baniere qui contre uent uentele
            Tant cheualier tant destrier de Castele. Ses maistres houmes deuant
            lui en apele   Adoubés uous franc cheualier houneste Or uoi iou
            bien que ceste oeure est a certes  Fors isterons parmi ceste
            posterne S  irons requerre Franchois a lor herberges.  Dïent paien
              Ensi doit il bien estre.  Sonent un graille cil de la tour plus
            mestre Paien s  adoubent des haubers et des helmes Bien sont uint
            mile la pute gent auerse Lor apostoiles les assout et confesse.
            Paien s  en issent parmi la porte ouuerte Li autre montent as murs
            et es toreles Et tendent ars arbalestes pour traire
          
            Les mangoniax destendent et fondeflent Desci a l  ost les caillaus
            cornus getent. Rois Synagons fait bien garder Guillelme Sus en la
            tour l  enferment et enserent. Li quens s  apoie a une des
            fenestres uoit l  ost de Franche contreual la praele Le tref le
            roi l  aigle qui estincele. Tenrement pleure sa main a sa maissele
              Dieus  dist li quens  que ne puis la fors estre Des
            Sarrasins fesisse grant crauele Plus en tuaisse de trois cens ains
            le uespre.  Rois Synagons ceualche par pöeste Ore est plus liés c 
            alöe n  arondele Ne doute Frans uaillant une cenele N  en
            prendroit mie tout l  auoir de Biterne Qu tous nes face a sa karue
            traire Le roi de France fera trenchier la teste Ou escorchier ausi
            come une beste.
          
            Mais se Dieu plaist et la uirge pucele Autrement ert ains que
            uiegne la uespre Que ses cuers ne l  enpense. Paien issirent de la
            cité garnie Bien sont armé es destriers de Surie. Franchois s 
            adoubent a lor hebergerie uestent haubers lacent broignes
            treslies Es ceuaus montent s  ont lor lances saisies. Sonent cil
            graille et cil cor si bondïent A l  assambler i ot grant taborie.
            Löëys crie   Monioie Dieus äie  Li timoniers a l  enseigne
            baissie A dis mil Frans comenche l  enuäie. Li quens de Flandres fu
            en sa compaignie Et li Pohier et cil de Normendie Hues del Mans et
            Tibaus de Pauie. Et Löëys a sa gent establie A quinse mile de
            cheualiers nobiles. Et Synagons est issus de la uile A trente mile
            de la gent sarrasine. Landris le uoit as armes le rauise uers
            Synagon a le resne lasquie
          
            Et Synagons li uint par arramie. Grans cols se donent ne s 
            espargnierent mie Que lor escus defroissent et debrisent Fors sont
            les broignes que ne sont desmaillies Si trés forment se hurtent
            des poitrines Gambes leuees a tere se souinent. En piés se
            drechent s  ont les espees prises Mais Synagons premerains li
            escrie   Qui es tu ua Mahoumet te maldie Petit s  en faut ne m 
            as brisié l  eskine.  Landris respont   uerité te puis dire  Iou
            sui Landris se Dieus me benëie. Enuers uous ai ma foi bien aquitie
            Que uous pleui en la sale uoltie Que i  amenroie toute ceste ost
            banie  Ore est uenue pour Guillaume biaus sire.  Dist Synagons 
            Tu n  es pas foi mentie Les Frans metrai trestous en ma baillie. 
            Puis fiert Landri de l  espee forbie Dieus le gari qu  en car ne le
            prist mie. Li timoniers le fiert a l  escremie En trauers l  elme
            le feri lés l  öie
          
            Mais Synagons a la teste hocie Tout contreual est l  espee glachie
            De cief en cief a le targe trencie Quatre cens mailles de le
            broigne treslie En fait uoler enmi la praerie. Dist Synagons   Tu
            ne m  espargnes mie Mieus me uenist par ma barbe florie Que iou
            t  ëusse l  autre ior fait ochirre.  Crie s  enseigne s  a sa gent
            ralöie Et Landris monte el ceual de Nubie. Franc et paien d  anbes
            pars s  entreuindrent  Tant Sarrasin contre terre souinent Bien i
            feri li dus de Normendie Hues del Mans Herkenbaus de Pauie Li
            quens de Flandres icil ne se faint mie. Rois Synagons a sa gent
            resbaudie  Adont est l  ueure de tout recomenchie Fierent et
            caplent des espees forbies Parmi ces helmes de Puille et de Hongrie
            Li fus en est et la flambe saillie.
          
            Rois Synagons a no gent mout aquise Si Sarrasin les tüent et
            ochïent Il les reculent plus d  une grant traitie Ferant les
            mainent uers no herbegerie. uoit le li rois de mautalent rougie
            Crie   Monioie aidiés nous sains Denise. Ferés Franchois ne
            uous atargiés mie Tant que Guillaume raions en no baillie. Anchois
            serai set ans en ceste uile Que iou nel raie  ensi est l  ueure
            prise. Iou uoi le conte en cele tour antie  S  or estoit chi tous
            nus en sa chemise Ia uerrïens Synagon desconfire Car a ses poins
            en ochirroit deus mile.  A icel mot Franchois se resbaudirent
            uirent le conte en le tour bateillie Pour soie amour commencent l 
            estormie Mout par i ot grant noise. Grans fu l  estors mirabillous
            et fors Sonent cil graille rebondissent cil cor
          
            Deuant Palerne ot maint preudome mort. Franchois i fierent et
            Normant par effors Sour Sarrasins fierent nos gens grans cols. Li
            quens Henris sist sor un ceual sor Cil de Campaigne des autres se
            desclot Fiert Moridan sor son escu a or Que son espiel li met
            parmi le cors Mort l  abati a la terre tantost Crie   Monioie
            or nous aidiés sains Pols Ferés Franchois car li drois en est
            nos Mort sont paien n  i a mestier confort.  Grant doel en ot
            Synagons quant il l  ot Crie s  enseigne clerement a haus mos  
            Ferés mi homme uous arés mon tresor Se iou puis uaintre Löëy et
            ses os Iou les feroie trestous quire en un rost.  A icel mot
            rehurte les galos Fierement se demaine. Grans fu li caples et
            meruillos li hus
          
            Franchois i fierent as brans d  achier molus Li timoniers s  i est
            mout bien uendus Et li lignages Aymeri le cenu. La uëissiés tant
            paien malostru Mort a la tere gisant tout estendu. Rois Synagons i a
            mout bien feru Aikins de Naples Rubions et Faburs Corsans d 
            Auuergne et Cäins li menbrus Et Cadröés et Rodoans li Turs Et
            auoec aus Crucaus et Capalus Et d  autre part sont li Franc as
            brans nus Fierent et caplent et demainent grans hus. Desci au
            uespre ont il ensi feru Rois Synagons n  i est plus arrestus Parmi
            la porte rentrent dedens les murs Maint Sarrasin a ens el camp
            perdu.
          
            Et Franchois sont a lor trés descendu Grans fu l  eskés qui
            gaaigniés i fu D  aubers et d  elmes de ceuaus et de muls. La nuit
            se sont de ioie maintenu. Löëys iure le digne non Ihesu Ne se moura
            tant com uie li durt S  aura Guillaume as Sarrasins tolu Palerne
            prise et les murs abatus. Sarrasin sont laiens tout esperdu
            Synagons iure Mahomet et Cahu Que se Franchois ont sour lui la
            uertu Ia couenans nen ert par lui tenus Qu  il n  ait Guillaume
            par la gheule pendu. El palais entre dolans et irascus Guillaume
            mande il est a lui uenus.  Sire Guillaumes  dist Synagons li
            Turs  Bien m  ont uo gent cest premier ior esmut Ne quidai mie
            que Franc fuissent si dur Ne si hardi si fort ne si sëur.  Et dist
            Guillaumes   Synagon que dis tu Toute ta force ne uaut mie un
            festu Enuers Franchois un denier abatu. S  auoec aus fuisse orains
            el pré herbu Sour un ceual armés et feruestus
          
            uo paien fuissent a mal port enbatu Mort en ëusse iou quit cinc
            cens ou plus A m  espee forbie.   Sire Guillaumes  dist li rois
            Synagons  Tenu uous ai set ans en ma prison Trait uous en ai si
            uous tieng a honor uos gens m  en rendent mout maluais guerredon
            Ma terre gastent s  escillent mon roion. S  or me uoliés crëanter a
            bandon Et afïer sans maluaise ocoison Que m  aideriés uers chels qui
            la fors sont Iou uous donroie et armes et adous Et a ma terre
            seriés uous compaignons De le moitié en feriés uostre bon Si uous
            donroie a moullier ma seror Si crëissiés Teruagan et Mahon. Anchois
            un an toute Franche prendron Sire serés entour et enuiron Ia mais
            sans uous n  auerai un bouton. Se ce ne faites par mon Dieu
            Baraton Ie uous pendrai en haut comme un larron. 
          
             Glous dist Guillaumes  li cors Dieu mal te donst Ne m 
            ochirroies por l  or de Besenchon S  or le sauoit li rois de
            Monloon Ia de ton cors ne prendroit raenchon Ains te feroit rostir
            sour un carbon Ou escorcier ausi comme un gaignon.  Synagons lot
            ne dist ne ol ne non Ensi le laissent desci demain au ior. La nuit
            l  esgaitent li Sarrasin felon. Dehors as tentes estoit li fils
            Charlon Dedeuant lui apela un garchon Errant li baille li rois un
            quarreignon Et si li dist   Or entent ma raison  ua me a Palerne
            au fort roi Synagon Et si li di ne li fai celison Qu  il m 
            enuoit cha Guillaume le baron Sain et deliure quite sans
            raenchon Et uiegne auoec si deuiegne mes hom Et croie Dieu qui
            soufri passion. Et s  il i met nule deffension Dites li bien sans
            point d  arestison Ia ne uerra passer ceste saison Que le metrai a
            grant destruction.  Cil respont   Sire uostre comant feron 
          
            De lui s  en part si n  i fist nul demor. Li rois remest dedens son
            pauillon Et cil s  en uait le cors et le troton En Palerne entre
            si trespasse le pont Ainc ne fina iusqu  il uint el doignon Le roi
            Synagon troeue. A Synagon est uenus li messages Ou qu  il le uoit
            fierement l  en araisne   Sés que te mande Löëys li fils Karle
            Que li enuoies Guillaume Fierebrache Et si croi Dieu le pere
            esperitable Se tu nel fais tu i auras damage Ta terre en ert
            escillie et toute arse Et tes cités fera li rois abatre Et s  il
            te prent en camp ne en bataille Träinés eres de Paris iusc  a
            Chartres.  Synagons l  ot a poi d  ire n  esrage   Glous  dist
            li rois  Mahoumet mal te face S  or ne m  estoit retorné a
            uiltage
          
            Iou te feroie pendre en haut a un arbre. ua t  ent arriere anchois
            que te defface Si di le roi que poi pris sa manache Ne ia pour lui
            n  en ferai riens qui uaille. Se le puis prendre iou li ferai tel
            trace Dont France ara et grant honte et damage.  Od le li mès les
            degrés en auale Enuers l  ost s  en retorne. Li messagiers de
            Synagon s  en ua Bien li ot dit chou c  on li commanda. Desci a l 
            ost onques ne s  arresta. uoit le li rois et se li demanda  
            Freres  dist il  Synagons que fera Del gentil conte quele
            pensee en a
          
            S  il le tenra ou s  il le nous rendra  Dist li messages   Ainc
            de cest ne parla Mahoumet iure que il le destruira uoiant uos ieus
            a forques le pendra.  Et dist li rois   Se Dieu plaist non fera
             Le timonier Landri en apela   Faites armer no gent s  iromes la
            Si asaurons la uile par decha Ia mais nul iour mes cors repos n 
            ara Iusques Guillaumes fors de prison sera.  Landris a fait chou
            c  on li demanda Sonent cil cor et decha et dela Coerent as armes
            et cascuns se hasta. Et Löëys uers Palerne s  en ua A trente mile
            Franchois que il mena. Rois Synagons desour le tour esta Et uoit
            uenir Franchois que il douta Sus en la tour un olifant souna.
            Paien s  adoubent et decha et dela
          
            Es ceuaus montent nus ne s  i arresta Bien sont uint mile as
            lances et as dars Les murs horderent si entoisent les ars Et
            arbalestes gauelos et fausars. Franc les encauchent cui Dieus
            destort de mal Es fossés saillent assés plus que le pas Hurtent as
            murs et font grant batestal. Les murs effondrent Franchois de totes
            pars Turc se desfendent et lancent pels poignals Nos Frans abatent
            es fossés trestos plas. Au roi de France forment en anuia A uois
            escrie et dist   Or i parra Coment cascuns pour Dieu se penera Et
            pour Guillaume qui tant amé nos a Qui sour paiens hardiement
            ferra Li rois du ciel boin loier l  en rendra Qu  en paradis s 
            ame herbergera.  Franchois l  entendent cascuns s  en esforcha. A
            ichel mot l  assaus recomencha Traient et lancent tout mainte et
            communal. Paien lor crïent li cuiuert desloial   Glouton
            Franchois noient ne uous uaudra Ia mais Guillaumes ne nous
            escapera 
          
            Dïent Franchois   Se Dieu plaist si fera Tout serés pris fel
            glouton natural Rois Synagons ert detrais a ceual.  Paien l 
            entendent cascuns s  en äira Ietent et lancent et cascuns s  en
            pena. Li quens Guillaumes as fenestres esta uit l  ost de France
            que mout de paine i a   Dieus  dist il  peres qui le mont
            estora C  ore ne sui armés sour mon ceual Par dehors cele porte 
            Grans fu l  assaus et ruistre la mellee  Franc i asallent par fiere
            randonee Hurtent as murs de la cité löee
          
            Grans traus i font s  en ont la pierre ostee Traient quarriaus
            saietes enpenees Desour les murs maint Sarrasin uerserent. Turc se
            deffendent pour garir la contree Sour nos gens getent mainte pierre
            quarree Maint Franc abatent enuers gheule baee Cil mangonel mainte
            pierre geterent Les arbalestes sour ces murs destelerent. Dïent
            Franchois   Aidiés[l. Aidiés] Diex sire pere Con chi a hui
            dolerouse iournee Si mar uëismes Guillaume né de mere Tante
            iouente ert par lui afinee.  Grans fu l  assaus et ruiste la
            mellee Ainc ne fina desci c  a l  auespree Franc et paien forment
            s  entregreuerent D  anbesdeus pars maint preudome finerent. L 
            assaus remest quant uint a la uespree Et no Franchois as tentes
            retornerent Et Sarrasin ont la cité gardee. Synagons a sa gent
            reconfortee   Ia ne uerrés la quinsaine passee Que l  os de France
            sera mout destrauee Li rois aura l  ame del cors seuree Et de
            Franchois ert ma chartre aornee
          
            Et de lor femes ert ma terre pueplee A Paris ert ma teste coronee.
             Guillaumes l  ot s  a la teste crollee De maltalent a la chiere
            enbrasee   Glous  dist li quens  come as fole pensee Ains en
            aurés l  ame del cors seuree S  en ert ta terre escillie et gastee.
             Synagons l  ot s  a la color müee. Dist Synagons   Par ma barbe
            mellee Sire Guillaumes trop est grans uo posnee.  Ensi le
            laissent en icele uespree. Franc sont as tentes nostre gent
            honoree Entour Palerne ont la terre reubee La contree ont malement
            desertee Sarrasins mors mainte gent afolee. Sis mois i fu Löëys l 
            enperere  Dedens Palerne est la uïande usee Peu en ont mais la
            pute gent deruee. Deuant la tour font Turc lor assamblee Rois
            Synagons i a grant äunee
          
            Paiene gent se sont a lui clamee De l  ost de France dont lor ost
            est greuee   Car pains nous faut et char freske et salee Chaiens
            est toute nostre gent afamee. Rendés Guillaume a la chiere menbree
            Mal soit del pere qui en fist engenree Par lui est toute no gent a
            honte alee Toute est a maladie.  Quant Synagons ot sa gent
            desrainnier Plaindre et plorer mout en ot grant pitié. Il en apele
            dant Guillaume au uis fier   Sire Guillaumes faites pais si m 
            oiés  Faites Franchois tout no regne uuidier uoisent en France
            sans point de l  atargier Iou uous lairai arriere repairier. Mal
            soit de l  eure que ie uous ui premier Par uous sont tout afolé mi
            paien S  il ne s  en uont par la loi que iou tieng Iou uous ferai
            le matin encroiier uoiant Franchois le hart el col lachier.  
            uoir  dist Guillaumes  dans glos uous n  oseriés. De grant
            folie uous oi ore plaidier Que uous quidiés que Franc uoisent
            arier
          
            Ne que uous uoellent ensi en pais laissier. Ains uous feront tous
            les menbres trenchier Et uos paiens ardoir ou escorcier  Mar m 
            aués tant en uo prison laissiét  Synagons l  ot a poi n  est
            esragiés En la tour fait Guillaume renuoier. Lors fait ses cors
            sonner et grailloier  As armes queurent Sarrasin et paien. Rois
            Synagons s  adouba tous premiers Rois Matamars Roars et Morahier
            Aikins de Naples et Hertaus et Trofier Et Moridans Codröés et
            Brehier. Quant paien sont armé et haubergié Ensamble sont bien
            quarante millier Mout bien armé nel uous quier a noier. De la uile
            issent ne se sont delaiét A quinse eskieles mout bien apareilliét.
            L  estandart lieue Hunebaus li guerriers Li rois Faburs et li rois
            Haucebiers.
          
            Quant Franc les uoient n  i ot que esmaier Reclaiment Dieu le
            pere droiturier. Dedens Palerne fist Synagons huchier Nus ne
            remaigne qui armes puist baillier K  il n  isse fors a l  estor
            comenchier Et il si font qu  il ne l  osent laissier  La öissiés
            et glatir et noisier. Rois Löëys fait ses cors grailloier As armes
            keurent seriant et cheualier. Li quens Guillaumes est as murs
            apoiés Ens en la tour sour le maistre planchier uoit ces paiens
            sour ces cans formoier Et uit Franchois d  autre part eslaissier
            Des ieus du chief comenche a lermoier 
          
             Dieus  dist li quens  qui le mont dois iugier Que or ne sui
            armés sour men destrier Auoec Franchois el grant estour plenier
            Anqui fëisse grant essart de paiens Mais par le foi que iou doi
            Dieu del chiel Se iou le puis a nul fuer esploitier Iou i serai
            ains que uient l  anuitier.  Li quens estoit mout durement gaitiés
            A l  uis de fer qui bien ert ueroilliés La le gaitoient cinquante
            Nubiien. Un poi lairons de Guillaume au uis fier Si uous dirons de
            Frans et de paiens Qui por combatre se sont si aprochiét Que près
            estoient le trait d  un arc manier. Uns archeuesques a nos Franchois
            seigniés De Sens estoit si ot a non Reniers  Nos gens a tous
            assaus de lor peciés.
          
            Li archeuesques ot nuef uins cheualiers Auoec lui est Landris li
            timoniers A dis mil Frans pour l  estour commenchier. A tant lor
            uienent li paien renoiét Bien quinse mile deuant el premier chief.
            Grans fu li bruis as lances abaissier  Anqui orrés un estour
            commenchier Ainc hom ne uit issi grant destorbier Con uous porrés
            öir ains l  anuitier S  il est qui le uous conte. La ou paien et
            Franchois s  entrencontrent La uëissiés mainte broigne confondre
            Cil escu perchent et ces lances defroissent. Franc et paien i
            suefrent grant angoisse Muerent et braient par tertres et par
            combes Des naurés est trestous li prés encombres.
          
            Paiene gent croissent mout et fuisonent Franc hucent Dieu et si
            batent lor coupes   Dieus  font il  peres destornés nous de
            honte Et tenés sire en uertu la coroune Que Sarrasin ne nos
            puissent confondre.  Rois Matamars son ceual esperone - En paienie
            n  auoit nul plus franc home Rois Synagons est niés et il est
            oncles - Brandist la hanste ou l  enseigne boutone Fiert un
            Franchois sour la targe roonde L  escu li perche si li fause la
            broigne Mort le trebuce del destrier arragone. Et puis rocist dant
            Gerart de Toulouse Huon de Troies Guichart de Matebrone. A icel
            poindre en ocist il bien douse  Dieus ait les ames qui fist et mer
            et onde Li arceuesques le uoit s  en a grant honte 
          
             Dieus  dist il  sire con cis glos nos afronte Se nel
            requier Damedieus me confonde  Et Matamars s  escrie a plaine
            bouce   Ferés paien Franchois erent ia outre La lor desfense ne
            uaut une escaloigne Rois Synagons ert coronés a Rome Si passerons
            tout par force Dordone Et Loire et Sainne iusc  a l  aighe de
            Somme  France prendrons iusc  as pors de Coloigne.  Li arceuesques
            li uait tost a l  encontre Le ceual broche le frain li abandone 
             Diex  dist li clers  con cis Turs poi nos doute  Grant cop
            li done en l  escu sour la boucle Les ais en froisse et la broigne
            fait rompre Parmi le cors li met l  espiel tout outre Mort le
            trebuce et li dist par ramprosne   Outre paiens te manace est
            mout corte Nostre gent est uengie. 
          
            Grans est la noise et li cris et li tons Fierent Franchois entor et
            enuiron Et Angeuin Flamenc et Borghignon. A tant es uous le fort
            roi Synagon. Quant il uoit mort son oncle a tel dolor Par
            mautalent fiert Girart de Diion Cousin le roi de France le roion 
            Mort le trebuce qui k  en poist ne qui non. Et puis a mort Antiaume
            le Breton  Palerne  crie  or i ferés baron Mort sont
            Franchois ia nen escaperont. Maugré le roi toute France prendron
            Coronés ere a Rains ou a Loon.  Adont s  esforcent Persant et
            Esclauon. Rois Löëys ot au cuer grant frichon Quant il uoit mort
            dant Girart de Diion. A uois escrie   Ferés mi compaignon
          
            Mors est mes niés Se nous ne le uengon Ne me pris mais ualissant
            un bouton.  Fiert s  en la presse a coite d  esperon Après lui
            hurtent tout si rice baron Li timoniers porte le gonfanon. Rois
            Löëys se met en abandon Après lui poignent et Franchois et Breton
            Et li Flamenc et Normant et Frison. Mout i ocïent des Sarrasins
            felons  Espees font sor elmes tel tenchon Demie lieue öir le pëust
            on Froissent ces lances depiecent cil blason
          
            Home trebucent les gambes contremont uolent ces testes et cil pié
            et cil poing Tant en i ciet n  est se merueille non. Paien
            reclaiment Teruagan et Mahon Et Apollin   Sire car nous secor Si
            mar tenimes dant Guillaume en prison Miex nous uenist que fust ars
            en carbon.  Et Franc escrïent   Monioie le Karlon Li timoniers
            s  escrie a mout halt ton   Ferés tüés ces Sarrasins felons
            uoiés Guillaume lassus en cele tour Ains demain uespre se Dieu
            plaist le raron  Dïent Franchois   Damedix le nous donst Et sa
            mere Marie   Grans fu li caples et li estours mortés N  i a
            Franchois ne soit bien esproués.
          
            Li timoniers s  i est forment penés Plus de cent Turs a le iour
            crauentés Li Franchois ont Sarrasins reculés. Rois Synagons en est
            mout äirés Il en apele un paien Iosüé  Amis  dist il  or
            tost si uous hastés Dedens Palerne tout maintenant alés Si m 
            amenés tous chiaus qui sont remés N  i remaigne hom qui quinse ans
            ait passés Et s  i demeure ia mar li celerés Se Mahon doune que
            ie soie escapés Iou les ferai escorchier et tüer.  Et chil s  en
            torne n  i est plus demorés Parmi Palerne a fait les bans crïer
            Qu  il n  i remaigne ne iouenes ne barbés Ke tout ne uiegnent au
            grant estor campel Pour Synagon aidier lor auöé Car Franchois l 
            ont malement apressé. Dont uëissiés Sarrasins assambler De toutes
            pars ont uuidié la cité 
          
            Dedens Palerne qui tout uauroit conter N  a pas ie cuit quinse
            Turs demoré La cité laissent les dames a garder. De la uile issent
            Sarrasin et Escler Les portes ferment si ont le pont leué  Se or
            n  en pense li rois de mäisté Par tans seront Franchois desbareté.
            Li quens Guillaumes a tout chou esgardé. Sus en la tour ot armes a
            plenté  Li quens Guillaumes a un hauberc uisé Qui estoit grans une
            toise ot de lé Et s  ot de lonc dis piés tous mesurés. Et li quens
            l  a ens en son dos ieté Iusc  as genous pendent li pan safré. 
            Bien ait de l  arme  dist Guillaumes li ber  Qui chest hauberc
            fist faire et manourer  En son cief a un fort capel fremé Puis
            chainst Marglande a son senestre lés Che fu l  espee Sortibrant le
            faé 
          
            N  a home en France se li pent au costé Que sor le terre ne
            träinast plenté Mais a point fu dant Guillaume au cort nés. Une
            gisarme dont l  achiers ert temprés uoit li marchis par delés un
            piler Li quens le prent ore est bien adoubés. Il uait a l  uis s 
            a les Turs apelés   Fil a putain  dist il  or uous hastés S 
            irons la fors el grant estor campel  Et chil respondent   Ia
            mais nen isterés Anchois sera Synagons retornés.  Et dist
            Guillaumes   Trop m  i faites ester Ourés tost l  uis ou iel
            ferai uoler  Que qu  il parole a l  uis a si hurté
          
            Les gons en fist pechoier et quasser Et le ueroil en deus moitiés
            uoler De la tour ist le ghisarme entesé. Quant chil le uirent uenir
            ensi armé Tous li plus cointes fu si espaentés N  i uolsist estre
            pour mil liures d  or cler. Dist l  uns a l  autre   Nous auons
            trop alé Li uif diable ont le conte adoubé.  Et li boins quens en
            a un assené Parmi les flans l  a en trauers frapé Le dos li a en
            deus moitiés caupé Et puis a l  autre le cief du bu seuré Le
            tierch fendi iusc  al neu du baudré Et puis le quart et le quint a
            tüé. Li autre fuient ne s  i sont arresté Parmi la uile comencent
            a crïer   Par Mahomet Guillaume est escapés Hors del sens est et
            trestos forsenés
          
            Les huis de fer a trestous defröés Qui l  atendra a mort sera
            liurés.  Qui dont uëist Sarrasins desrouter Houmes et femes en ces
            hosteus entrer Et quant il uirent Guillaume deualer Ius de la tour
            de ferir entesé Dist l  uns a l  autre   Ou ira cis malfés  Poi
            auoit gent par dedens la cité Le conte n  osent atendre n  adeser.
            Et li marchis acueilli son errer Il n  encontra Sarrasin ne Escler
            Qu  il ne fesist par terre crauenter. Les gens le fuient et si l 
            ont esquieué A uis dëables l  ont trestot commandé. Enuers la porte
            en est li quens tornés uint Turc li uienent deuant a l  encontrer
            Si li escrïent   Dans glos n  i passerés  Et li portiers a les
            Turs escrïés   Ferés baron pour Mahomet ferés  Et cil li
            lancent grans fausars acherés.
          
            Houmes et femes li uienent de tous lés L  uns tint machue et li
            autres tinel Au conte ietent de pierres a plenté.  Diex  dist
            Guillaumes  et car me secorés  Les dens estraint s  a les
            sorcieus leués En la presse a son cors abandoné A le ghisarme i a
            grans cos donés L  un trenche eskine l  autre flanc ou costé
            Testes et bras fait a terre uoler Homes et femes fait deuant lui
            uerser L  un mort sour l  autre chäir et crauenter  A le gisarme
            les a si confessés Bien en a cent ochis et afolés Li garchonnaille
            a poi uers lui duré. Au portier uient qui encore ert montés Sour un
            ceual ainc mieudres ne fu nés Bien porteroit un cheualier armé De
            plain eslais toute iour aiorné. Li quens Guillaumes a le portier
            hasté 
          
            Li quens li doune un cop si trés crüel De le ghisarme l  a si bien
            asené Qu  il l  a fendu iusc  al neu del baudré. Le ceual a tout
            maintenant coubré Li quens i monte s  a l  escu acolé Qu  il ot
            del col au Sarrasin osté. De la porte ist s  a le pont aualé uers
            l  estour ua a Dieu s  est commandés. Paien le uoient uenir si
            acesmé Dist l  uns a l  autre   Cäynaus est montés Aidier nous
            uient laissié a la cité.  Dist Synagons   Il est gentieus et
            ber ués com li sïent ces armes a porter Mout est bele persone 
            Li quens Guillaumes enuers l  estour s  en uait A esperon c 
            arestison n  i fait. Ens en la presse se fiert tout a eslais Fiert
            un paien il n  i mist autre plait
          
            De la ghisarme li a son helme frait Mort le trebuche qu  il ne
            crie ne brait. Après ocist Aikin et Belynais Le roi Fabur Rubion
            et Hernait Corsaut d  Auerse Randinel de Litait. Dïent paien  
            Chi a dëable plait Trop est uers nous rois Cäynaus irais.  Dist
            Synagons   Par le loi que iou ai Ice n  est mie Cäynaus de
            Robais Ains est Guillaumes que en la tour laissai Li uif dëable
            l  ont cha defors atrait. Or tost a lui maintenant soit desfais S 
            il nous escape ia nel rauerai mais.  Guillaumes l  ot li gentieus
            quens palais Dist as paiens   Fil a putain pusnais uoirement sui
            Guillaumes entresait En uo prison n  iere mais se Dieu plaist. 
            Dist Synagons   Guillaumes tu t  en uais  Forment me poise que
            iou pendu ne t  ai Toi et Landri issi mar acointai
          
            Pour soie amor de chartre te getai Mout fui derués quant ie
            Franchois mandai Or uient li termes que m  en repentirai. Le
            timonier pleui et crëantai Que de ton cors ne te feroie mal En
            douce France repairier le laissai Pour les Franchois que iou chier
            conperrai.  Dist li marchis   Synagons n  en puis mais. En ta
            prison me fëis tu grant lait  Se iou uif longes ie le te renderai
            Iou te desfi foi que doi saint Geruais Tant com ie uiue n  auras
            un ior de pais Che saces sans doutanche.  Quant Synagons ot
            Guillaume d  Orenge Paiens escrie la pute gent griffaigne   Or
            tost a lui sans nule demoraigne  Et il si fisent plus de mil et
            soissante De toutes pars les gauelos li lancent Traient saietes et
            quarriaus et engaignes.
          
            Qui dont uëist Guillaume bien deffendre De mautalent et d  ire tout
            esprendre Bien pëust dire   Teus hom ne porta lance  De
            Sarrasins afola plus de trente Paien li tüent son bon cheual d 
            Espaigne. Li quens s  escrie si que Franchois l  entendent   Äie
            Dieus saint Denise de France  Löëys l  ot et Landris li
            cataignes Li quens de Blois et Baudewins de Flandres Hernaus de
            Blaiues Baudewins de Chanpaigne Guis de Bourgoigne Anselme d 
            Alemaingne. Dist Loëÿs   Par les sains de Bretaigne Iou ai öi
            dant Guillaume d  Orenge Ou il escrie l  enseigne Charlemaine. 
            Dist Landris   Sire par saint Pol de Rauaine Escapés est de cele
            tour autaigne Paien l  assaillent car l  alommes deffendre  Dist
            Löëys   Trop i pöés atendre  A icel mot s  eslaissent tout
            ensamble Es Turs se fierent li estors recommenche  La uëissiés un
            fort estor reprendre Fierent Franchois d  espees et de lances Tant
            Sarrasin font uerser et estendre
          
            Ronpent la presse de la gent mescrëande. Landris portoit deuant tous
            l  oriflambe Ensamble od lui ot mout riche compaigne De Nerbonois
            et de ceus de Prouence. Tant fiert Landris cui maltalens engraigne
            Guillaume troeue entre la gent grifaigne Ou il l  assalent et
            forment le destraignent  En trente lieus auoit la char sanglente.
            Li quens Guillaumes ces Sarrasins detrenche De la ghisarme forment
            les espaente. uoit le Landris a poi qu  il ne forsene Fiert un
            paien Aikin de Moriane Mort le trebuce tot droit enmi la plaigne
            Prent le cheual Guillaume le presente   Sire Guillaumes montés
            sans demorance Ie sui Landris qui secors uous amaine Rois Löëys
            uous fait äide gente De ses barons de France.  El ceual monte
            Guillaumes li marchis Puis acola le timonier Landri.
          
            A tant es uous lo boin roi Löëy Dist a Guillaume   En porrés uous
            garir   Oie frans rois Dieus le uous puist merir. De faire
            feste n  auons ore loisir Ferir couient desor ces Sarrasins Qui en
            lor chartre m  ont fait set ans gesir.  Löëys l  ot mout grans
            pitiés l  en prist. Lors se refierent Franchois sour Sarrasins  La
            uëissiés fier estour esbaudir Tant Sarrasin a grant dolor morir.
            Mout i fiert bien Guillaumes li marcis De le ghisarme a mout paiens
            ochis Fiert i li rois de France Löëys Li quens de Blois et li
            quens Baudewins Franchois Breton Normant et Angeuin Trestout
            ensamble i fierent a estrif  Lors commencierent paien a dechäir.
            Rois Synagons en ot le cuer mari Le timonier a la terre abati Et
            puis a mort dant Gautier de Paris Et en après le preuost de Senlis.
            uoit le li rois bien près del sens n  issi
          
            A esperon uers Synagon en uint. Mais Landris ot un boin ceual
            repris Et dist au roi   Pour amor Dieu merchi Trop laidement me
            fist ore chäir Se ne m  en uenge ia esragerai uis Ia mais en
            France ne me uerrés uenir.  Dist Löëys   Dieus te conduie amis
             Landris lait corre le boin cheual de pris uers Synagon a sa resne
            guenchi Et Synagons uient uers lui autresi Ia porrés bien d  aus
            deus öir l  estrif. Grans cos se donent es escus d  asur bis  Rois
            Synagons premerains le feri Sa lance brise s  en uolent li esclis
            Li timoniers le fiert par tel äir L  escu li perce l  auberc li
            desmenti Parmi le cors son roit espiel li mist Par l  eskinee en
            fist le fer issir Foie et poumon li a trencié parmi Mort le
            trebuche del destrier arrabi. Adont esforce et li noise et li cris
            Franchois escrïent   Or sont paien honi  Lors uëissiés ces
            Sarrasins füir
          
            Cha fuient chent cha chinquante cha mil. Franc les encauchent par
            prés et par larris - Que uous diroie - tous les ont desconfis A
            grant dolour fisent paiens morir Li quens Guillaumes en i a mout
            ochis Tant en a mort n  est nus qui le desist. Bien s  i proua li
            fors rois Löëys Et chil de France le signori päis Sour tous les
            autres li timoniers Landris  Fors que Guillaume nus si bien n  i
            feri. Quant paien furent afolé et malmis Franchois entrerent en
            Palerne la cit A l  entrer ens ot meruillous hustin. Franc s  i
            herbergent s  ont le palais saisi Le uile prisent ainc n  i ot
            contredit. Grans fu l  eskés que Franc i ont conquis Ia mais n  ert
            iours n  en soient raempli. Au grant palais Löëys descendi Et auoec
            lui si conte palasin. Cele nuit ont grant ioie ie uous di Mout ont
            Guillaume et baisie et iöi. Li quens lor a son afaire gehi Comment
            il fu en l  ermitage pris Et come il fu noirs moines benëis
          
            Et qu  en la chartre fu set ans aconplis   Gentieus rois sire or
            m  en aués hors mis Et deliuré Diex le uous puist merir Et Diex
            maintiengne le timonier Landri Que par lui sui deliurés et garis.
            Or en irés en France a Saint Denis Et iou irai arriere a mon habit
            En l  ermitage pour Damedieu seruir. Ia mais por guerre ne m  en
            ruis fors issir Mes grans peciés i uoel espanëir.   Non ferés
            sire  dist li rois Löëys  Ains en uenrés auoec moi a Paris Et
            s  i uerrés uo seror au cler uis Si m  aiderés ma tere a maintenir.
             Dist li quens   Sire il n  ira mie ensi. Par cele foi que iou
            doi Ihesu Crist A l  ermitage me metrai au cemin Nus hom fors
            Dieus n  i uenra auoec mi.  Löëys l  ot mout grans pitiés l  en
            prist De pitié pleurent li conte et li marchis. Ensi le laissent
            desci c  a le matin. Au matinet quant il fu esclarchi A fait li
            rois sa gent a lui uenir.
          
             Signor  dist il  entendés mon auis  Palerne auons la
            Damedieu merchi Mais gardons bien qui le porra tenir En qui li
            regnes puist estre bien asis Par qui Dieus soit en la cité seruis.
             Franchois s  escrïent   Li timoniers Landris Bien le tenra car
            uassaus est eslis.  Li rois li doune et il le requelli De ses
            deus mains ses hom liges deuint. Li rois li laisse de ses gens
            quinse mil Dont il porra le regne maintenir. Li quens Guillaumes en
            fu mout esbaudis. Li rois s  apreste d  aler on son päis Lor
            harnois torsent bacheler et mescin  Cascuns estoit d  auoir bien
            raemplis. Li rois repaire cui Diex puist benëir Il et si homme en
            reuont uers Paris Landris remest en Palerne la cit. Li quens
            Guillaumes a a tous congié pris Onques ne uaut endurer ne soufrir
            Que nus alast auoec lui ce m  est uis
          
            Droit uers Prouenche acuelli son cemin. Ne sai de coi doie lonc
            plait tenir  A l  ermitage Guillaumes en reuint Et Franc en
            uienent en France a Saint Denis Ioiant en furent et mout lié lor
            ami. Mais a cort terme ce sachiés uous de fi Aront mestier de
            Guillaume au fier uis  Or recomenchent ses paines a uenir. Ore est
            Guillaumes arriere en l  ermitage Et li rois fu en France o son
            barnage Grant ioie font et li un et li autre. Li rois seiorne a
            Paris et a Chartres Cherke ses uiles ses terres et ses marces Ne
            quide mais de nul homme auoir garde. Mais a cort terme ce saciés
            bien sans faille Par grant besoing fera querre Guillaume Si come
            orrés ains que li canchons faille. Car Ysorés qui li cors Dieu mal
            fache Qui rois estoit de Coninbre le large
          
            Le uient requerre a gent et a bataille. Ainc si grans hom ne fu en
            nul lignage Quatorse piés ot de lonc li dïables Paien l  apelent
            roi Ysoré l  aufage Gros ot les puins et larges les espaules De
            cent mil Turs est sire et conestables. Quant il öi parler del grant
            damage De Synagon le boin roi honerable Que li ont fait Franchois
            par grant outrage - Mort l  ont en camp et sa terre fait gaste Sa
            gent ocise et sa cité toute arse - Grant doel en ot li glos on son
            corage - Car Synagons estoit de son lignage Frere sa mere - s  en
            ot au cuer la rage. Mahomet iure et sa chenue barbe Il mouera en
            France tel contraire Que Löëy qui tout chou a fait faire Fera
            ardoir et a ceuaus detraire Et les Franchois escorchier et
            desfaire Et la roïne fera metre a hontage  Toutes les dames de
            France l  iritage Et les puceles fera si grant outrage Qu  il les
            fera toutes metre au bersaire
          
            Et as garchons et a sa pautonnaille. Et si prendra les cités et les
            marces Car ne uoelt mais que Franc merci i aient De Saint Denis
            fera le cors saint traire Mahons en ert sires et conestables A
            Paris ert coronés a la Paske. Or fait semonre ses paiens de putage
            Tant qu  il en ot soissante mile a armes Et s  i ot bien iusc  a
            deus mile Saisnes  Grant sont et lonc menbru comme dïable Cascuns
            d  aus a une si trés grant mace La plus petite dui uilain ne
            portaissent. Mais Ysorés ot sor tous grant corsage  Quatorse piés a
            bien en son estage. Lor ost garnissent de pain et de uitaille
            Mainent de uin plus de dis mile carges Puis s  en issirent de lor
            terres saluages Pour assaillir France le delitable. Se Dieus n  en
            pense et sa mere le large Mar uirent Franc roi Synagon l  aufage.
            Or uient canchon ainc millor n  en fu faite.
          
            Or faites pais franc cheualier nobile Paien s  esmurent a mout
            grant compaignie Mien entient bien sont soissante mile Passent la
            terre et le grant desertine Ne troeuent home qui lor ost
            contredire[l. contredie]. Signor baron n  en mescreés uous mie La
            canchons est de uielle anchiserie  A icel tans que uous m  öés chi
            dire N  ert pas la tere de gens si raemplie Come ele est ore ne
            si bien gaaignie Ne tant n  en ot de riches manandies Ne de
            castiaus ne de cités garnies. On errast bien dis grans lieues ou
            quinse C  on ne trouast bourc ne castel ne uile Ou on pëust
            prendre herbergerie Paris estoit a cel iour mout petite. Tant
            ceualchierent cele gent paienie
          
            Rois Ysorés a sa grant ost banie De lor iournees ne uous sai conte
            dire  Si come il uont ont la tere escillie Et les castiaus et les
            tours abatirent Ardent et prendent et font grant descipline.
            Sounent cil graille et cil cor et chil timbre Tel noise font
            arraines et buisines Que li päis et la terre en formie. La poure
            gent en fu mout esbahie Car paien ont la terre malbaillie  Les
            poures gens del päis s  en füirent Et uauasor et dames et mescines
            Droit uers Paris ont lor uoie acuellie. Au roi se claiment de la
            gent sarrasine Qui a force ont douce France enuäie  Rois Ysorés
            amaine tel mainie Et si grant gent et tel cheualerie Mien entient
            plus de quarante mile. uo päis ardent et uostre terre escillent Et
            uos Franchois detrencent et ocïent  Plus de dis mile ont lor testes
            trenchies.
          
            Ysorés iure sa grant barbe florie Qu  il uous fera destruire a grant
            hascie Et uos Franchois et uostre baronie Et si fera destruire
            Saint Denise Ilueques ert sa grant mahomerie. Ensi sera toute
            France honie Se Dieus n  en pense li fiex sainte Marie.  Löëys l 
            ot tous li sans li formie   Dieus  dist li rois  qui tout as
            en baillie Sauués m  onnor par uostre comandie Crestïentés gardés
            ne soit perie Souspris nous ont mout grant gent paienie. Ahi
            Guillaumes frans hom chiere hardie S  or fuissiés ci bien fust
            l  oeure acomplie Tost ëussiés ceste guerre finie Mais iou quit
            bien se Dieus me benëie Qu  en l  ermitage estes mors biaus dos
            sire. Ia mais de uous non auerai äie Dieus ait uostre ame en sa
            herbergerie.  Rois Löëys a au cuer mout grant ire Pleure des iex
            et de son cuer souspire Car mout redoute Ysoré de Coninbre Qui
            uient sour lui a si grant baronie. Ses gens assamble que pas ne s 
            en detrie
          
            Tuit i afuient des castiax et des uiles Blés i amainent et uïandes
            et bisses Dedens Paris ont grant proie acuellie. Et Sarrasin ne s 
            en targierent mie  Rois Ysorés a sa gent si coitie Tant les mena
            par plains par praeries Par mons par uaus par terres enhermies
            Tant a sa uoie Ysorés esploitie Deuant Paris a sa grant ost logie.
            Tendent lor trés et lor tentes i ficent Enuiron aus toute la terre
            escillent Et Ysorés qui Damedieus maudie Enson Monmartre a s 
            enseigne drechie. De Paris uoit toutes les manandies Et les palais
            et les riches iglises Et les Franchois et les gens de la uille.
            Rois Löëys qui les a en baillie A fait souner un graille et deus
            buisines  As armes coerent li cheualier nobile. Löëys s  arme en la
            sale uoltie Puis est montés el destrier de Surie Ensamble od lui
            de cheualiers dis mile. Dist Löëys   Signour par saint Denise Se
            nous assaillent la pute gent häie
          
            Tous nous uauront detrenchier et ochirre uers aus deuons
            commenchier l  estoutie Que en nos tans ne soit France auillie Ne
            la coroune destruite n  abaissie. Dont uient teus gens dame sainte
            Marie  Et cil respondent   Nos ne uous faudrons mie.  Trestout
            armé s  en issent de la uile  Se Dieus n  en pense qui nasqui de
            la uirge Ains qu  il reuiengnent si com l  estoire crie uoldroit
            bien estre li mieudres a Pauie. De la uile issent a coite d 
            esperon Rois Löëys a dis mil compaignons Poi erent gent et paien
            erent mout. Premiers les uit li fors rois Clarions Qui a la porte
            auoit son pauillon uit les Franchois qui uienent de randon uers
            aus s  en uient brochant a esperon. Il en apele Fabur et Fauseron Et
            Corsabrin et Folart l  Esclauon
          
            Et Estrangot et le roi Dorion Le roi Clauule ki fu frere Noiron. 
            Or tost as armes  dist li rois  por Mahon Adoubés uous nobile
            compaignon ués chi le roi de Paris a bandon S  or nous escape ia
            mais ne le tenrons. Ysorés gist en cel tertre lamont Ia de son cors
            n  en uoel auoir secors  Ains que il uiegne la cité prenderons Et
            Löëy tout uif li renderons. Ia mais uers moi n  auront Franchois
            fuison Car alés est Aymeris li frans hom Mors est Guillaumes qui
            a fait tant estor Bernars ses freres il et Hernaus li rous Et
            Äymers qui fu cheualerous.  Lors fist souner un graille de laiton
            Et paien salent qui trente mile sont Et Franchois crïent  
            Monioie le Charlon  A l  assambler a grant contention Brisent ces
            lances sor ces escus a flors
          
            Crestïen fierent sour la gent paienor. La uëissiés un estour de
            randon Tante hanste fraindre et perchier tant blason Tant
            cheualier cäir fors de l  archon Tant Franc morir tant Sarrasin
            felon. Franchois i sont a grant mescief le ior Car de paiens i a
            trop grant fuison. Sonent cil graille et cil cor de laiton Rois
            Löëys i fiert par grant uigor Et tuit si home entour et enuiron.
            Rois Löëys a ochis Clarion Ia fuissent mis li paien el retor Quant
            Corsabrins uint poignant a l  estor En sa conpaigne trente mile
            felon  Franchois ochïent as ars turcois qu  il ont. Muerent
            Franchois a doel et a tristor Toute lor force ne lor uaut une flor
          
            Par fine force se metent el retour En Paris entrent si font leuer
            le pont Les portes clorre les murs hordir entor. Turc les assïent
            entour et enuiron Franchois se gaitent por garder lor honor. Grans
            fu li sieges si a duré maint ior A grant mescief sont laiens li
            pluisor Issir nen osent de laiens li millor Tant les destraignent
            cele gent paienor Souent regretent Guillaume le baron. Hui mais
            commence une boine canchon Si com Guillaumes qui cuer ot de baron
            uint a Paris coiement a larron Et comme ocist Ysoré l  Esclauon.
          
            Löëys fu dolans et äirés Mout le destrainst li fors rois Ysorés Et
            Sarrasin dont il i ot plenté. Tant les destraignent paien en la
            cité Que Franc n  en issent au main ne al uespré Li rois mëismes fu
            forment adolés. Un iour en a ses barons apelés Et entour lui les
            fist tous assambler Puis les apele ses a araisonés   Signor 
            dist il  quel conseil me donrés Trop nos ont Turc malement
            enserrés Par tans aurons poi de uin et de blé. Se iou sauoie dant
            Guillaume ou trouer Iou le feroie cherquier et demander 
          
            Se il estoit haliegres n  en santé Et il sëust con iou sui
            malmenés Il n  en lairoit por lor[l  or] de dis cités Ne me uenist
            enuers paiens tenser. Iel ferai querre certes sel me löés  Ne sai
            ou est ne en confait regné.  Franchois s  escrïent   Sire trop
            demorés Faites le querre pour Dieu de mäistés Car se paien
            sauoient par uerté Que dans Guillaumes fust encore en santé Il n  i
            uenissent pour quatorse cités Mais paien quident que li quens soit
            finés.  Franc le löerent cascuns l  a crëanté. Ensi le laissent
            tant qu  il fu auespré. Un cheualier a li rois apelé D  Auuergne
            estoit Ansëys fu només.  Ansëys frere  dist Löëys li ber 
            uous m  irés querre dant Guillaume au cort nés Parmi Prouence cel
            estrange regné
          
            Par autres terres par tout le me querés. Se ce est cose que le
            puissiés trouer Proiés li frere por sainte carité Qu  il me
            sequeure se il li uient a gré  Car assis m  ont Sarrasin et Escler
            Dedens Paris ma mirable cité Toute ma terre et mon päis gasté Que
            päisant n  i osent habiter Ne iou mëismes fors de Paris aler. Tout
            mon mescief li saurés bien conter Et iou sai bien se il est en
            santé Secorra moi iel sai par uerité Tant a en lui et ualour et
            bonté Ne me lairoit mie desiriter . Dist Ansëys   Iou li dirai
            assés Se iou le truis ia mar en douterés. Mais nus frans hom ne
            uous deuroit amer Ne honor faire ne homage porter Car les
            preudomes aués tos adossés
          
            Et fors de France et caciés et boutés Et tous lor regnes tolus lor
            irités Füi s  en sont dolant et esgaré Et lor enfans aués tous
            escumés. Cil uous sëussent mout boin conseil doner Car li preudome
            font lor signor douter. Mais li garchon li losengier proué Li
            pautounier chil sont od uous remés Et les frans homes par lor
            bordes blasmés. Rois tu les as norris et aleués Or es par aus
            honis et uergondés Ne ia par aus ne serés ramontés. Ne doit rois
            estre ne corone porter Qui de garchon fait son conseil priué Mais
            les preudomes i doit on apeler.  Dist Löëys   uous dites uérités.
            Se Dieus ce doune que soiens deliuré Chels qui sor moi sauront lor
            drois clamer
          
            Tout lor rendrai quanqu  il uauront prouer Car trop en ai
            uilainement erré.  La nuit le laissent au matin sont leué Ansëys
            est de l  errer aprestés Par une porte s  en est tos seus alés
            Comme paumiers estoit atapinés Par grant uertu acuelli son errer.
            Li rois remest dolans et abosmés N  ose a paiens uenir ne
            assambler Laiens s  en tient car nen ose faire el  Grans fu li
            sieges meruillos et mortés. Un poi lairons ichi del siege ester
            Car d  Ansëys uous uoel ore conter Qui ua querant dant Guillaume au
            cort nés 
          
            Mout a de regnes cerquiés et trespassés Et sus et ius et d  encoste
            et delés Plains et marines destrois et fremetés Montés grans mons
            et grans uals aualés Bos et riuieres et passages et gués Mout a ëu
            d  enuis de durs ostés Un an tout plain a cerkiét et erré Que de
            Guillaume n  öi nul mot parler. Tant ot cerquié que plus ne pot
            errer Par grant anui s  en prist a retorner. Parmi Prouence s  en
            est aceminés uit les desers qui tant sont encombré Et l  ermitage
            ou dans Guillaumes ert Si se porpense la ira demander Se de
            Guillaume i orra ia parler. uers le desert acuelli son errer Ains
            qu  il fust sus li conuint a süer
          
            Car mout estoit trauilliés et lassés. Dist Ansëys   Mout est cis
            forsenés Qui cha deseure estora son ostel Il uolt a Dieu par grant
            engien aler Qui uers le ciel est ensi haut montés.  Tant esploita
            Ansëys l  adurés Qu  en l  ermitage dant Guillaume a troué Deuant
            la porte ou il ert acostés. Quant il le uit si grant et si formé
            Nel connut mie ne ne l  a rauisé N  est pas merueille s  il fu
            espaentés.  Dieus  dist il  pere si grans hom ne fu nés Se il
            estoit en paradis entrés Trestous les autres en porroit hors boter.
             Il uient au conte de Dieu l  a salüé
          
            Hostel demande por sainte karité. Li quens respont   De par Dieu
            uous l  arés.  Laiens l  en maine belement et söef. Or uient
            canchons ia mais millor n  orrés Comment Guillaumes qui tant fu
            redotés uint puis en France a Paris la cité Et herberga ciés
            Bernart del fossé Quant il ocist le paien Ysoré. Or a Guillaumes
            Ansëys herbegié Cele nuit l  a ricement aaisié De teus uïandes que
            Diex li a baillié. Quant mengié orent li quens l  a arraisnié  
            Amis dont estes ne me soit pas noié.  Dist Ansëys   De France
            le regnié
          
            Hom Löëy l  empereor proisié Que paien ont a Paris assegié. Rois
            Ysorés qui tant est efforciés Entor Paris a le regne escillié
            Tant a le roi de France trauillié Hors de Paris n  ose metre le
            pié. Et li rois m  a en message enuoié Querre Guillaume le marcis au
            uis fier. Bien a un an ne finai de cerquier Par bos par uiles par
            bors et par marciés Ainc n  en öi ne parler ne plaidier. Se il est
            mors Dieus ait de lui pitié Et s  il est uis Diex le gart d 
            enconbrier Car tant l  ai quis tous en sui anuiés. Or m  en
            couient arriere repairier En douche France mon message nonchier.
            Ains que g  i uiengne ie quit par saint Richier Paris ert prise
            et li rois detrenchiés
          
            Et tout si home pendu et escorchié Car quant iou much uous di
            biaus sire chiers Petit auoient a boire et a mengier Et si n 
            atendent secors d  ome sous ciel Fors de Guillaume le marchis au
            uis fier Mais or me samble ne lor aura mestier.  Lors comencha a
            faire un doel plenier. Li quens Guillaumes l  en prist a castoier 
             Amis biaus frere le dolouser laissiés Car dieus a faire ne uaut
            mie un denier. Mors est Guillaumes ensi le quit iou bien  Li rois
            de gloire puist Löëy aidier. Comme aués non gardés nel me noiés. 
            Et cil respont   Ansëys par mon cief Nés fui d  Auuergne et si
            sui cheualiers Mais pour Guillaume deuinch truans a pié Car Löëys
            en a si grant mestier Qu  il le regrete au main a l  anuitier
          
            Iou n  en quit mais le roi uëir entier.  Et dist Guillaumes  
            Dieus uous puist auoier Et gart le roi qui Franche a a baillier
            Iou l  entent bien qu  il en a grant mestier.  A ces paroles
            comenche a lermoier Car bien conut Ansëys le guerrier Par le brach
            destre le prist sans atargier   Frere  dist il  alons
            esbanoier  Et cil respont   Biaus sire uolontiers.  Li quens
            Guillaumes l  en maine en son uergier Oiés del conte coment a
            esploitié  En sa main tint un grant pel aguisié uient a ses
            herbes qu  il ot edefiié Ainc n  i remest ne rose ne rosiers Ne
            flors de lis ne saille n  eglentiers Ainc n  i remest ne periers
            ne pumiers
          
            Ne flor de glai persins ne oliuiers  Ses boines herbes qui tant
            font a proisier A li marchis a son pel defroissié Puis les esrache
            ausi comme auersiers Par mautalent les gete en un fumier Ens el
            courtil n  en uolt nule laissier. uoit le Ansëys a merueilles li
            uient Ne desist mot por l  or de Monpellier Ne li osa n  enquerre
            n  enpeschier Por coi il a son courtil uergoignié Car le marcis a
            forment resoignié Qu  il ne le fiere de son pel aguisié. Et quant
            Guillaumes ot trestout esrachié Tout son courtil si mal apareillié
            S  i replanta ronces et boutoniers Et canesson orties ce saciés
          
            Dokes cardons a replanté arrier Et grans barleskes qui poi font a
            proisier Les piors herbes que il pot porcachier A replanté li
            quens en son uergier. Dist a son hoste   Or nous alons couchier 
             Sire  dist il  quant uous plaira si iert.  Andui s  en sont
            a l  ostel repairiét Li quens li a son lit apareilliét D  erbe
            fenee de fuelle de ramier. Li quens li doune a boire a son
            couchier A un hanap qui tint bien un sestier De mout boin cidre c 
            Ansëys auoit chier. La nuit s  en dort tant qu  il fu esclairié Al
            matinet s  est uestus et cauciés
          
            uient a Guillaume pour demander congié. Li quens li fait anchois un
            poi mengier Et puis li doune cent saus de boins deniers C  uns
            gentieus hom li ot pour Dieu bailliés Et Ansëys l  en a mout
            merchiié. Au departir l  a li quens embrachié   Frere  dist il
             a Damedieu ailliés Et il maintiengne Löëy au uis fier  Et
            Ansëys s  en ua ioians et liés uers douce France le grant cemin
            proisié Passe les terres et les amples regniés. Tous ses osteus ne
            uous sai acointier Ne iou ne uoel la canchon alongier  Tant a alé
            qu  en France s  en reuient Droit a Paris ou Ysorés se siet. Ceuls
            de la uile a forment iustichiés Et les passages et les estrois
            sentiers Li rois mëismes ert a mout grant mescief.
          
            Or uous dirai del gentil messagier  En Paris entre quant il dut
            anuitier Al palais uint Ansëys li guerriers Troeue le roi et tous
            ses cheualiers. uoi le li rois si li coert embrachier De ses
            noueles li demande et requiert. Dist Ansëys   Faites pais si m 
            oiés uoir en dirai qui qu  en doie anuier.  Dist Ansëys  
            Soufert ai grant ahan  Par toutes [terres] uous ai esté errant
            Quis ai Guillaume et arriere et auant En Lombardie et desci a
            Melant En Romenie en Espaigne le grant Et par decha iusc  as pors
            de Wissant.
          
            Iou ai mon cors trauillié plus d  un an Ainc n  arrestai un iour en
            trespassant Tant ai cerquié castiaus et mandemens Bos trespassés
            et grans aighes corans Par tantes terres ai esté trauillans Nel
            sauroit dire nus iougleres qui cant  Ainc de Guillaume n  öi ne
            tant ne quant. En un desert qui mout par estoit grans Trouai
            biaus sire un hermite manant Onques nus hom iou quit ne uit si
            grant. Iou li proiai pour Dieu herbergement Et il le fist moi
            sembla lïement. De mon affaire m  ala mout enpescant Et iou li dis
            trestout demaintenant Et d  Ysoré qui uous ua apressant Tout
            uostre anui et uo destorbement Tout li contai uo damage pesant Et
            de Guillaume que i  aloie querant.
          
            Li sains hermites m  escouta boinement Puis en plora saciés
            certainement. En son uergier me mena a itant  En sa main tint un
            pel agu deuant Ses beles entes ala brisier errant De tous ses
            arbres n  en remest uns estant Et puis ala ses herbes estrepant
            Roses et lis qui sont söef flairant. Et iou auoie une paour si
            grant Pour chou qu  il ert si grans et si poissans Et qu  il
            faisoit un si crüel sanblant N  osai mot dire pour uoir le uous
            crëant. De boines herbes n  en laissa plain un gant Puis i planta
            grans espines poignans Dokes orties et canesson puant Et
            cauketrepes et ronces ensement Ne plus n  en sai ne plus n  en
            uois contant. Mais de Guillaume n  aurés iamais garant Car il est
            mors par le mien entïent.  Löëys l  ot del cuer ua souspirant.
            Uns dus l  entent qui ot non Galerant De grant ëage bien a passé
            cent ans La teste crolle quant la parole entent Et dist au roi
            hautement en oiant   Toute ceste oeure uous dirai ie briément Iou
            le sai bien par le mien entïent  Li grans hermites qu  Ansëys ua
            nomant
          
            Ce fu Guillaumes par mon ghernon ferrant Les boines herbes qu  il
            ala errachant Li arbrissel qu  il ala defroiant Pour chou le fist
            saciés certainement  Tu as ta terre empirié durement Des gentieus
            homes des sages des uaillans Qu  ensus de toi as cachié laidement
            Desiretés les peres les enfans. Par ses frans homes est li sires
            poissans Tu n  en as nul de gentieus ne de frans Perdu les as
            rois par ton maluais sens Dont douce Franche est tournee a
            torment. Li quens Guillaumes le set bien uoirement Pour chou ala
            les herbes estrepant. Les males herbes dont fist restorement Et les
            orties les chëues puans Que li sains hom planta par mautalent. Chou
            senefie par Dieu omnipotent Les losengiers les faus les
            mescrëans Les träitours les gloutons malquerans Chels qui te
            seruent de menchoignes contant Que entor toi as tenu longement Et
            as douné t  onor et ton argent. Or t  ai iou dit de ceste oeure le
            sens.
          
            Par lor conseil serés uis recrëans Se Diex nel fait par son digne
            commant. Qui bordes croit et losenges puans Au cief de tour par
            mon cief s  en repent.  Li rois l  entent s  en a le cuer dolent
            De chou qu  il dist s  en ua bien perceuant.  uous dites uoir 
            dist li rois  Galerant Par mal conseil ai iou perdu mon sens. 
            Or uous lairai del roi et de ses gens Si uous dirai de Guillaume
            briément Qui pour le roi a son coer mout dolent Sel secorra s  il
            puet prochainement. Mout fu Guillaumes dolans et irascus Pour Löëy
            le roi qui ert ses drus Que Ysorés a son regne tolu Lui et ses
            homes a mors et confondus Que li rois n  ose issir hors de ses
            murs Dedens Paris est forment esperdus. Guillaumes iure et Dieu et
            ses uertus S  il estoit ore cinquante fois renclus S  en seroit il
            pour le roi fors issus.
          
             Diex  dist Guillaumes  qui el ciel fais uertus Ains que g  i
            uiegne crien qu  il ne soit uencus. Hé Löëys gentieus rois que
            fais tu De uous secorre ai iou trop atendu Trop ai esté en cest
            moustier repus. Häi röine Blanceflor que mar fus S  or uous en
            mainent li paien malostru Miex uauroie estre parmi le cors ferus.
            Encor sui iou et bien fors et bien durs Et reposés en ces desers cha
            sus. S  encore estoie armés et feruestus Et fuisse assis sour mon
            ceual crenu Encor ferroie iou quit del branc molu.  Par
            maltalent a son bras estendu Pour essaier sa force et sa uertu
            Prent un postel que iluec a uëu De l  habitacle qu  estoit deuant
            son huis  N  a trois uilains dechi a Montagu C  a une painte le
            crauentaissent ius Mais li marchis l  a empaint par uertu Qu  en
            deus moitiés est li postiaus rompus Et l  abitacles ius a terre
            chëus. Et dist Guillaumes   Encor ferrai iou Turs.  Après cest
            mot ne s  i aresta plus  De l  hermitage est Guillaumes issus Au
            miex qu  il pot est cauciés et uestus
          
            Del desert est contreual descendus.  Dieus  dist Guillaumes 
            par la toie uertu De uo seruice ne me trai mie ensus Après ceste
            oeure ne ruis porter escu.  Passe les uaus et les tertres agus
            Tant a erré Guillaumes li cenus En l  abeie d  Aignienes est uenus.
            Li quens Guillaumes en l  abëie entra Nus ne le uit qui ne s  en
            esmaiast. Dist l  uns a l  autre   Ce est Guillaumes la De qués
            dïables reuient il ore cha Honis soit l  abes se il rechëu l  a
            S  il le rechoit encor le comperra.  Dïent li autre   Pechié
            dites et mal Mout a pour Dieu soufert paine et trauail Mis a son
            cors pour Dieu l  esperital. Mais coustume est ce a on dit piech 
            a Que ia chaitis preudome n  amera. Mais ia li abes tant hardis ne
            sera Qu  il ost desdire ce que li quens uaudra. 
          
            Et li marchis en l  abëie entra Et la nouele en uint esnel le pas A
            dant abé qui en l  encloistre esta Et a ses moines dont grant
            plenté i a. Dist uns serians   Nel uous celerai ia ués chi
            Guillaume Signor or i parra Confait samblant chaiens on li fera. 
            Od le li abes tous li sans li mua Et li couens cascuns d  aus s 
            enbroncha Pour dant Guillaume furent pensif et mat. Dist l  uns a
            l  autre tout coiement en bas   Honis soit il qui cha le ramena
            Or somes nous uenu del trot el pas Car enuers lui nus durer ne
            porra. Car fust il ore es puis de Belinas Iusqu  en la fin cis
            dëables durra  Es uous Guillaume qui en l  encloistre entra uoi
            le li abes contre lui se leua Et li couens cascuns le salua. Et
            li marchis trestous les enclina Entr  eus s  asiet sa uie lor
            conta De cief en cief que mot ne lor cela Et del desert ou il se
            herberga Et de Palerne ou fu en cartre aual Comme Landris par son
            sens l  en geta Et Löëys qui s  ost i amena 
          
             Or l  ont assis Sarrasin desloial Dedens Paris sa grant cité
            roial Gastent le regne et metent a grant mal La gent ocïent et
            font grant batestal. Li rois de France m  a fait querre piech  a A
            malaise est dont mes cuers a grant mal Mais se iou puis deliurés
            en sera Tant com iou uiue mes cors ne li faura Ne la corone par
            moi n  abaissera Crestïentés par moi riens n  i perdra A Dieu
            seruir sui donés grant tans a. Mar i entrerent paien ne Achopart Ne
            Ysorés li glous n  i düerra. Poi me cremi quant cha outre passa
            Mais il cuidoit que mors fuisse piech  a Par saint Denis ia ne s 
            en gabera  Se iou uif auques aparmain m  en uerra Tant com iou
            uiue France ne descroistra. Aprestés moi dans abes mon ceual Et
            mon hauberc que iou chi uous laissai Mon branc d  achier et mon
            helme a cristal. Iou mourai sempres quant il auesperra Ia en ma uie
            mes cuers ioie n  aura Iusques li rois qui tant honoré m  a Ert
            deliurés d  Ysoré c  assis l  a. Rois Löëys au grant besoing m 
            aida Mes cors pour lui tous s  abandonera Et se iou muir Dieus
            qui le mont forma Le mien espir se li plaist recheura. 
          
             Sire  dist l  abes  bien uoi uous en irés Toutes uos armes
            et uo ceual raurés A Damedieu soit uos cors comandés. Mangiés un
            poi et après en irés.  Et dist Guillaumes   Si soit com dit
            aués.  La table est mise s  assïent au disner Bien fu seruis
            Guillaumes au cort nés Mout a lonc tans ne fu miex conreés Ne que
            ne fu de uin miex abeurés. Après mengier font les napes oster Lor
            graces rendent si ont Dieu aoré. Li abes fait son ceual amener
            Mais il estoit trauilliés et penés Maigres et las foibles et
            descarnés Que trait auoit a le pierre amener. L  abes le fait
            torchier et conreer Li quens le uit si commenche a plorer  
            Cheuaus  dist il  de uous ai grant pité Mout uoi uos flans
            maigres et uos costés Or uous estuet grans paines endurer Mais
            iou ne sai se me porrés porter. Ainc ne ui mais beste de tel bonté.
             Quant li ceuaus ot Guillaume parler Tost le conut et bien l  a
            rauisé
          
            Et si nel uit bien a set ans passés. Grate et henist et maine grant
            fierté Onques ne uaut pour nul home arrester Nel pot tenir serians
            ne bacelers Desci qu  il uint a Guillaume au cort nés  La se
            desroie braidist et henist cler. Et dist li abes   Merueille öir
            pöés Sire Guillaumes or oiés uerité  Dès puis cele eure de chi
            fustes tornés Ne le ui mais tel ioie demener Drechier la teste ne
            l  oreille leuer.  Et dist Guillaumes   C  est li plaisirs de Dé.
             Li ceuaus fu ricement enselés Guillaumes l  a doucement regardé
            De plaine terre est es archons montés Atout ses dras dont est
            enuelopés. Parmi la cort a un eslais doné A sa uois haute est li
            quens escrïés   Dans abes sire  dist Guillaumes li ber  Encor
            ne m  ont mie paien tüé Ains que iou muire me uoel a eus meller 
            Encor sauront quels cos iou sai doner. Mar i entrerent Sarrasin et
            Escler Se iou ataing le paien Ysoré Qui mon signor a si fort
            agreué Tel li donrai sour son hiaume gemmé Boins ert li tès se ne
            li fas fauser 
          
            Li moine l  öent si l  ont mout regardé De grant merueille l  ont
            entr  aus redoté. Li quens descent par l  estrier nöelé. Toute iour
            fait son hauberc rooler Et son ceual tout de nouel ferer Et de
            grant iour sa prouende doner Ensi le fait iusques a l  auesprer.
            Tout de grant iour sont assis au souper. L  abes fait bien le marcis
            atorner De rices dras uestir et conreer. En un frambaut fait son
            hauberc bouter Sour le ceual fist ses armes torser Puis dist au
            conte   Enuers moi entendés  I  enuoierai o uos se uos uolés De
            mes serians iusqu  a uint bien armés.  Et dist Guillaumes   Cinc
            cens mercis et grés Ia n  en menrai home de mere né Fors Damedieu
            le roi de mäisté.  Et dist li abes   Si soit con dit aués.  uint
            mars d  argent li fist l  abes doner   Sire  dist il  de cest
            argent uiués Et s  il uous falent et uous cha reuenés Sains
            Gratiiens uos en donna assés.  Li quens respont   uous me faites
            bontés Diex me doinst uiure que soit guerredoné Si sera il se
            longes puis durer. 
          
            Quant li quens fu ricement conreés El ceual monte s  a congié
            demandé Et li couens l  a a Dieu commandé N  i a celui n  en ait
            ëu pité. Et li marcis s  en est a tant tornés A l  anuitier
            aqueilli son errer. La nuis fu bele et la lune luist cler Et li
            marchis pense d  esperonner Droit uers Paris a son cemin torné 
            Dieus le conduie par la soie bonté. Un poi lairai ci de Guillaume
            ester Si uous uaudrai de Löëy conter Qui tant par est destrois et
            encombrés Qu  il n  ose issir de Paris sa cité Tant le destraint
            li fors rois Ysorés Que près s  en ua qu  il ne sont afamé. Cascun
            ior uient a la porte hurter   Ha rois  dit il  trop me faites
            ester Car te renoie si lai crestïenté Si croi Mahon et mes diex
            honerés De moi tenras toutes tes irités. Se tu nel fais tu es a
            mort liurés Iou te ferai escorchier et tüer Et tes Franchois tous
            les membres coper. C  est por noient rois que uous atendés Mors
            est Guillaumes li marcis au cort nés Ia mais de lui äide n 
            auerés.  Franchois l  öirent mout en sont adolé Mout ont souent
            Guillaume regreté
          
            Li rois mëismes a del cuer sospiré   Diex  dist il  sire qui
            en crois fus penés Orrai iou mais de Guillaume parler Se il fust
            uis iou sai par uerité Ne me laissast honir ne uergonder.  Et la
            röine a tenrement ploré. Li baron ont le roi reconforté Et Löëys a
            fait un ban crïer Que maintenant s  en uoisent Franc armer   Mieus
            uoel morir que tel honte endurer  Et il si firent quant il l  ot
            comandé As armes coerent li demaine et li per De la uile issent
            dis mile tout armé. Et li sains abes de Saint Denis i ert Deuant le
            roi a fait le clau porter Li rois de France l  a forment encliné
            Et Franc i sont forment assëuré. Et Sarrasin se cuerent tot armer
            Trente mil furent qui les ëust nonbrés. A uois escrie li fors rois
            Ysorés   Or tost paien nous auons tot troué Li rois de France
            nous uient merci crïer Lor saintuaires nous uienent deliurer. 
            Mais noient est que il a enpensé D  autre Martin le conuendra
            canter Car Franchois hurtent enfressi en lor trés Cent en ont fait
            a la tere uerser.
          
            uoi le Ysorés a poi qu  il n  est derués. As armes cuerent Sarrasin
            et Escler Li Saisne sont de Monmartre aualé Li rois les uoit ses a
            mout redoutés As Frans escrie   Baron or i ferés  Et il si
            fisent de boine uolenté Ains que li Saisne se fuissent apresté Ne
            pour combatre garni ne conreé En ont Franchois quatre cens mors
            getés. La uëissiés un estor si mortel Tante hanste fraindre et
            tant escu tröer Et tant hauberc desrompre et despaner Tant pié
            tant poing tante teste uoler Frans et paiens a terre crauenter L 
            un mort sour l  autre trebuchier et uerser. Rois Ysorés fait sa gent
            rëuser Que pour ses gens est dolans et irés. Turc s  adoberent es
            loges et es trés Mais Franc s  en sont si trés bien esproué Auoec
            l  äie le roi de mäisté Dis mil paiens lor ont le iour tüé Et le
            moitié des Saisnes afolé. Löëys a sa gent arraisoné   Signour 
            fait il  trop poons ci ester  Ci uoi uenir paiens tous abrieués.
            Bien l  auons fait Dieus en soit aorés
          
            Se nostre eskec poons laiens mener.  Franchois s  escrïent   Si
            soit com uous uolés  En Paris rentrent et rengié et seré. Grans fu
            l  eskés que il ont conquesté  Pain et uïande et char et uin et
            blé Or et argent et destriers seiornés. Rois Ysorés en est mout
            äirés Mahomet iure forment ert conperé Car Löëy fera tout
            decoper. Mais non fera se Diex l  a destiné Ains le couient a
            Guillaume parler. Or sont un poi a aise en la cité. Les portes font
            ueroillier et fermer Entour le uile font bien les murs horder Et
            les grans pons a cäines leuer Que nus n  i puet ne issir ne entrer
            Tant les destraint li fors rois Ysorés. Ses escris fait et ses briés
            seeler Sarrasins mande arrier en son regné Quarante mile en fait
            par briés mander Mais ains qu  il uiegnent erent Turc si mené Que
            tuit seront ocis et afolé Com uous orrés se il uous uient a gré.
            Se Dieus garist dant Guillaume au cort nés Mar i entrerent Sarrasin
            et Escler Car dans Guillaumes pense bien de l  errer
          
            Pour Löëy des paiens deliurer. Mais or uous doi de Guillaume canter
            Comment il uint ciés Bernart del fossé. uait s  en Guillaumes li
            marchis Fierebrace Passe les tertres et les bos et les marces Il
            ne s  arreste por uent ne por orage.  Diex  dist Guillaumes 
            qui tout le mont formastes Conseilliés moi biaus pere
            esperitables Que uaintre puisse roi Ysoré l  aufage Et deliurer
            Löëy de l  outrage Crestïenté remaigne en son estage. Se Damediex
            m  otroie par sa grace Que Ysoré puisse uaintre par armes Iou
            reuenrai arriere en l  ermitage El grant desert en Prouenche le
            large. Iou n  i ruis mais issir de l  hermitage Mais se Dieu
            plaist qui Nöé mist en l  arce De moi n  ert ia maluaise canchon
            faite. A Deu seruir userai mon ëage Iou ne ruis mais tornoier ne
            combatre
          
            Ne ia de moi n  ert maluaise retraite C  ainc träison fëisse en mon
            ëage.  uait s  en Guillaumes si come Dieus l  en maine Passe les
            tertres les uaus et les montaignes De ses iournees ne uous sai
            conte rendre. Mout par desire uëir la gent grifaigne Et qu  il en
            ait deliuré douce France Pour Löëy li doelt li cuers el uentre.
            Tant ua li quens par bos et par campaignes Qu  il est uenus droit el
            regne de France Trespasse Auchoirre et Lori et Estampes Iusc  a
            Paris ne uolt li quens atendre. uenus i est droit a un diemenche
            Trestot par nuit sor son destrier aufaigne. Mais en la uile ne
            porra il descendre Par cha defors li conuint ostel prendre. Tant a
            Guillaumes erré et esploitié Et tant par est penés et trauilliés
          
            Qu  a Paris uint sans plus de l  atargier Un diemence quant il fu
            anuitié. Ainc ne le sorent Sarrasin ne paien Car il ne doutent nul
            homme desos ciel Tant sont sëur ne se daignent gaitier. Et la
            dedens sont li auquant couchié Et li pluisor ont sour le mur
            ueillié. Tant les destraignent li cuuert renoié Que laiens n  a
            seriant ne escuier Ne nul bourgois ne uaillant cheualier Conte ne
            duc castelain ne princhier Qui n  ait paour de la teste a
            trenchier. Li rois mëismes s  en est mout esmaiés Car ne se set a
            nelui conseillier Comment il soit deliures des paiens Ne tuit si
            home ne li püent aidier. Souent regrete Guillaume od le uis fier  
            Hé gentieus quens com sui pour uous iriés Se mon grant doel sire
            quens uëissiés Ia ne fuissiés si parfont enbuissiés Pour moi
            aidier que uous n  en uenissiés. Se estes mors ia mais n  en serai
            liés.  Souent se pasme li rois sour le plancié Mout l  en
            confortent li baron cheualier.  Signor baron  dist Löëys li
            fiers  Se dans Guillaumes fust et uis et haitiés Ia Ysorés n  en
            fust si esragiés
          
            Ne si musars ne si outrequidiés Qu  il me uenist a Paris assegier.
            Or esteura douce France auillier Crestïenté et no loi abaissier
            Puis que mors est Guillaumes li guerriers.  Adont plorerent maint
            baron cheualier Tordent lor poins et font un doel plenier Pleurent
            puceles et bacheler legier. Mais il ne seuent la ioie qui lor uient
             Car dans Guillaumes a tant fait et coitié C  a la porte est uenus
            sans delaier Trestous armés de son hauberc doublier L  espee
            chainte et le hiaume lacié. Il s  arresta deuant le pont premier
            Trestous armés sour son corant destrier. uoi le li gaite si comence
            a hucher   uassaus qui estes nel me deués noier. Nous uenés uous
            ci endroit espiier Traiés uous sus sans point de l  atargier Ou
            se chou non par les iex de mon cief Iou uous quit ia tel message
            enuoier Qui uous fera les deus costés percier.
          
            Alés paiens Diex uous doinst encombrier Mandé auons Guillaume le
            guerrier Par tans uenra tout serés escillié Trop nos aués
            longement laidengiés.  Ot le Guillaumes si prist a lermoier Mout
            belement l  en prist a araisnier   Amis biaus frere iou sui uns
            crestïens D  estrange terre sui ci uns saudoiers A ceste guerre
            sui uenus gaaignier Pour Löëy et secorre et aidier Sarrasins uoel
            ocire et detrencier.  Et dist li gaite   Mout saués bien
            plaidier Qués uis dëables nous porriés uous aidier Encore auons
            tels cinc cens cheualiers Trestous li pires uous en menroit loié
            Et si nen osent monter sor lor destriers Ne de la uile n  osent
            issir plain pié Pour Ysoré cui Diex doinst encombrier.  Dist li
            quens   Frere entendés si m  oiés  On ne doit mie le poure home
            auillier Car tels est poures d  auoir et de deniers Qui trés bien
            set ferir et caploier. Li cuers d  un home uaut cent liures d  or
            mier Car uns preudom en fait mil rehaitier
          
            Et uns mauuais en fait mil trebucier Par poures cuers sont gasté
            maint regnié. Oeure la porte lai le pont ius glacier Iou uoel aler
            la dedens herbergier.  Et dist li gaite   Ia n  i metrés le pié
            Rois Löëys mes sires est couciés Et si m  a fait iurer et
            fïanchier Que n  i lairai entrer home sous ciel Trés la conplie
            desci à l  esclairier Que messes erent cantees as mostiers.  Ot le
            Guillaumes s  en est mout äiriés Mout belement rapele le portier 
             Lai moi ens frere Dieus te puist conseillier Iou te donrai dis
            saus de mes deniers.  Et cil respont   De folie plaidiés Iou nel
            feroie por les menbres trenchier. Par la defors uos conuient
            ostagier Mais por itant que estes crestïens Et que uous oi parler
            de Dieu del chiel Et que si bel aués a moi plaidié Selonc mon sens
            uous uaudrai conseillier. Ichi d  encoste delés cest mur plenier A
            un fossé qui gastés est et uiés
          
            Uns poures hom est iluec herbergiés Qui porte buisce toute ior au
            marchié. Un poure ostel a ilueques drechié Car ne puet estre cha
            dedens herbergiés  Les poures gens sont de chaiens cachié Por ce
            qu  il n  orent a boire n  a mengier. Ci parent sont forment
            amenuisié Afolé sont et mort et mehaignié  Mais cil est la en cel
            fossé muciés. Quant de sa buisce a son col descargié Et ses
            faissiaus uendus por des deniers Del pain acate et ce qu  il a
            mestier Si s  en reuient a son hostel couchier. Alés iluec anuit
            mais herbergier.  Et dist Guillaumes   Mal faites et pecié Et
            mout grant honte quant uous m  escarnissiés. Lai moi laiens se
            Dieus te puist aidier  Se chi me seuent Sarrasin et paien Iou
            serai ia ocis et detrenciés.  Et cil respont   Par foi ie n  en
            puis nient Car chi dedens ne meterés uo pié. 
          
            Et dist li quens   Tant sui iou plus iriés. Or m  en rirai en mon
            päis arrier Quant la dedens ne me lais herbergier.  Li gaite l 
            ot si l  en prist grant pitié Dist a Guillaume   Sire un poi
            uos targiés uostre besoigne irai au roi nonchier.  Et dist li
            quens   Amis uous ferés bien Iou t  atendrai de gré et
            uolentiers.  A tant li gaite descendié del plancié Iusc  al palais
            ne se uaut atargier. uait s  en li gaite s  est montés en la tor
            uient en la cambre Löëy son signor A lui parole belement par amor 
             Sire  fait il  pour Dieu le crëatour Un cheualier a la fors a
            cel pont Trestout armé sour un boin missaudor. Ne sai dont est ne
            de quel region Saudoiers est ce oi a sa raison.
          
            Pour gaaignier uous uient faire secors Et pour destruire les paiens
            orguillous Si ueut entrer cha dedens par amors.  Dist Löëys   Tu
            me sambles bricons Garde trés bien que chaiens ne uiegne hom Se tu
            ne sés et son estre et son non. C  est une espie de Sarrasins
            felons. Fui t  ent de chi n  i fai arrestison Garde la porte sour
            les ieus de ton front Que chaiens n  entre cheualiers ne garchons
            Ne uns ne autre iusc  a demain au ior.  Et dist li gaite  uostre
            plaisir feron Mais chou sera et peciés et dolors Se au camp gist
            anuit mais cis frans hom. Or s  en rira arriere en son roion Ia
            mais iou quit ne reuenra a uous.  Et dist li rois   N  en
            donroie un bouton Trop auons gent pour bien que nos faison.
            Trestout le mont ne pris un esperon Quant i  ai perdu Guillaume le
            baron. Cil me uengast d  Ysoré l  Arragon Mais perdu l  ai s  en
            ai au cuer frichon Or en perdrai ma terre et mon roion. 
          
            A tant se met li gaite ens el retour uient a la porte si puie
            contremont Dist a Guillaume sans nule arrestison   Rois Loëys uos
            a mandé par non N  i enterrés ne uous ne nus del mont Iusc  a
            demain que parra li clers iours S  il uous connoist si enterrés
            adont.  Et dist Guillaumes   N  en puis mais amis dous. Or m  en
            rirai arriere trestos sous.  A tant s  en torne dans Guillaumes li
            prous Pour Löëy a au cuer grant irour Que tant par est pour paiens
            angoissous. uait s  ent Guillaumes au gaite a congié pris Si le
            comande au roi de paradis. En petit d  eure ne sot que il deuint
            Quide qu  il uoist arriere en son päis. Li quens Guillaumes a tost
            son tour repris Par une haie lés un gasté cemin Ainc ne le sorent
            paien ne Sarrasin.
          
            El fossé entre qui fu uiés et antis Tant a erré Guillaumes li
            marchis Qu  a la maison Bernart del fossé uint Si com li gaite li
            auoit bien apris. uint a l  ostel si le uit si petit Qu  il s  en
            esmaie pour uerté le uous di.  Dieus  dist Guillaumes  quels
            osteus est ce chi Iou n  i porroie ne entrer ne gesir Ainc mais
            nus hom si poure hostel ne uit.  Il uient a l  uis del ceual
            descendi Si a parlé belement et seri   Hom de laiens pour Dieu
            parole a mi Pour l  amor Dieu qui onques ne menti Herberge moi la
            dedens un petit.  Mais li boins hom estoit ia endormis De fais
            porter ert lassés et debris. Il sailli sus tantost come il l  öi A
            l  uis s  en uient corant tos esbahis Tous soumilleus a araisnier
            le prist   Qui est che la  dist il  por saint Denis Ne sai se
            c  est malfés ne antecris Qui a ceste eure me uient ci estormir. Se
            tu es leres por folie uenis
          
            Iou n  ai deniers ne mais un parisi Se tu auoies trestout mon auoir
            pris Ia n  en seroies plus rices le matin  De tous auoirs par le
            cors saint Geri N  ai iou uaillant mie quinse angeuins.  Od le
            Guillaumes mout grans pités l  en prist Mout belement li quens li
            respondi   Ne sui pas leres freres se Dieus m  äit Ne ne te
            puet de moi nus max uenir. Soldoiers sui d  un estrange päis Pour
            ceste guerre estoie uenus chi Mais iou ne puis entrer dedens Paris
            Herberge moi se te plaist auoec ti Encor t  estra bien rendu se
            iou uif.  Ot le Bernars tantost son huis ouri Il uit le conte si
            grant et si furni Graignor de lui bien trois piés et demi. Quant il
            le uit armé et feruesti Li cuers li tramble et li sans li fremi De
            la paor a la terre s  assist. Le conte apele et belement li dist  
            Sire  dist il  pour amor Dieu merci uous ne porriés en mon
            hostel gesir
          
            Et ou girroit uos destriers arrabis Sainte Marie qui uous amena
            chi Ainc en cest siecle si grant home ne ui De uous biaus sire
            sui trestous esbahis.  Od le Guillaumes s  en a geté un ris. Li
            quens Guillaumes a chelui escouté Qui pour lui est si forment
            esfreé. Bernars l  esgarde enuiron de tos lés Et son hauberc et son
            helme gemmé Le grant espee qui li pent au costé  De la paour n 
            osa un mot souner. Dist li quens   Frere ne uous espaentés
            Herbergiés moi por sainte carité Car par moi frere nisun mal n 
            auerés.  Dist Bernars   Sire petis est li ostés. Et dist li
            quens   Dieus en puet bien penser  Dieus  dist Guillaumes 
            par uo sainte bonté
          
            S  onques fis cose qui uous uenist a gré Faites le tel que i  i
            puisse osteler.  uient a le pasne li marcis au cort nés A une
            espaule le prent a sousleuer Et Dieus i a pour le boin conte ouuré
             Li sieus abaisse si hauce li ostés Grans quinse piés eslargist
            li costés Si que li quens i puet de plain entrer Et li ceuaus
            ricement establer. uoi le Bernars s  en fu tous esfreés N  ose mot
            dire le conte a regardé Au piét li ciet a lui s  est aclinés  
            Sire dist il  pour Dieu de mäisté Estes uous sains ou uous
            estes faés   Amis biaus frere  dist Guillaumes li ber  Ains
            l  a fait Dieus par sa grant pöesté Or me pués tu ricement osteler.
             Dist Bernars   Sire ia a moi n  en parlés L  osteus est
            uostres faites uos uolentés uostre talent et uo boin comandés
          
            Car iou ferai tout ce que uous uaurés.  En l  ostel entre ne s 
            est plus arrestés Le ceual ont d  une part establé Mais Bernars n 
            a ne forrage ne blé Orge n  auaine ne nule herbe de pré.  Diex 
            dist Guillaumes  ci a mout poure ostel Ainc en ma uie ne ui si
            esgaré.  Le lit Bernart a li quens esgardé N  i a linchoel kieute
            ne drap ouuré Chou que Bernars ot le iour endossé Chou a la nuit
            car il nen auoit el. Un poi auoit de flekiere assamblé La se
            couchoit quant il auoit soupé. Poures hom fu car tout ot alöé La
            guerre l  ot malement destraué Morte ert sa feme si enfant
            autretel N  auoit que prendre ne autrui que doner Fors chou qu  il
            ot a faisselles porter  De chou se uit assés a pouerté.
          
            N  auoit uaiscel saciés par uerité Fors un pochon pour ses pois
            bäiner Une escüele ne plus n  auoit li ber Et s  aportoit de l 
            aighe en un ploumé. Le conte äide mout bien a desarmer Desour son
            lit a son hauberc geté A un postel pent le branc aceré Et le uert
            hiaume qui tant fait a löer. Ou uoit le conte si l  en a apelé  
            Sire  fait il  pour Dieu ne me celés  uos ceuaus est iou quit
            mout esraés Ainc mais ne ui si grant en cest regné Grant paour ai
            n  abace mon hostel.  Et dist Guillaumes   Amis ne uous doutés.
            Mais or me dites auons nous que souper  Et dist Bernars   Par
            Dieu de mäisté Un poi de pain aiqui me fu remés L  une moitié en
            ai anuit usé L  autre seruoie le matin au disner  Ce uous donrai
            se prendre le uolés Si ne m  aurai demain dont desiuner Ains m 
            esteura iusc  au soir consieurrer. 
          
            Od le Guillaumes s  en a mout grant pité   Frere  dist il 
            cinc cens mercis et grés Mais s  or pooies dedens Paris entrer Por
            des uïandes et del uin aporter Iou uous donroie deniers a grant
            plenté.  Dist Bernars   Sire iou irai se uolés Al gaite irai
            sauoir et demander Se iou porroie par son congié entrer.   Diex 
            dist Guillaumes  frere con tu es ber Or i ua dont Diex te puist
            ramener.  Li quens li doune de ses deniers assés Tant que cent
            saus en i ot tous contés. Dist li quens   Frere coment es tu
            només  Sire i  ai non Bernars cil del fossé Iou fui ia certes
            de grant parage nés Mais par pouerte sui tous desbaretés Ne iou ne
            uoel par les huis demander.  Od le Guillaumes s  a del cuer
            souspiré  Frere  dist il  or tost si uous hastés Mais iou
            uous pri sour totes amistés
          
            Que uous de moi a home n  en parlés. Et cil respont   Si com uous
            commandés.  A tant s  en torne Bernars sans demorer Pour des
            uïandes et del uin acater. uait s  ent Bernars li preus et li
            gentis uient a la porte belement et seri La gaite huce si l  a a
            raison mis   Lai moi laiens  dist Bernars  mes amis   Qui
            estes uous  li gaite respondi.  Iou sui Bernars del fossé iou
            uous di.  Et quel dïable aués ore cha quis   Iou uoel aler la
            dedens en Paris.   N  i enterrés se Damediex m  äit Iusqu  a
            demain que li iors ert claris. Encor serons iou quit par uous
            honi Et iour et nuit faites no porte ourir.  Et dist Bernars  
            Ne t  en coreche si Oeure la porte lai ius le pont uenir
          
            Iou te donrai cinc saus de parisis.  Li gaite l  ot s  en a geté
            un ris   Bernars  dist il  iou quit tu m  as menti Quel uif
            dïable t  ont ore si chieri Mais toutesuoies m  en irai ius a ti
            Et se iou n  ai les cinc saus que tu dis N  i enterras deuant an et
            demi.  La porte ouri ne le mist en oubli. Bernars li doune cinc
            saus sans contredit Et cil les prent qui ioians en deuint. 
            Frere  dist il  ua au Pere et au Fil Or uous est prés l  alers
            et li uenirs Tout a uos boins sans nisun contredit Or mais porrés
            et entrer et issir.  Et dist Bernars   Frere uostre merchi. 
            Bernars s  en uait la dedens en la cit uers Petit Pont acuelli son
            cemin. Mais or oiés com Bernars se contint  Capons acate et
            plouiers et pertris Pain buleté del poiure et del comin Ne la
            candoile ne mist mie en oubli
          
            Claus de girofle et poires de gardin Fain et auaine au boin
            destrier de pris. Un sac acate ou la prouende mist Un grant boucel
            ou ens il mist son uin Et des uïandes a son giron farsi. Ainc n  i
            troua uïande a son plaisir Dont n  acatast par uerté le uous di Et
            un hanap acata il ausi. Et d  escüeles fu pourement garnis Il n  en
            auoit que une en son porpris Une paiele acata ce m  est uis. A tant
            s  en torne mout fu bien aemplis Bien fu hourdés onques mais ne
            fu si Iusc  a la porte ne mist il onques fin Et cil li oeure qui
            l  argent en ot pris. Et dist li gaite   Bernars por saint Denis
            Que feras tu de chou qu  en portes chi  Et dist Bernars   Iou le
            t  aurai ia dit 
          
            Iusc  a huit iors m  en sui iou bien garnis. Iou trouai ier dis saus
            en mon chemin Ses ai tous mis et en pain et en uin Pour chou l  ai
            fait que on nes me tolist.  Et dist li gaite   Par mon cief bien
            fesis Or ua a Dieu qui te puist benëir Ia mais nen eres iour
            destorbés par mi.  Et dans Bernars son errer acuelli Tant a erré
            tout le fossé anti Si est cargiés qu  a grant paine ua il Mais la
            grant ioie li faisoit soustenir.
          
            Iusc  a l  ostel n  en prist il onques fin Quant il uint près un
            petit s  estoussi. Li quens Guillaumes maintenant l  entendi  
            Dieus  dist Guillaumes au cort nés li marcis  Chou est mes
            hostes que bien puist il uenir  A son hostel uient Bernars del
            fossé Entra en l  uis si a tout destoursé. Li quens Guillaumes au
            corage aduré Brise la busce uolontiers et de gré Le fu atise mais
            ne l  ose soufler Car il cremoit sa grant barbe alumer Et ses
            gernons qu  il ot encercelés. uoit le Bernars s  en a mout grant
            pité   Sire  dist il  pour Dieu car uous leués Traiés
            arriere et si uous reposés Car forment estes trauilliés et penés
            Si me laissiés couenir del soufler Iou quit ia bien un mengier
            atorner. Mais cele auaine qui  st en cel sac prendés
          
            Et de cel fain dont il i a plenté Si en donés uo destrier a uo
            gré. Ne l  en donroie pour quatorse cités  Se Diex m  äit iou n  i
            os abiter Car ia m  aroit mengié et estranglé.  Et dist Guillaumes
              Bernars mout es senés.  Li gentieus quens et Bernars del fossé
            Ont tant la nuit lor mengier atorné Que il par fu et quis et
            aprestés. En l  escüele ont le poiure triulé Car de mortier n  i ot
            onques parlé. Entre Bernart et Guillaume au court nés A la paiele
            sont andoi atelé  Ainc li marchis ne se uolt deseurer. Il ont
            ensamble but et mengié assés Ainc n  i ot nape c  est fine
            uérités Mais luminaire i ont a grant plenté Et d  itant fu
            Guillaumes honorés. Burent del uin si sont au fu caufé Et Bernars
            a Guillaume conforté   Sire  dist il  pour Dieu de mäisté
            Prendés en grace ce que auoir pöés Se Diex m  äit iou nel puis
            amender.  Et dist Guillaumes   Iou le preng mout en gré. 
          
            Après mengier s  est Bernars sus leués Ses deus mains iointes s  en
            a Dieu aoré  Dieus  dist Bernars  con sui boins ëurés Que si
            boin oste m  aués anuit douné. Bien a set ans acomplis et passés Que
            iou ne fui ausi bien conreés.  Tant i auoit de uïande remés Quatre
            bouuier en fuissent saolé Bernars le cuelle qui bien le ueut
            garder. Li quens se lieue si a Dieu mercïé Prent le hanap si a del
            uin uersé Bernart le puire si dist   Ostes buués   Et cil en
            but puis si l  a encliné. Dist li quens   Frere dites moi uerité
            D  un poi d  affaire que uous uoel demander.  Dist Bernars  
            Sire bien sai que uous uolés. uous me cargastes cent saus bien le
            saués Bien les saurai de cief en cief conter Par saint Denis n 
            en iert deniers celés. Iou ne pooie dedens Paris entrer Li gaite en
            ot cinc saus par saint Orner
          
            Or m  abandone le uenir et l  aler. Puis acatai tout chou que
            mestiers ert Fain et auaine et pain et uin et sel Et la uïande que
            chi uëu aués Nis les uaisciaus en ai iou acatés Cest sac mëisme
            que i  ai chi aporté Et le commin et le poiure autretel Et les
            candoiles dont aués le clarté. Toutes les pieces ne sai mie nonbrer
            Mais tant i ai de uos deniers boutés Que cha que la que en un que
            en el Iusc  a uint saus en ai iou alöé Et quatre liures me sont
            ichi remés. ués les chi sire tenés si les gardés Onques a mains
            ne m  en poi escaper.  Ot le Guillaumes s  en a un ris geté  
            Bernars  dist il  tout chou laissiés ester Que par la foi que
            doi saint Honeré Ainc cis afaires ne me uint en pensé Ne des
            deniers ne m  estoie apensés D  une autre cose te uoloie aparler.
            Se tu les as si pense del garder
          
            Ia se Dieu plaist un ne m  en renderés Aidiés uous ent et
            cauciés et uestés Ains uous quidoie auoir a saure assés Ainc mais
            ne fui pour si poi ostelés Nes reprendroie pour mil liures d  or
            cler.  Od le Bernars li cuers li est leués Deuant les piés le
            conte est aclinés Si li embrache le cauche et le soller   Dieus
            le te mire gentieus hom honerés Mais iou quit bien qu  encore me
            gabés.  Od le Guillaumes si en a ris assés   Non fais  dist il
             par sainte carité  Ia mais par moi se Dieu plaist nes perdrés.
              Hé Dieus äie  dist Bernars del fossé  Hier main fui poures
            or sui rices clamés. Or demorront li faiscel a porter Teus me tient
            uil en ceste poureté Qui dès or mais m  auera en chierté.  Lors
            prent le uin el hanap l  a uersé Au conte en doune par mout grant
            amisté Li quens le prist par boine uolenté. Quant il ont but au fu
            se sont caufé.
          
            Dist li quens  Frere me sariés uous conter De ceste guerre qui si
            uous a greué Par quel maniere uous assaut Ysorés Dist Bernars  
            Sire dirai uous uerité. Cascun matin quant li solaus apert S  en
            uient tous seus a la porte crïer    Issiés cha fors uenés a moi
            capler  Mais il par est si fort desmesurés Qu  il a nos gens si
            fort espaentés N  i a si cointe qui ost a lui iouster Li rois
            mëismes en est tous esfreés.  Dist li quens   Frere foi que uous
            me deués Porrai le iou auques tempre trouer  Et dist Bernars  
            Öil se uous uolés Mien entïent ains qu  il soit aiorné. Iou l  oc
            souent a la porte hurter Mais ne me daigne touchier ne adeser
            Quant il me uoit et uenir et aler.   Dieus  dist Guillaumes 
            par la toie bonté Otroie moi que le puisse encontrer Si que la
            guerre puisse toute affiner Et essauchier sainte crestïenté Par tel
            maniere puisse cest camp outrer
          
            Qu  en mon habit puisse encor retorner. - Ostes  dist il  saués
            que uous ferés Un poi m  estuet dormir et reposer Mais iou uous
            pri si chier que uos m  aués Esuilliés moi quant le paien öés. 
            Dist Bernars   Sire assëur uous dormés  Garderai uous ia mar en
            douterés.  Quant ot Guillaumes son ceual atourné Il s  endormi
            iouste le fu söef Bernars li preus le prent a tastoner. Mais mout
            petit a iluec seiorné Quant il l  estut feruestir et armer. S  or
            le sëussent laiens en la cité Ia fust li ostes Bernart bien
            reuidés Mais il nel seuent tant par fu bien celé. A tant es uous
            le paien Ysoré  Une grant lieue ains qu  il fust aiorné Ses
            Sarrasins fait armer en lor trés.  Signor  fait il  chi endroit
            m  atendés Se i  ai mestier secorre me uenés. Se iou pooie Löëy
            atraper Iou li uolroie tous les menbres colper. Anuit sonioie ne
            uos quier a celer Que laiens ert Guillaumes au cort nés Si se
            uenoit contre moi esprouer
          
            Or i uois iou pour mon songe auerer. Sarrasin l  ont a Mahon
            comandé Qui le ramaint hailiegre et en santé. Li Turs s  en ua pour
            son mal encontrer Par force quide destruire la cité. Iusc  a la
            porte ne s  est mie arestés A haute uois comencha a crïer   Rois
            Löëys tu aies mal dehé Se tu ne uiens cha fors a moi iouster. 
            Bernars l  öi li sans li est müés Guillaume esueille coiement et
            söef   Sire  dist il  pour sainte carité Ia est uenus li
            paiens Ysorés.   Dieus  dist Guillaumes  tu soies aorés  Il
            sailli sus s  a l  auberc endossé Bernars li lace son uert helme
            gemmé Et li quens chainst le branc a son costé. Au ceual uint si l 
            a estroit changlé De laiens ist s  est es archons montés S  ot le
            paien mout grant friente mener.  Dieus  dist Guillaumes  con
            cis glous est derués Sainte Marie et car me secorés  Dist
            Bernars   Sire se uous le comandés G  irai od uous foi que doi
            Damedé  Nenil  dist il  frere uous n  i uenrés De uo
            seruice uous rench mercis et grés
          
            De uostre amor et de uo boin hostel Se iou uif longes grant preu i
            auerés.  Dist Bernars   Sire a Damedieu alés Grant paour ai de
            uous si m  äit Dés. Ia mais iou quit sire ne reuenrés Car cis
            paiens est trop desmesurés S  il uous ocit g  en serai mout
            torblés.  Lors commencha tenrement a plorer Ses poins detort si a
            forment crïé. Et dist Guillaumes   Frere ne uous doutés Iou
            reuenrai se Diex l  a destiné.  A icest mot a le ceual hurté Des
            esperons par andeus les costés Et il li saut quinse piés mesurés.
            Le ceual broche li marcis Fierebrace Mais il n  auait a son col
            point de targe Mais en son poing tenoit l  espee traite. uers Ysoré
            s  en uient par ire faite Ou qu  il le uoit fierement l  en araisne
              Cuiuers di ua li cors Dieu mal te face Laisse dormir Löëy en
            sa sale Quant cha uenis mout fesis grant outrage
          
            Se iou uif auques certes mar i entrastes. Se Dieus garist et mon
            cors et mes armes Iou te taurai le cief sour les espaules. Tu as
            trop fait as Franchois grant damage Quant tu a force es entrés en
            lor marces Les gens destruites les abëies arses Et en Paris as
            mis le roi en gaue. Che poise moi foi que iou doi saint Blaiue
            Quant cha uenis ne te tieng mie a sage  Mais se Dieu plaist ia
            ert uengance faite.  Ysorés l  ot mais ne li en est gaires. A son
            col tient li glous une grant hace Li trenchans ot un pié et demie
            aune Quanque il ot ne prise une maaille Mout fierement a
            arraisniét Guillaume   Qui es tu ua Mahomet mal te face Qui t 
            enuoia a moi on ceste place  Et dist li quens   Iou i uing pour
            combatre.  Dist Ysorés   Que uaura ta bataille Se de teus houmes
            i auoit uint et quatre Ses ochirroie ains que creuast li aube.  
            Diex  dist Guillaumes  com cis Sarrasins plaide Que quier iou
            ci quant iou ne m  i assaie Aler m  en uoel ains que li solaus
            raie Car ne uoel pas que Löëys m  i sace.
          
            Se cis est mors perdu erent li autre.  Dist au paien   Tu es
            mout deputaire Petit me prises et iou ne te pris gaires. Iou te
            desfi des ore mais te gaite  A icest mot uers le paien s 
            eslaisse. uoi le Ysorés a poi qu  il n  en esrage La hace tint a
            ses deus mains le hauce Fiert ent le conte que mie ne l  espargne
            Amont el hiaume que trestot li enbare. Ius en abat et berils et
            topasces Mais de la coiffe ne pot il trenchier maille Li cos fu
            grans qui contreual li glace.  Diex dist li quens  com chis
            cuuers me haste Se de tels cos me donast hui mais gaires Mais ne
            uenroie arriere en l  ermitage. Mais se iou puis esploitier par
            saint Iake Ia li donrai tel cop parmi ses armes Fors ert li fers
            se li aciers nel passe.  Li quens le coite qui de ferir se haste
            Grant cop li doune sour l  elme de Cartage Que contre terre les
            pierres en auale.
          
            Li Turs trestorne et li espee glace Li brans descent contreual les
            espaules Li quens le tient qui sa force i amasse La uielle
            broigne li desront et deshace  S  ataint l  ëust li quens a plaine
            brache Après cel cop n  i couenist nul autre. Dist Ysorés  
            Cheualiers tu m  atastes. De quel päis t  ont amené dïable Cil de
            Paris n  ont pas tel uasselage Lor branc d  achier ne trencent ne
            ne taillent Con fait li tiens ne sai quel te celaisse. As caus
            douner sambles tu del lignage Des Nerbonois qui tante honte ont
            faite Iou quit tu es del parage Guillaume Qui seus uenis contre
            moi en bataille.  Lors li cort sus durement le manace Mahomet
            iure qu  il li fera contraire. La gaite estoit sour la porte en l 
            estage Les cos öi qu  il ont feru en taske Dist a nos Frans  
            Paien uoir se combatent  Et cil respondent   Dehait ait qui en
            caille Car fuissent il tout pendu a un arbre  Mais li marcis et
            Ysorés l  aufage Par mautalent fierement se rassalent Ne demorra
            s  aura li uns damage.
          
            Rois Ysorés tint le hace trenchant uers dant Guillaume est uenus
            tost corant Ferir le quide sour son hiaume luisant. Li quens se
            haste si le feri auant A l  escremie li doune en retraiant Ens el
            caon li a assis le branc Les mailles trence del hauberc iaserant
            Ainc arme nule ne li ualut un gant Le col li trence ausi con d  un
            enfant. Puis prent la teste a tout l  elme luisant Ainc n  en uaut
            plus porter ne tant ne quant Le cors laissa a tere tout sanglant Et
            sa grant hace encoste lui gisant. Li quens s  en torne Dieu en ua
            gratïant De cele honor qu  il li a fait si grant Car or set bien
            Guillaumes li uaillans Que Sarrasin n  i aront mais garant. A l 
            ostel uient la ou Bernars l  atent uoit le Bernars Dieu en ua
            merchiant Il coert encontre et par l  estrier le prent  Sire 
            dist il  bien soiés uous uenant Estes uous sains ne me celés
            noiant.   Oie biaus ostes merci Dieu le poissant. 
          
            Bernars quidoit qu  il descendist errant Mais li quens uait autre
            cose pensant. Dist li quens   Frere or oiés mon samblant  Iou m 
            en irai au cors Dieu uous commant ués chi la teste Ysoré le
            tirant. Tien si le garde iou t  en fach le present Tu i auras
            grant preu mien entïent. Senpres au iour parson l  aube aparant
            Ou après prime ou a none sonant Quant le saura Löëys et si Franc
            Il s  en istront sor les ceuax corans Desi a l  ost iront
            esperonant Tuit erent mort Sarrasin et Persant Grans ert l  eskés
            ce saciés uraiement. Quant il s  iront a Paris retornant Li qués
            que soit s  ira au roi uantant Que il a mort Ysoré le tirant. Et tu
            iras belement escoutant  Se nus s  en uant si le desment errant.
            Et il t  iront a merueille esgardant De toutes pars t  iront mout
            laidengant Au roi diront que n  en sés tant ne quant.
          
            Et tu lor mostre la teste maintenant C  ert la prouance que t  en
            feras crëant Si te fera li rois rice manant. Et si sai bien qu  il
            t  iront demandant De maintes pars et arriere et auant    Qui chou
            a fait Ainc ne fus si uaillans  Tant come pués lor ua tos iors
            celant.  Dist Bernars   Sire pour Dieu le roiamant Et se li
            rois me ua trop destraignant Que de mon cors me uoist trop
            agreuant Que dirai-iou Enseigniés moi coment Iou m  en porrai
            partir par auenant Et qui porrai atraire a mon garant. Car iou sai
            bien c  on me fera dolant Se iou n  en puis le uoir metre en auant.
             Od le Guillaumes mout grans pitiés l  en prent Lors li a dit
            belement en oiant   Frere  dist il  par Dieu le tot poissant
            Iou nel uauroie por un mui de besans Que uos por moi fuissiés mis a
            torment Or uous dirai trestout mon couenant. 
          
            Dist li marcis   Entendés ma sanblance Se Löëys uous destraint et
            tormente Pour uoir li dites sans nule demorance Que ce a fait
            dans Guillaumes d  Orenge Qui cha en uint des desers de Prouence
            Pour essauchier la corone de France. Et si li di sans nule
            demorance Od toi m  estut herbegerie prendre Que iou ne poi dedens
            Paris descendre. Or m  en reuois faire ma penitanche. Et di le roi
            que li miens cors li mande Par cele foi qu  en moi et lui est
            grande Que bien te face et doinst itele rente Dont tu te uiues a
            honor en son regne  Honor m  as faite si uoel qu  il le te rende.
            Et si li di a toutes ces enseignes Que il me uint en Palerne
            deffendre Et me geta de la prison pullente Il et Landris de France
            li cataignes. Et quant li rois m  ot faite deliurance Il s  en
            reuint en la terre de France Et iou n  i uouch auoec aus plus
            atendre
          
            Ains m  en ralai en Prouence la grande.  Dist Bernars   Sire ci
            a boines enseignes.  Adont s  en ua li quens sans demorance A
            Damedieu le suen oste commande Bernars en pleure et fait ciere
            dolente. uait s  ent li quens sour son ceual d  Espaigne Passe les
            tertres et les puis et les plaignes Saint Gratiien ala ses armes
            rendre. De dant Guillaume un petit uous lairons Quant lieus sera
            bien uos en redirons. De Löëy uous recomencerons Et des barons qui
            dedens Paris sont. Li solaus lieue si esclarchist li iours Et
            Sarrasin sont en mout grant freor. Dist l  uns a l  autre belement
            a bas sons   Par Mahomet trop ichi demorons Que ne sauons noient
            de no signor Trop a or fait Ysorés lonc seior. Ie quit mors est
            Ysorés l  Esclauons 
          
            Alons sauoir que chou est ne que non.  Cele part hurtent a coite d 
            esperon Mort le trouerent gisant sour le sablon Trestout sans
            teste gisoit mors l  Esclauons. La öissiés de Turs grant plorison
            Lor puins detorgent s  ont lor ceuax derous Pasmé en chïent set
            mile des archons. Souent maudïent Teruagant et Mahon   Ysorés
            sire chi a trop grant dolor Que feront ore uo prince et uo contor
            Ia en uo terre mais ne retornerons.  As tentes uient mout tost
            ceste raisons Que mors estoit Ysorés l  Arragons. Lors fisent doel
            ainc n  öistes grignor  Il le regretent entour et enuiron. Au cors
            en uienent poignant tout a bandon Tels trente mile qui si effreé
            sont Qu  a paines seuent dire n  öil ne non. Franc les esgardent
            qui estoient au pont uoient le doel que li Sarrasin font. A Löëy
            maintenant le dist on Et Löëys n  i fait arestison
          
            Ains fait ses gens tous prendre lor ados. As armes keurent et Franc
            et Borghignon Et Löerenc et Flamenc et Breton Plus de dis mile s 
            en issent de randon Parmi la porte laciés les confanons Et Löëys
            deuant el premier front. uers Sarrasins hurtent a esperons Löëys
            crie   Monioie le Karlon  Es Turs se fierent par grant aatison
            Tant en ocïent n  est se merueille non. Ainc de paiens n  i ot
            deffention Esbahi sont con ce fuissent mouton En fuies tornent par
            haies par buissons Cha chent cha mil pour auoir garison. Plus de
            dis mile enuers Saine s  en uont Qui se ferirent en l  aighe de
            paor L  aighe fu rade et li gués trop parfons Tuit i noierent li
            encrieme felon De Saine boire ont trop grant liurison. Et cil qui
            fuient par tertres et par mons Tout sont ocis ou mené en prison. Ne
            uous en ruis alongier le canchon Car plus i ot que nous ne uous
            disons  Tout sont destruit li Sarrasin felon. Franchois saisirent
            et trés et pauillons
          
            Escrins et coffres et males et mangons Ceuaus et muls pailes et
            siglatons De tel eskek n  öi parler nus hom. Ainc ne laissierent la
            defors se poi non En Paris entrent ou il ot ioie mout L  eskec
            departent sans noise et sans tenchon. Ainc en Paris n  ot si poure
            garchon Home ne feme ne petit enfanchon N  ait de gaaig et plenté
            et fuison Li rois mëismes en ot tout a son boin. Il et si home
            monterent el doignon Dist Löëys   Mout m  esmerueil baron Que
            n  ai uëu Ysoré l  aumachor. Se iou sauoie qui mort l  a en l 
            estor Iou li donroie mil liures de mangons.  Lors saut auant uns
            cousins Guenelon En toute France n  ot plus losengeor. Deuant le
            roi se met a genillons  Il tint la teste de Matamart le blont Niés
            Ysoré et cousins Synagon.  Sire  dist il  entendés ma raison 
            Iou l  ai ocis la prouance en moustron ués chi la teste que uous en
            aporton. 
          
            Li rois l  esgarde et li Franchois trestout La teste esgardent le
            uis et le menton Lait et hisdeus plat nés et les dens lons Rousse
            ot le barbe et esfroncié le front. Dïent Franchois   Cist sambla
            bien felon Cil qui l  a mort doit auoir riche don.  Mais iusc  a
            poi orront autre raison Car Bernars est entrés en la maison En sa
            capete si come poures hom La teste auoit a tout l  elme roont
            Estroitement l  ot mise en son giron. Parmi la gent s  en uient a
            demuchon Desci au roi n  i fist arrestison uient a Foucart si le
            prent par le poing   Leués sus maistres iou uous tieng por
            bricon Car d  Ysoré ne saués ol ne non N  ainc nel touchastes de
            fust ne de baston Ne ce n  est pas la teste a l  Esclauon. Iou sai
            mout bien qui en prist uengison Qu  en mon hostel iut ersoir uns
            frans hom Orains l  ocist ains que parust li iors
          
            I  en ai la teste qui qu  en poist ne qui non  De uo uantise aués
            mal caperon  Franc l  esgarderent come ce fust uns ors Si le
            dessachent entour et enuiron   Or cha la teste   font il 
            moustrés le nous Se le ueons mout bien le conistrons.  De toutes
            pars le porsacierent mout Dist Löëys   Par le cors saint Fagon
            Il n  a chaiens home de tel ualor Que s  il faisoit a Bernart
            desraison Ne le fëisse pendre come un larron  Tout coi le
            laissent por iceste raison. Bernars estoit en la sale uoltie Et
            Löëys li comencha a dire   Moustre le chief se Dieus te benëie. 
            Et dist Bernars   uolentiers biaus dos sire.  La teste moustre
            en l  elme de Pauie  A cercles d  or ert li helmes bien rices
            Pierres i ot rubrins et crisolites El nasel ot une esmeraude mise
          
            Par nuit oscure reluist et reflambie. El cercle d  or sont les
            letres assises Que ce estoit Ysoré de Coninbre. Li rois le uoit si
            a les letres lites. Puis prent l  autre elme s  a les letres
            coisies Que cil Foucars li ot mis en baillie. Li rois les lut si
            comencha a rire  Es letres troeue si come i  oï dire Que chou
            estoit Matamart de Luitise Niés Ysoré qui les autres iustice. Dist
            a Foucart   uuidiés ma manandie Trop uous uantés de uo
            cheualerie  Et cil s  en ua tous honteus et plains d  ire. La
            teste au roi tint Löëys li sire Franchois l  esgardent lor entente
            i ont mise La teste osterent del helme qui brunie Sa face
            esgardent qu  il ot bele et alise Les ceueus crespes et la crine
            drechie Les grenons blans et la barbe florie
          
            Le nés ot droit la bouce bien assise Grant le uïaire et amples les
            narines Haut front et plain la face colorie. Dïent Franchois  
            Cist samble bien haus prince.  Et dist li rois  Bernars ne celer
            mie Quel te dona por les sains que on prie Se tu dis uoir manans
            eres et rices Et se tu mens par les sains de Polise Iou te ferai
            desmenbrer et ochirre.  Et dist Bernars   Ne uous en dirai mie 
            Od le li rois mout forment s  en äire Prendre le fait li rois a sa
            maisnie Enpur les braies a un postel le lïent. Et dist Bernars  
            Ci a grant dïablie Quant pour bien dire me fait on tel hascie.  Et
            dist li rois  Par le cors saint Denise Se n  en dis uoir ia
            perderas la uie  Et dist Bernars   C  est uo force biaus sire
            Iou le dirai anchois que on m  ochie As uis dïables soit ore tel
            iustice  Li rois l  entent ne puet müer ne rie Bernart
            desloient as piés le roi l  assisent Et de ses dras tantost le
            reuestirent Bernars se dreche oiant trestous s  escrie Que bien l 
            öirent par la sale uoltie 
          
             Rois  dist Bernars  se Diex me benëie Et par la foi que doi
            sainte Marie Et par les fons ou iou pris baptestire Che fist
            Guillaumes au cort nés li nobiles Qui Ysoré a la teste trenchie
            Iceste guerre uous a si alegie. Or uous a bien la deserte païe Que a
            Palerne fesistes lui biaus sire Quant par uo force l  en getastes
            deliure. Pour uous aidier ot les armes saisies Et issi fors de sa
            grant desertine Pour la corone que ne fust abaissie. Or uous a
            bien uostre guerre finie. Ier nuit i uint quant la nuis fu serie
            Trestous armés el destrier de Surie
          
            Mais il ne pot entrer en ceste uile En mon hostel prist sa
            herbergerie. Mais ma maison par estoit si petite Quant il i uint
            qu  il n  i pot entrer mie Et Dieus le m  ot por lui bien
            engrangie C  ore i serroient de cheualier bien quinse. Li quens s 
            en ua qui Diex soit en äie En son desert reuoldra estre hermite
            Ia mais ne quide auoir broigne uestie.  Li rois l  entent li cuers
            li atenrie Pleure des ieus et de son cuer sospire Bernart acole
            par mout grant druerie. Toute la sale fu dont si amüie N  i a celui
            qui un tout seul mot die De chou qu  il öent trestout s  en
            esbahirent. Dist Bernars  Sire or uous ai iou dit uoir Par icel
            Dieu qui haut siet et lonc uoit.
          
            Iou crëantai au conte par ma foi Que cel present aporteroie a toi
            Car par le foi sire que iou uous doi Ne rouaisse estre chaiens
            entrés des mois. Et li marchis me dona grant auoir Bien quatre
            liures me dona il ersoir Dont iou puis faire biaus sire mon
            uoloir. Mais il uous mande par le Dieu ou ie croi Que uous tel
            cose me donés orendroit Por soie amor dont auques miex me soit Ou
            tele rente que iou puisse tenoir. A ces enseignes le te mande biaus
            rois Quant il parti a Palerne de toi Qu  il s  en rala en Prouence
            manoir Onques nus hom ne s  en ala od soi Ne n  en porta ne or
            mier ne auoir.  Et dist li rois   Par mon cief tu dis uoir
            Bernars amis sés que te di espoir L  amours del conte te doit
            auques ualoir  Tant te donrai par le cors saint Eloi Dont tu
            seras riches hom et ti oir
          
            Se tu nel pers par trop grant estreloi.  Bernars l  entent au pié
            li uait caoir Si li enbrache et baise quatre fois. Dist Bernars  
            Sire iou sui si en esfrois Iou t  en merchi et si ne sai por coi.
             Adont en rïent cheualier et bourgois Et dist li rois   Bernars
            uous aués droit Une des rues de Paris uous otroi Le millor uoir
            qui est après les trois  Iou t  en rauest sans point de male foi
            Ne en ma tere n  a si hardi Franchois Se il anui ne honte te
            faisoit Ne ta francise de noient destorboit Ne en ma uie un denier
            te toloit Ne l  en pendisse foi que doi sainte crois.  Franchois
            li löent il l  en rauest manois. uestir le fait et cauchier bien
            estroit Et si li doune dras de soie a orfrois Ceual li doune et
            riche palefroi. Bernars fu liés quant acesmé se uoit 
          
             Dieus  dist il  sire qui haut siet et lonc uoit Gardés
            Guillaume en sens et en pooir Qu  en paradis puist s  ame od lui
            auoir Hé c  a boine eure le herbergai ersoir  Or fu Bernars et
            ioians et tous liés. Li rois l  a fait mout bien apareillier Une
            grant rue li a douné en fief. Au los des Frans li a douné moullier
            Dont il issirent boin loial iretier Encor en a en France le
            regnier. Li rois en a dant Bernart araisniét   Bernars amis 
            dist Löëys li fiers  Que dist Guillaumes quant de toi departié
          
            S  en rira il en l  ermitage arrier Se iel pooie rauoir por
            enuoier G  i trametroie cinquante messagiers Car c  est li hom el
            mont que i  ai plus chier.  Dist Bernars   Sire nenil par saint
            Richier N  en reuenroit pour un mui de deniers. Ia mais en France
            ne metera les piés Ia mais li quens ne uolra guerroier Ne porter
            armes ne estor commenchier  Dieu seruira au main et au nuitier.
            Mais il uous mande salus et amistiés Comme celui ou tous ses cuers
            s  assiet Et qu  il plus aime sous la cape du ciel.   Diex  dist
            li rois  com i  en ai grant pitié Car por moi s  est longement
            trauilliés Mout a le regne par sa force essauchié Au departir nos
            a si bien aidié
          
            Que par lui sont li paien escillié France apaisie et li päis tous
            liés. Or porront mais ahaner li bouier. Diex le maintiegne qui tout
            a a iugier Car par lui somes deliuré des paiens   Grant ioie fait
            li rois et si princhier. L  aighe cornerent a un cor menuier Les
            tables metent s  assïent au mengier. Ne uous uoel pas la canchon
            eslongier  France est deliure Dieus en soit gracïés Par tout puet
            on errer et ceualchier Nus hom qui soit n  i perdroit un denier.
            Del roi uous uoel et des Franchois laissier Et de Bernart qui tout
            a gaaigniét Si uous dirai de Guillaume au uis fier Qui s  en torna
            sor son corant destrier. Tant a erré par estrange regniét
          
            Qu  il s  en reuint droit a saint Gratiien. La a ses armes et son
            ceual laissié  Par tel couent lor a li quens baillié Qu  il les
            raura se il en a mestier Por crestïens et secorre et aidier L 
            abes li a crëanté uolentiers. D  iluec s  en torne quant il ot pris
            congié Tant uait par tertres par uaus et par ramiers Qu  il s  en
            reuint en son hostel arrier. Son habitacle a fait et redrechiét Si
            a refait belement son moustier Et son courtil ra mout bien
            corteillié. Haus fu li tertres ou il fu herbergiés Et par desous ot
            un destroit mout fier Une iaue i coert qui descent d  un rochier
            Que nus ne puet passer sans encombrier. Li quens Guillaumes un iour
            a l  aighe uient
          
            uoit le passage qui fait a resoignier Ou maintes gens estoient
            perillié. Or se porpense li gentieus quens proisiés C  un pont de
            pierre i uolra estachier S  i passeront pelerin et soumier Et poure
            gent qui la iront a pié Qui n  ont ceuaus ne batiaus por nagier.
            uoir bien s  esproeue Guillaumes li guerriers  La se uoldront
            pelerin adrechier Quant il iront a Saint Gille proier Par la iront
            Rochemadoul poier A Nostre Dame qui en la roche siet. Li quens
            Guillaumes a le pont comenchié Pierres et grès a trait plus d  un
            millier. Ains qu  il ëust le premier arc drechié Le uaut diables
            sousprendre et engignier 
          
            Quanque Guillaumes pot le iour esploitier Tout li depeche par nuit
            li auersiers. Quant li marcis a l  ourage reuient Si troeue tout
            chëu et depechiét Et les grans pierres rollees el grauier. Sifaite
            uie mena un mois entier  Ainc tant ne sot ourer n  edefiier Que au
            matin ne trouast tout brisiét. S  il s  en corouche nus n  en doit
            meruillier.  Dieus  dist Guillaumes  sainte Marie aidiés Quel
            uif dëable me font cest destorbier  C  est anemis qui me ueut
            assaier Mais par l  apostle c  on a Rome requiert Se i  en deuoie
            iusqu  en un mois ueillier
          
            Si saurai iou se iou puis qui cho iert Or le uaurai cascune nuit
            gaitier.  Li quens Guillaumes durement s  äira De son ourage que
            on li depecha. Par une nuit li marchis i gaita   Dieus  dist il
             sire qui tout le mont forma S  il uous plaist sire l  oeure que
            iou i fas ueoir me laisse celui qui le m  abat.  A icest mot i
            uient li sathanas
          
            Le pont debrise et fait grant batestal De dant Guillaume durement
            se iaba Et bien s  afice ia tant n  i ouerra Trestout le iour que
            le nuit n  abatra. Mais ne set mie ce que li quens pensa  Li quens
            se saine tantost con uëu l  a A lui s  en uint c  onques n  i
            arresta Et li dïables de lui ne se garda. Li quens le prent a un
            poing par le bras   Glos  dist li quens  certes mar i entras
            Mout m  as greué mais or le conperras  Trois tours le tourne au
            quart le rue aual Si l  a geté en l  aighe trestout plat Au cäir
            ens a rendu mout grant flasc Ce sembla bien c  une tours i uersast.
             ua t  ent  dist il  dëables Sathanas Diex  dist li quens 
            qui tout le mont formas Ne soufrés sire cis glous reuiengne cha
          
            Par uo uoloir remaigne tous tans la  Et Damedieus sa proiere öi a
             Ainc li dïables puis ne s  en remua Tous tans i gist et tous tans
            i girra. L  aighe i tournoie ia coie ne sera Grans est la fosse et
            noire contreual. Quant li dïables fu en l  aighe parfont L  aighe i
            tornoie entor et enuiron Grans est la fosse nus n  i puet prendre
            fons. Maint pelerin le uoient qui la sont Et saint Guillaume souent
            requis i ont Caillaus et pierres getent el puis parfont. Tant fist
            Guillaumes qu  il parfini le pont. En l  ermitage fu tant puis li
            sains hom
          
            Qu  il i prist fin si com lisant trouon Et Dieus mist s  ame
            lassus en sa maison. Encor i a gent de religion A Saint Guillaume
            del Desert i dit on. Après sa mort ne sai que en canchon Or proion
            Dieu qu  il nous face pardon Si come il fist Guillaume le baron.
          
                  