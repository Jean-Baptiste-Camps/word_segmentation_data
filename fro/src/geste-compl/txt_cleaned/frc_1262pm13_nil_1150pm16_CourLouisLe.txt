
                  
             Oez seignor que Dex uos soit aidant Le glorïeus par
            son commandement  Plest uos oïr d  une estoire uaillant
            Bone et cortoise gentil et auenant uilains iugleres ne sai
            por quoi se uant
          
             Nul mot a dire trusque l  en li comant. De Looÿs ne lerai
            ne uos chant Et de Guillelme au cort nes le uaillant Qui
            tant soffri sor sarrazine gent  De meillor home ne quit que
            nus uos chant. Seignor baron pleroit uos d  une exemple
            D  une chançon bien fete et auenante  Quant Dex eslut nonante
            et .ix. reaumes Tot le meillor torna en douce France. Li
            maines rois ot a non Chalemaine  Cil aleua uolentiers douce
            France  Dex ne fist terre qui enuers lui n  apende  Il
            ala prendre Baiuiere et Alemaigne
          
             Et Normandie et Aniou et Bretaigne Et Lombardie et
            Nauarre et Tosquane. Rois qui de France porte corone d  or
            Preudom doit estre et uaillant de son cors  Et s  il est hom
            qui li face nul tort Ne doit garir ne a plain ne a bois
            Desi qu  il l  ait ou recreant ou mort  S  einsi nel fet dont
            pert France son los  Ce dit l  estoire coronez est a tort.
            Quant la chapele fu beneoite a Es Et li moustiers fu dedïez et
            fez Cort i ot bone tele ne uerroiz mes  .xiiii. conte
            garderent le palés. Por la iostice la poure gent i uet 
          
             Nus ne se claime qui tres bon droit n  en ait. Lors fist
            l  en droit mes or nel fet l  en mes  A couoitise l  ont
            torné li mauués  Par faus loiers remainent li droit plet.
            Dex est preudom qui nos gouuerne et pest S  en conquerront
            anfer qui est punés Le mauués puis dont ne resordront mes.
            Cel ior i ot bien .xuiii. euesques Et si i ot .xuiii.
            arceuesques 
          
             Li apoistoiles de Rome chanta messe Cel ior i ot offrende
            mout tres bele Que puis cele heure n  ot en France plus bele 
            Qui la reçut il dut bien preudom estre. Cel ior i ot bien
            .xxui. abez Et si i ot .iiii. rois coronez. Cel ior i fu
            Looÿs aleuez Et la corone mise desus l  autel  Li rois
            ses peres li ot le ior doné. Uns arceuesques est el letrin
            montez Qui sermona a la crestïenté   Baron  dist il
             a moi en entendez 
          
             Challes li maines a mout son tens usé Or ne puet plus
            ceste uie mener  Il a un fill a qui la uelt doner. 
            Quant cil l  entendent grant ioie en ont mené  Totes lor
            mains en tendirent uers Dé   Peres de gloire tu soies mercïé
            Qu  estranges rois n  est sor nos deualé   Nostre empereres a
            son filz apelé   Biax filz  dist il  enuers moi entendez
             uois la couronne qui est dessus l  autel  Par tel
            couent la te uueil ge doner  Tort ne luxure ne pechié ne
            mener Ne traïson uers nelui ne ferez
          
             Ne orphelin son fié ne li toldrez  S  einsi le fez g 
            en loorai Damedé  Pren la corone si seras coronné  Ou
            se ce non filz lessiez la ester  Ge uos deffent que uos n  i
            adesez. Filz Looÿs ueez ci la corone  Se tu la prenz
            emperere es de Rome  Bien puez mener en ost .m. et .c. homes
            Passer par force les eues de Gironde Paiene gent crauenter et
            confondre
          
             Et la lor terre dois a la nostre ioindre  S  einsi ueus
            fere ge te doing la corone  Ou se ce non ne la bailles tu
            onques. Se tu doiz prendre beau filz de faus loier Ne
            desmesure de neant abessier Fere luxure ne aleuer pechié
            Ne hoir enfant a retolir son fié Aucune fame tolir .iiii.
            loiers Ceste corone de Ihesu la te uié Filz Looÿs que
            tu ne la baillier.  Ot le li enfes onques ne mut le pié.
          
             Por lui plorerent maint uaillant cheualier Et l 
            empereres fu mout grains et iriez   Ha  las   dist il 
            comme or sui engigniez  Delez ma fame se coucha pautonier
            Qui engendra cest coart heritier. Ia en sa uie n  iert de moi
            auanciez  Qui en feroit roi ce seroit pechiez. Or li
            ferons toz les cheueus tranchier  Moines sera a Es en cel
            moustier  Tirra les cordes et sera marreglier S  aura
            prouende qu  il ne puist mandïer. 
          
             Delez le roi se sist Hernaut d  Orliens Qui mout se fist
            et orgueilleus et fier  De granz losenges le prist a aresnier
              Droiz empereres fetes pes si m  oiez. Mesire est
            iuenes n  a que .xu. anz entierz  Ia seroit morz qu  en
            feroit cheualier. Ceste besoigne s  il uos plest m  otroiez
            Trusqu  a .iii. anz que uerrons comment iert  S  il ueult
            preuz estre ne ia bon heritier Ge li rendrai de gré et
            uolentiers Et acroistrai ses terres et ses fiez.  Et dit
            li rois   Ce fet a otroier. �Granz merciz sire  dïent li
            losengier
          
             Qui parent ierent au duc Hernaut d  Orliens. Sempres fust
            rois quant Guillelmes i uient  D  une forest repere de
            chacier. Ses niés Bertran li corut a l  estrier  Il li
            demande   Dont uenez uos beaus niés  �A non Dieu sire de
            leanz del mostier Ou i  ai oï grant tort et grant pechié 
            Hernaut si uelt son droit seignor boisier  Sempres iert rois
            que François l  ont iugié. �Mal le pensa  dist Guillelmes le
            fier. Espee ceinte est entrez el mostier Deront la presse
            deuant les cheualiers 
          
             Hernaut troua mout bien apareillié  En talant ot qu  il
            li copast le chief Quant li remembre del glorïeus del ciel
            Que d  ome ocire est trop mortex pechié. Il prent le brant si
            le ra estoié Puis passe auant quant il fu porpensé Le
            poing senestre li a mellé el chief Hauce le destre enz el col
            li asiet  L  os de la gueule li a par mi brisié  Mort le
            tresbuche a terrë a ses piez. Quant il l  ot mort prent le a
            chastïer   Hé  gloz   dist il  Diex te doint encombrier
            
          
             Por quoi uoloies ton droit segnor boisier  Tu le deüsses
            amer et tenir chier Croistre ses terres et aleuer ses fiez.
            Ia de losenges n  aueras mes loier. Ge te cuidoie un petit
            esmaier Mes tu es morz n  en dorroie un denier.  uoit
            la coronne qui desus l  autel siet  Li quens la prent sanz
            point de l  atargier uient a l  enfant si li assiet el chief
              Tenez beau sire el non de Dieu del ciel Qui te
            doint force a estre iustisier   uoit le li peres de son
            enfant fu liez   Sire Guillelmes granz merciz en aiez 
            uostre lignages a le mien essaucié.   Hé  Looÿs  dist
            Challes  sire filz Tu auras tot mon reaume a tenir. Par
            tel couent le puisses retenir
          
             Qu  a hoir enfant ia son droit ne tolir N  a ueue fame
            uaillant un angeuin  Saintes yglises pensez de bien seruir
            Que ia deables ne te puisse honir. Tes cheualiers pense de
            resbaudir  Par els seras hennorez et seruiz Par totes
            terres et amez et cheriz.  De Looÿs quant le ior l  ont roi
            fet La cort depart si est remés le plet  Chascuns
            François a son hostel s  en uet. .u. anz uesqui puis Challes et
            ne mes. Challes li rois en monta el palés  Ou uoit son
            fill si li dit entreset 
          
              Filz Looÿs ne uos celerai mie Tu auras tot mon reaume
            en baillie Aprés ma mort se Dex me beneïe. Qui me
            guerroie bien sai qu  il te deffie  Cil qui me het bien sai
            ne t  aime mie  Se gel puis prendre par Deu le filz Marie
            De reançon ie n  en uueill auoir mie Einçois le fai
            detranchier et occire. Filz Looÿs a celer ne te quier
            Quant Dex fist roi por le pueple essaucier Il nel fist mie por
            fauxe loi iugier Fere luxure et aleuer pechiez < p 33>IP/>
            Ne hoir enfant por retolir ses fiez Ne ueue fame tolir .iiii.
            deniers  Ainz doit les torz abatre soz ses piez
            Encontreual et foler et plessier. Enuers les poures te doiz
            humelïer Et si lor doiz aidier et conseillier Por amor
            Dieu sa parole adrecier. uers orgueilleus te doiz fere si fier
            Comme lieparz qui gent doie mengier  Et s  il te uelt de neant
            guerroier Mandez en France les nobles cheualiers Tant qu 
            en aiez plus de .xxx. milliers  Ou mielz se fie la le fai
            assegier Toute sa terre gaster et essillier. Se le puez
            prendre ne a tes mains baillier N  en aies onques menaie ne
            pitié
          
             Einçois li fai toz les membres tranchier Ardoir en feu
            ou en la mer noier  Quar se François le tenoient soz piez
            Qui de la guerre se puissent aidier Sempres diront li felon
            losangier Et li Normant lecheor pautonnier   De si fet
            roi n  auïons nos mestier  .C. dahé ait par mi la croiz del
            chief Por lui ira en grant ost ostoier Ne a sa cort ira
            plus cortoier  Del suen meïsmes nos peüsmes paier.  Et
            autre chose te uueil filz acointier Que se tu uels il t 
            aura grant mestier  Que de uilain ne faces conseillier
            Fill a preuost ne de filz a uoier  Il boiseroient a petit por
            loier 
          
             Mes a Guillelme le nobile guerrier Fill Aymeri de
            Nerbonne le fier Frere Bernart de Breban le guerrier  Et
            s  il te uuelent maintenir ne aidier En leur seruise te puez
            mout bien fïer.  Respont li enfes   uoir dites par mon
            chief.  Il uint au conte si li chaï as piez. Li quens
            Guillelmes le corut redrecier  Il li demande   Damoiseaus
            que requiers �A non Dieu sire et menaide et pitié. Mes
            peres dit qu  estes bon cheualier N  a tel baron soz la chape
            del ciel  En uos uueil metre mes terres et mes fiez Que
            les me gardes nobile cheualier Tant que ie puisse mes
            garnemenz baillier.  Respont li quens   Par ma foi
            uolantiers. 
          
             Il li iura sor les sainz del moustier Ia n  en aura
            uaillant .iiii. deniers Ne n  en tendra plain doi ne demi pié
            S  il ne li done de gré et uolentiers. Lors uint a Challe qu 
            il ne uolt delaier  Deuant le roi se uet aienoillier  
            Droiz empereres ie uos demant congié Quar il m  estuet errer
            et cheuauchier Tot droit a Rome por saint Pere proier 
            Bien a .xu. anz a celer nel uos quier Que m  i promis mes ne
            poi esploitier. Cestui uoiage ne uueill ge plus lessier. 
            Le roi li done correceus et iriez Si li charia .xl.
            cheualiers D  or et d  argent trosse .xxx. sommiers 
          
             Au departir se corurent besier. Par tel couent i ala le
            guerrier Puis ne reuint si ot grant encombrier  Ainz fu
            morz Challes que il fust reperiez Et Looÿs remest son heritier.
            Ainz que Guillelmes peüst puis esploitier Ne il en France
            peüst puis reperier Fu il a tort enserrez et muciez Qu 
            il n  i auoit fors des membres tranchier  Trop li peüst
            Guillelmes delaier. Au moustier fu Guillelmes Fierebrace 
            Congié demande a l  emperëor Challe Et il li charge .xl. homes
            a armes D  or et d  argent .xxx. sommiers li baille. uet
            s  en li quens de neant ne se targe
          
             Et Looÿs le conuoie grant masse  Plorant apele Guillelme
            Fierebrace   Hé  gentix quens por Dieu l  esperitable
            ueez mon pere de cest siecle trespasse  uielz est et foibles
            ne portera mes armes Et ge sui iuenes et de petit aage 
            Se n  ai secors tot ira a damage.  Respont li quens   Ne
            soiez a malese Que par l  apostre que l  en requiert en l 
            arche Se ge ai fet icest pelerinage Si me mandez par
            sëaus ou par chartre Ou par tel home qui bien soit sofisable
            Ia ne leré por nul home que sache Ne uos secore o mon riche
            barnage.  uet s  en li quens de neant ne se targe. De
            ses iornees ne sai que uos contasse 
          
             Mongieu trespasse qui durement le lasse  Desi a Rome n 
            aresta Fierebrace. uet s  en Guillelmes li gentix et le ber
            Et Guïelin et Bertran l  alosé  Desoz les chapes orent les
            branz letrez Et neporquant si orent il trossez Les bons
            hauberz et les hiaumes dorez. Li escuier furent forment lassé
            Des forz escuz et des espiez porter. De lor iornees ne uos sai
            aconter  Mongieu trespassent qui mout les a lassez  Par
            Romenie se sont acheminez  Desi a Rome ne sont mie aresté.
            Cil escuier porprennent les hostiex 
          
             Cirtaige fu lor ostes apelez Celui a tot son auoir
            commandé. Cele nuit fu li quens bien conroez. Aprés
            mengier sont alé reposer  Li quens se dort qui mout par fu
            lassez. Sonia un songe dont mout fu effreez  De uers
            Roussie uint un feu embrasez Qui esprenoit Rome de trestoz lez
             Uns uiautres uint coranz toz abriuez  Des autres est
            partiz et desseurez  Guillelmes iert soz un arbre ramé
            De cele beste estoit si effraé Quar de la poe li dona un cop
            tel Tot le fesoit enuers terre cliner. Li quens s 
            esueille si se commande a Dé. Onques mes songes ne fu si
            aueré
          
             Quar Sarrazin esploitierent d  aler  Li rois Galaffres
            et li rois Tenebrez Li rois Cremus et Corsuls l  amirez
            Pris ont de Chapres les mestres fermetez. Li rois Gaifiers i
            est emprisonnez Il et sa fille sa fame a grant beautez
            Et .xxx.m. de chetis encombrez Qui tuit eüssent les chiés des
            buz seurez. Tant ama Dex Gullelme le membré Que par lui
            furent de prison deliuré Enuers Corsolt d  outre la Rouge mer
            Le plus fort home dont l  en oïst parler. Cil retrancha a
            Guillelme son nes Com uos orrez ainz qu  il soit auespré
            Se uos donez tant que uueille chanter. A cez paroles se tret a
            l  aiorner  Li quens Guillelmes s  est par matin leuez
          
             Au mostier uet le seruise escouter Totes ses armes fet
            metre sus l  autel  De l  or d  Arrabe les uolt puis rachater.
            Et l  apostoiles fu mout gentix et ber Qui se reuest por la
            messe chanter. Quant le seruise fu dit et definé Ez .ii.
            messages poignant toz abriuez  Ia conteront unes noueles tiex
            Dont mainz frans hom fu le ior aïrez Au mostier fu Guillelmes
            Fierebrace. Messe ot chantee li apostoiles sages  Quant
            il l  ot dite si uienent dui mesage Qui li aportent unes
            noueles apres  Que Sarrazin li font mout grant damage 
          
             Prise ont par force la fort cité de Chapres Pris ont
            Gaifier de Police le sage Et .xxx.m. de chetis c  uns que
            autres S  il n  ont secors qui tuit morront a glaiue. Li
            apostoiles qui fu mout amiables Demandant uet Guillelme
            Fierebrace. L  en li enseigne aual desus le marbre Ou
            prie Deu le pere esperitable Qu  il li doint force et hennor
            et barnage Et son segnor Looÿs le fillz Challe. Li
            apostoiles de neant ne se targe  Prist un baston si le hurte
            en l  espaule  Li quens se drece monstre li le uisage.
          
             Li quens Guillelmes se dreça sor ses piez Et l 
            apostoiles l  en prist a aresnier   Hé  gentils hom por
            Dieu le droiturier Et quar me dites se me porroiz aidier.
            Ia nos requierent paien et auersier Li rois Galafres qui des
            autres est chiés. Cil est destroiz qui nos souloit aidier 
            Pris est par force le riche roi Gaifier Il et sa fille et sa
            franche moillier Et .xxx.m. de chetis prisonniers S  il
            n  ont secors qui tuit perdront les chiés. �Hé  Dex aïde  
             dit li cuens au uis fier. De tant de rois se commence a
            seignier  Ses niés Bertran l  en prist a aresnier  
            Oncle Guillelmes estes uos enragiez 
          
             Ainz mes por home ne uos ui esmaier.  Respont Guillelmes
              Merci por Dieu beaux niés  Contre lor force n  a la
            nostre mestier Ainz nos conuient porquerre un mesagier A
            Looÿs le conuient enuoier Que il nos uiegne secorre et aidier.
            Challes remaigne por son droit a iugier  uielz est et frelles
            ne puet mes cheuauchier.  Et dist Bertran   De Dieu le
            droiturier Soit confonduz et morz et enragiez Qui ira ia
            cest mesage noncier S  iert ses escuz et troez et perciez
            Et ses hauberz deronz et desmailliez Et il meïsmes feruz d  un
            grant espiez Que l  en le puist connoistre a mesagier 
            Paien nos quierent a .c. et a millier  Or tost as armes n 
            auons que delaier 
          
             Deffendon nos sanz point de l  atargier.  En ceus de
            Rome n  en ot que esmaier   Pou ont de gent ne furent .c.
            millier. El mostier fu Guillelme au fier uisage  Dist l 
            apostoiles qui fu cortois et sage   Gentis hons sire pour
            Dieu l  esperitable Quar nos secour contre la gent sauuage.
            �Hé  Dex aïde   dit li quens Fierebrace  Ge sui uenu en
            mon pelerinage S  ai amené mout petit de barnage  N  ai
            que .lx. de cheualiers a armes  Contre tant rois ne porroie
            combatre. �Hé  Dex aïde   dist l  apostoiles sage
          
             uez ci saint Pere qui des ames est garde  Se por lui
            sire fez hui cest uasselage Char puez mengier les iorz de ton
            aage Et fames prendre tant comme il t  iert corage  Ne
            feras mes pechié qui te soit aspre Se tant puez faire de
            traïson te garde N  en soies quites en trestot ton aage.
            En paradis auras ton herberiaige Que nostre sires a ses bons
            amis garde  Saint Gabrïel sera uo guionage. -Hé  Dex
            aïde   dit li cuens Fierebrace  Ainz mes nus clers nen ot
            le cuer si large  Or ne leroie por nul home qu  en sache
            Ne por paien tant soit ne fol ne aspre A cez glotons ne me
            uoise combatre. Beaus niés Bertran alez prendre uoz armes
          
             Et Guïelin et li autres barnages.  Armes demande
            Guillelmes Fierebrace  L  en li aporte deuant lui en la place.
            Il uest l  auberc et le uert elme lace Et ceint l  espee par
            les renges de paile. L  en li amaine l  auferrant en la place 
            Li quens i monte si que estrier n  i baille. A son col pent
            une uermeille targe Entre ses poinz un roit espié qui taille
            A .u. clos d  or gonfanon i atache   Sire apostoiles  dit
            Guillelmes le sage  Combien auez de gent en uostre marche  
            Dist l  apostoiles   Gel uos dirai sanz faille  .iii.m.
            somes n  i a cil n  ait uentaille Et fort espié et espee qui
            taille. 
          
             Respont li quens   C  est bele commençaille. Armer les
            fetes et tote la pietaille Qui nos tendront les portes et les
            barres.  Et cil respont   Bien est droiz qu  en le face. 
            Par tote Rome acueillent lor uoiage. Quant armé furent et tuit
            uenu en place Li apostoiles lor a fet un saignacle  
            Segnor baron  dist l  apostoile sage  Qui en ce ior morra
            en la bataille En paradis sera son herbergage Que nostre
            sires a ses bons amis garde  Saint Gabrïel li sera guionages.
             Lors se leuerent chascuns saisi ses armes Enuers la
            gent orgueilleuse et sauuage. Si comme issir durent deuers les
            barges
          
             A la grant porte qui n  estoit mie basse   Seignor
            baron  dist l  apostoles sages  Ici endroit garderoiz cest
            barnage  G  irai parler a l  amiraut aufage  Se por
            auoir que prometre li sache uelt retorner et ses nes et ses
            barges Et ses granz olz qui sont sor cel riuage Ge li
            dorrai le grant tresor de l  arche  N  i demorra ne calice ne
            chape Or ne argent ne qui un denier uaille Ainz qu  il i
            muire tant gentil home sage.  Et cil responent   Bien est
            droiz qu  en le saiche.  A tant s  en torne o lui s  esmut un
            abe  Desi au tres de neant ne s  atarge. Iluec troua le
            riche roi Galaffre  Pas nel salue nen est droiz qu  il le
            face. Li riches rois par fierté le regarde.
          
             Li apostoles de maintenant l  aresne   Sire  fet-il
             ie sui ci un mesage Dieu et saint Pere qui des ames est
            garde  De seue part uos uueil dire un mesage Que retornez
            et uoz nez et uoz barges Et uoz granz olz qui ci sont
            aornable Ge uos dorrai tot le tresor de l  arche  Ne
            demorra ne calice ne chape Or ne argent qui un seul denier
            uaille Ainz que i muire tant gentil home a armes. Prenez
            conseil gentix rois deboneres.  Respont li rois   Tu n  es
            mie bien sages  Ci sui uenuz en mon droit heritage Que
            estora mes ancestres mes aues Et Romulus et Iulïus Cesaire
          
             Qui fist ces murs et ces tors et cez barres. Se ge par
            force puis cel palés abatre Quanque a Dieu monte tornerai a
            damage  Les clers quel seruent a duel et a hontage.  Li
            apostoiles si fu mout esmaiables N  i uosist estre por tot l 
            or de Cartage  Conduit demande a l  amiraut Galafre  Por
            sauf conduit .iii. Sarrazins li baille. Li rois Galaffres
            encore l  en aresne   Parlez a moi sire au chaperon large 
            Ne dites mie que ge nul tort uos face De la cité qu  est de mon
            heritage  Prenez un home apresté de ses armes G  en
            aurai un de mout riche lignage 
          
             Por champïons les metons en la place  Se uoz Dex a nul
            pooir qu  il le face Que li miens soit conquis par uasselage
            Dont auroiz Rome conquis en heritage  Ne troueroiz en trestot
            uostre aage Qui uos en toille uaillissant un fromage  Et
            se c  est chose que de couent uos faille Endeus mes filz
            retenez en hostage Que reançon un denier ne lor uaille
            Ainz les pendez amedeus a un arbre.  Quant l  apostoiles
            entent la reson sage Ne fust si liez por l  anor de Cartage 
            Dont li remembre del conte Fierebrace Qu  adoubé ot el mostier
            deuant l  arche. Bien set que mieldres ne puet porter ses
            armes.
          
             Li apostoiles fu mout bien ensaigniez  Or uoit il bien
            que Dex leur ueult aidier Quant par un home puet son droit
            desresnier. Mout requiert bien son droit uers l  auersier 
             Sire  fet il  a celer nu uos quier Quant par .ii. homes
            nos poons emplaidier uo champïon uerroie uolentiers Qui
            contre Dieu uelt Rome chalengier.  Respont li rois   Toz en
            sui aesiez.  L  en li ameine le roi Corsolt en piez Lez
            et anchés hideus comme auersier  Les eulz ot roges com
            charbon en brasier La teste lee et herupé le chief 
          
             Entre .ii. eulx ot de lé demi pié Une grant toise d 
            espaules au braier  Plus hideus home ne puet de pain mengier.
            uers l  apostoile commence a rooillier  A uoiz escrie  
            Petiz hom tu que quiers  Est ce tes ordres que hauz es
            reoigniez  �Sire  fet il  seruir doi au mostier Deu et
            saint Pere qui deuant nos est chiés. De seue part uos uorroie
            proier Que uos uoz olz retorner feïssiez  Ge uos dorrai
            le tresor del mostier  N  i remaindra calice n  encensier
            Or ne argent qui uaille un seul denier Que ne uos face ça hors
            apareillier.  Respont li rois   N  es pas bien ensaigniez
            Qui deuant nos oses ici plaidier  C  est l  ome el monde qui
            plus m  a fet irier
          
             Mon pere ocist une foldre del ciel  Toz i fu ars ne li
            pot home aidier. Quant Dex l  ot ars si fist que ensaigniez 
            El ciel monta ci ne uolt repairier  Ge nel pooie siure ne
            enchaucier Mes de ses homes me sui ge puis uenchiez  De
            ceus qui furent leué et baptisié Ai fet destruire plus de .xxx.
            millier Ardoir en feu et en eue noier. Quant ge lasus ne
            puis Dieu guerroier Nul de ses homes ne uueil ça ius lessier
            Et moi et Deu n  auons mes que plaidier  Moie est la terre et
            suen sera le ciel. Se ge par force puis prendre cel terrier
            Quanqu  a Dieu monte ferai tot essillier Les clers qui
            chantent a couteax escorchier
          
             Et toi meïsme qui sire es del mostier Ferai ardoir sor
            charbons en foier Si que le foie en cherra el brasier. 
            Quant l  apostoiles l  oï einsi plaidier N  est pas merueille
            s  il en fu esmaiez. Il et li abes prennent a conseillier 
             Par saint Denis cist Turs est enragiez  Grant merueille est
            quant terre est souz ses piez Qu  el feu d  enfer ne l  a Dex
            enuoié Ou que ne font la terre soz ses piez. Ahi 
            Guillelmes li marchis au uis fier Cil te garisse qui le mont
            doit iugier  Contre sa force n  a la teue mestier. 
            Conduit demande a Galaffre le fier
          
             Et il li charge les filz de sa moillier  Desi a Rome le
            conduient a pié. Li quens Guillelmes i est uenuz premier 
            Il le sesi par le fer de l  estrier   Sire  fet il  comme
            auez esploitié  Et quar me dites ueïstes l  auersier Qui
            contre Dieu uelt Rome desresnier  Gentix hom sire auez tant
            esploitié  �Oïl beau sire a celer nel uos quier Ce n 
            est pas hom ainz est un auersier. Se uif estoient Rollant et
            Olliuier Yue et Yuoire Haton et Berengier Et l 
            arceuesque et l  enfant Manessier Estoz de Langres et le
            cortois Gaifier
          
             Et auec els Gautier et Angelier Les .xii. pers qui
            furent detranchié Et si estoit Aymeri le guerrier Et uo
            bon pere qui fu bon cheualier Et toz uoz freres qui font
            tant a proisier Ne l  oseroient en bataille aprochier.
            �Dex   dist Guillelmes  dites moi que ce iert. Or uoi ge
            bien fauxé est le clergié. Ia dites uos que Dex par est tant
            chier Quanquë il ueult maintenir et aidier Puis ne porra
            honir ne uergoignier Ardoir en feu ne en eue noier. Mes
            par l  apostre qu  en a Rome requiert Se il auoit .xx. toises
            uers le ciel S  i combatroie au fer et a l  acier. Se Dex
            nos uelt nostre loi abessier Bien i puisse estre ocis et
            detranchiez  Mes s  il nos uelt maintenir et aidier
          
             N  a soz ciel home qui me puisse empirier Ardoir en feu
            ne en eue noier.  Quant l  apostoiles l  oï einsi plaidier 
             Ahi   dist il  nobile cheualier Cil te garisse qui en
            croiz fu dreciez  Tel hardement ne dist mes cheualier. Ou
            que tu ailles Dex te puisse aïdier Quant as en lui pensee et
            desirrier   Le braz saint Pere aporte del mostier  L 
            or et l  argent en ont fet errachier La mestre iointe font au
            conte besier Puis l  en font croiz sor le hiaume uergié
            Contre le cuer et deuant et derrier. Si fez ioiaux li ot le
            ior mestier  Ne fu puis hom quel peüst empirier Ne mes
            itant l  espés de .ii. deniers Dont li frans quens ot puis
            grant reprouier. A tant remonte sor l  auferrant destrier.
            A son col pent un escu de quartier
          
             Et en son poing son roit tranchant espié. Desi qu  au
            tertre ne se uolt atargier. Mout l  esgardoient paien et
            auersier  Dist l  un a l  autre   Ci a beau cheualier
            Et preu et sage cortois et ensaingnié  S  eüst son per ou
            deüst bataillier Fier fust encui l  estor au commencier 
            Mes uers Corsolt n  aura son cors mestier  De tiex .xiiii. ne
            dorroit un denier.  Li rois Galaffres est de son tref issuz 
            A loi de roi est chauciez et uestuz  Le tertre esgarde et
            celui qui est sus Dist a ses homes   Li François est uenuz 
            Gel uoi el tertre  bien li siet ses escuz  Cil doit combatre
            uers Corsolt le membru Mes uers lui est et chetis et menu.
            Pou i uaudra Mahomez et Cahu
          
             Se cil n  estoit par roy Corsut uaincus.  Li rois le
            mande et il i est uenu  uet li encontre ses .ii. braz estendu
              Beau niés  dist il  bien soiez uos uenu  uez le
            François sor le tertre batu  Sel requerez n  a talent qu  il
            remut.  Respont Corsolt   Morz est et confonduz   Puis
            que le uoi ia n  iert plus atenduz. Or tost mes armes n  i
            ait plus arestu   Il i corurent .uii. roi et .xu. dus
            Si li aportent soz un arbre ramu  Mes de tex armes ge cuit n 
            en ere plus  S  uns autres hom l  eüst el dos uestu Nes
            remuast por tot l  or qui onc fu.
          
             Quatorze roi armerent l  auersier  El dos li uestent une
            broigne d  acier Desus la broigne un blanc hauberc doblier
            Puis ceint l  espee dont bien tranche l  acier  Toise ot de
            lonc et de lé demi pié  Il ot son arc et son tarquois lacié
            Et s  arbaleste et ses couteaus d  acier Darz esmoluz
            afaitiez por lancier  L  en li amaine Alïon son destrier
            A grant merueille par fu le cheual fier Si desraez com i  oï
            tesmoignier D  une grant toise n  i ose en aprochier Ne
            mes celui qui en fu costumier. .iiii. dars ot a la sele
            atachiez
          
             Maces de fer a l  arçon de derrier. Li roiz Corsolz i
            monta par l  estrier  A son col pent un escu de quartier 
            Une grant toise ot l  escu a or mier  Mes arc ne lance ne
            daigna point baillier  De doubles armes l  ont bien
            apareillié. Dex  quel cheual quel peüst chastoier  Et
            neporquant il cort si le destrier Ne s  i tenist ne lieure ne
            leurier. Enuers son oncle se prist a desresnier A uoiz s 
            escrie   Fetes pes si m  oiez  Le seneschal fetes tost
            auancier Les tables metre atorner a mengier  Por cel
            François si m  estuet auancier 
          
             Plus tost l  aurai ocis et detranchié Que n  irïez demi
            arpent a pié  Ia de m  espee ne le quier atouchier Se de
            ma mace puis un cop emploier Se tot n  abat et lui et le
            destrier Ia mes frans hom ne me doint a mengier   Paien
            escrïent   Mahom te puist aidier   Tres par mi l  ost
            commença a brochier  Commandé l  ont a Mahom qu  il out chier.
            Li quens Guillelmes uit uenir l  auersier Let et hideus et des
            armes chargié  S  il le redoute nus n  en doit merueillier.
            Dieu reclama le pere droiturier   Sainte Marie com ci a bon
            destrier  Mout par est preuz por un preudome aidier
          
             Moi le couient des armes espargnier  Dex le garisse qui
            tot a a iugier Que de m  espee ne le puisse empirier  
            De tel parole n  eüst coart mestier. Guillelmes fu sor le
            tertre monté De beles armes uestu et atorné  uoit le
            paien uenir tot effraé  S  il le redoute ne fet mie a
            blasmer. A pié descent del destrier seiorné  Contre
            Orïent auoit son uis torné Une proiere a dit de grant bonté 
            N  a soz ciel home qui de mere soit né
          
             S  il la disoit par bone uolenté Au matinet quant il
            seroit leué Ia par deables ne seroit encombré. Dieu
            reclama par grant humilité   Glorïeus peres qui me feïstes
            né Feïs la terre tot a ta uolenté Si la closis enuiron
            de la mer  Adam formas et puis Euain sa per  En paradis
            les en menas ester  Le fruit des arbres lor fu abandonné
            Fors d  un pomier celui lor fu uaé  Il en mengierent ce fu
            grant foleté  Grant honte en orent quant nel porent celer.
            De paradis les en conuint aler uenir a terre foïr et laborer
            Et mortel uie soffrir et endurer. Caÿn ocist Abel par cruauté 
            Adont conuint terre brere et crïer 
          
             Uns cruieus don li fu cel ior donez  Riens n  i uenist
            qui n  esteüst aler. Dex de cel pueple cil qui ainz furent nez
            Toz les feïstes en l  arche definer Par le deluge ce fu la
            uerité  N  en eschapa seulement que Noé Et si troi filz
            et chascuns ot sa per  De totes bestes por le siecle estorer
            Male et femele fist en l  arche poser. Dex de cel siecle qui
            de ceus furent né Issi la uirge qui tant ot de bonté Ou
            uos daignastes uostre cors esconser. De char et d  os refu tes
            cors formez
          
             Et del saint sanc qui fu martir clamez. En Belleem la
            mirable cité La uos plut il beau sire a estre né Tot
            uoirement a la nuit de Noé. Sainte Anastese uos feïstes leuer 
            N  ot nule mains por uo cors hennorer  uos li rendistes tot a
            sa uolenté  Et des .iii. rois fustes uos uisité D  or et
            de mirre et d  encens esmeré  Par autre uoie les en feïs aler
            Tot por Herode qui tant ot cruauté Qui les uoloit ocire et
            desmembrer. Les Innocenz i furent decolé .iiii. .xx.m.
            trueuent li clerc letré. .xxxii. anz com autres hons charnez
            Par terre alastes le pueple doctriner 
          
             Et si alas el desert ieüner .xl. iorz acompliz et passez
            Et au deable uos lessastes pener. A blanches pasques qu  en
            doit paumes porter La uos plot il uerais Dex a aler En
            Iersalem la mirable cité Par Portes Oires que firent
            deffermer. Guerpis les riches ce fu la uerité As poures
            fu uo corages torné. Chiés Symon fustes li liepreus hostelé 
            Li .xii. apostre i furent assemblé  La Mazelaine quoiement a
            celé
          
             uint soz la table qu  el n  osa mot soner De cheres
            lermes ot uoz .ii. piez lauez De ses cheueus en aprés essuiez
             Iluec li furent ses pechiez pardonez. La fist Iudas de
            uos la cruiauté Qui uos uendi par sa grant foleté .xxx.
            deniers del tens Matusalé  En besant fustes as faus Iuïs
            liurez Et a l  estache loiez et arestez Trusqu  au matin
            que il fu aiorné Quant en un tertre uos en firent mener
            Mont Escauuaire einsi l  oï nomer. A uo col firent uostre
            grant croiz porter Et d  un mantel mout cruieus affubler 
            Ainz n  i passastes un pas par uerité Que ne fussiez feruz ou
            escopez. En sainte croiz fu uostre cors penez
          
             Et uo chier membre traueillié et lassé. Longis i uint
            qui fu buen eüré Ne uos uit mie ainz uos oï parler Et
            de la lance uos feri el costé Le sanc et l  eue l  en a as
            poinz colé  Ses eulz en tert errant uit la clarté Bati
            sa colpe par grant humilité Iluec li furent si pechié pardoné.
            Nicodemus ensemble o lui Iosé Furent uenu comme larron proué
             De la croiz orent uoz membres remüé Et el sepulcre et
            couchié et posé Et au tierz ior surrexis comme Dex. Droit
            en enfer fu uo chemins tornez  Toz uoz amis en eüstes gité
            Qui longuement i auoient esté. Si com c  est uoirs beaus rois
            de maiesté
          
             Deffent mon cors que ne soie afolé Que doi combatre
            encontre cel malfé Qui tant est granz parcreü et membré.
            Sainte Marie s  il uos plest secorez Par coardise ne face
            lascheté Qu  a mon lignage ne soit ia reprouez.  Saingne
            son uis en estant est leué. Li Sarrazins uint a lui effraé
            Ou uoit Guillelme si l  a aresonné   Di moi François garde
            ne soit celé A cui as tu si longuement parlé �uoir 
            dit Guillelmes  ia orras uerité  A Deu de gloire le roi de
            maiesté Qui me conseult par la seue bonté Que ie te
            puisse toz les membres coper Et que tu soies par moi en champ
            matez.  Dist li paiens   Tu as mout fol pensé. Cuides
            tu donc tes Diex ait poësté Que il te puist uers moi en champ
            tenser  �Gloz  dit Guillelmes  Dex te puist mal doner 
          
             Quar s  il me uelt maintenir et garder Tost essera tes
            granz orguex maté. �uoir  dit li Turs  tu as mout fier
            penser. Se tu uoloies Mahomet aorer Et le tuen Dieu
            guerpir et deffïer Ge te dorroie auoir et richetez Plus
            te dorroie que n  ot ton parenté. �Gloz  dit Guillelmes 
            Dex te puist mal doner  Que ia par moi n  iert mes Dex
            deffïez. �uoir  dit li Turs  mout iés de grant fierté
            Quant de bataille ne puis ton cors torner. Comme as tu non  ne
            le me doiz celer. �I  ai non Guillelmes li marchis a non Dé
            Filz Aymeri le uiel chanu barbé Et Hermeniart est ma mere au
            uis cler
          
             Freres Bernart de Breban la cité Frere Garin qui tant
            fet a loer De Commarchis Bueuon le redouté Frere Guibert
            d  Andernas le mainzné Si est mes freres li chetis Aÿmer
            Qui n  entre en loge n  en feste cheuroné Ainz est toz iorz au
            uent et a l  oré Et si detranche Sarrazins et Esclers 
            La uostre gent ne puet il point amer.  Li paiens l  ot a pou
            qu  il n  est desuez  Les eulz reoille s  a les sorcils leué
              Cuiuerz François or as tu trop duré Que mon lignage
            as mort et crauenté.  
          
             Li Sarrazins l  apele fierement   Diua Guillelmes
            mout as fol escïant Quant celui croiz qui ne te uaut neant.
            Dex est lasus desor le firmament  Ça ius de terre n  ot
            onques un arpent Ainz est Mahom et son commandement.
            Totes uoz messes et uostre sacrement uoz marïages ne uoz
            esposement Ne pris ie mie ne c  un trespas de uent.
            Crestïenté est tot foloiement. �Glous  dist Guillelmes  li
            cors Dieu te crauent  La teue loi torne tote a neant Que
            Mahomez ce seuent pluseur gent
          
             Il fu prophetes a Dieu omnipotent  Il uint en terre ce
            seuent mout de gent Et uint a Meques trestot premierement
            Mes il but trop par son enyurement Puis le mengierent porcel
            uilainement. Qui en lui croit il n  a nul bon talent. 
            Dist le paiens   Trop mentez malement. Se tu ueus fere tot
            mon commandement Et Mahomet croire ueraiement Ge te
            dorrai honor et chasement Plus que n  en orent onques tuit ti
            parent  Quar ton lignage est mout de haute gent  De tes
            proësces oï parler souent  C  iert granz damages se tu muerz
            ci uilment. Se tu ueus fere di le moi bonement
          
             Ou se ce non ia morras erramment. �Gloz  dit
            Guillelmes  li cors Deu te crauent  Or te pris meins que au
            commencement  En menacier n  a point de hardement. 
            Guillelmes monte mout acesmeement Estrier n  i baille n  a
            arçon ne se prent Prent son escu et a son col le pent  L 
            espié brandi par si fier maltalant L  ante a fermee a l 
            ensaigne qui pent. Li Sarrazins l  esgarde fierement Et
            dist soëf que nus hom ne l  entent   Par Mahomet ou la moie
            ame apent Cist hom est plain de mout fier hardement.  
            S  adont seüst Guillelmes son talant Et il uosist prendre l 
            acordement Ia trouast pes assez legierement.
          
              Diua François  dit Corsolt le sauuage  Por le tuen
            Dieu por qui te doiz combatre Cleimes en Rome neant en
            heritage  �Tu l  orras ia  dit li quens Fierebrace  
            Ge doi combatre a cheual et a armes El non de Dieu le pere
            esperitable. Par droit est Rome nostre emperere Challe
            Tote Romaine et trestoute Toscane  Sainz Pere en est et li
            ponz et li arches Et l  apostoile qui desoz lui le garde. 
            Respont li Turs   Tu n  es mie bien sage Quant tu par force
            ueus auoir l  eritage Dont est il droiz et reson que m 
            asailles
          
             Or te ferai mout tres bel auantage  Pren ton espié et si
            restrain tes armes Fier m  en l  escu ia ne seré muable 
            Ge uueil ueoir un pou de ton barnage Com petiz hom le puet
            fere en bataille.  Et dit Guillelmes   Fox sui se plus m  en
            targe.  Le cheual broche un grant arpent trespasse De la
            montaigne qui tant est grant et large. Tot entor lui a
            estraintes ses armes  Li Sarrazins ne se mut de la place.
            Dist l  apostoiles   Ia uerrons la bataille. Or tost a terre
            et li fol et li sage  Chascuns prit Dieu de mout riche corage
            Qu  il nos ramaint Guillelme Fierebrace
          
             Tot sain et sauf dedenz Rome la large.  Li gentix quens
            a choisi le barnage Qui por lui prïent  fox est se plus se
            targe. Le cheual broche et les resnes li lasche  Brandist
            la lance o l  ensaigne de paile Fiert le paien el mi leu de la
            targe  L  or le uerniz et le fust en trespasse Le blanc
            hauberc li rompi et desmaille La uielle broigne ne li ualut un
            paile  Par mi le cors le roit espié li passe Que d 
            autre part peüst l  en une chape Pendrë au fer qui s  en fust
            bien pris garde.
          
             Li quens Guillelmes par tel uertu s  en passe Le buen
            espié hors del cors li errache. Ainz li paiens n  en perdi son
            estage Ainz dist soëf que nus hom ne le sache   Par
            Mahomet a qui ai fet homage Mout par est fox qui petit home
            blasme Quant il le uoit entrer en grant bataille. Quant
            ge le ui hui main en cest herbage Mout pou prisai et lui et
            son barnage Et d  autre part le tien ge a folage Quant
            desor moi li donai auantage Qu  ainz mes par home ne reçui tel
            damage.  Tele angoisse a a pou qu  il ne se pasme. Li
            quens Guillelmes del referir se haste.
          
             Guillelmes fu mout uertueus et forz  Le paien a feru par
            mi le cors Par si grant ire en a le fer tret hors Tote la
            gorge li derompi del col Qu  a terre chiet le buen escu a or.
            Tuit cil de Rome s  escrïent a efforz   Refier frans hom
            Dieu sostiegne ton cors  Sainz Pere sire soiez garant as noz
              Li quens Guillelmes a entendu les moz Le destrier
            broche qui li desserre tost Brandist la hante le confennon
            destort Fiert le paien sor l  auberc de son dos Qu  il
            li demaille et derront et desclot  La uielle broigne ne li
            ualu .ii. clos  L  espié li mist par le mi leu del cors
            Que d  autre part en parut le fer hors.
          
             De mendre plaie fust uns autres hons morz. Li Sarrazins
            ne s  est de riens estorz  A son arçon a pris un iauelot
            Enuers Guillelme l  a lancié si tres fort Si bruit le cop com
            foldre qui destort. Li quens s  abesse qui ot pëor de mort
            Triers l  armeüre le feri sor le col  Dex le gari que en char
            nel tochot.  Diex  dist li quens  qui formastes saint
            Loth Deffent moi sire que ie ne muire encor. 
          
             Li Sarrazins se sent naurez parfont  Le bon espié li
            gist sor le pormon Le sanc en raie desi a l  esperon  Et
            dist soëf que ne l  entendi hom   Par Mahomet dont i  atent
            le pardon Ainz mes par home n  oi tel destrutïon  Et d 
            autre chose me retieng a bricon Quant desor moi li deliurai le
            don.  Un dart molu tenoit le glot felon Enuers Guillelme
            le lança de randon Si bruit le cop comme un alerïon. Li
            quens guenchi qui douta le gloton Por quant li tranche son
            escu a lïon  La uieille broigne ne li fist garison  Lez
            le costé li passe a tel randon Que d  autre part fiert .ii.
            piez el sablon.
          
             uoit le Guillelmes si tint le chief enbron Dieu reclama
            par son saintime non   Glorïeus pere qui formas tot le mont
            Qui feïs terre sus le marbrin perron De mer salee la closis
            enuiron Adam feïs de terre et de lymon Euain sa per que
            de fi le sauon De paradis lor feïstes le don Le fruit
            des arbres lor meïs a bandon Fors d  un pomier lor ueastes le
            don  Cil en mengierent ne firent se mal non Mes puis en
            orent male rendatïon Qu  en enfer furent el puis de Baratron
            Qu  adont seruoient Belzebu et Noiron. A unes pasques a la
            processïon Que d  une arnesse cheuauchas le faön >IP>141>Si
            uos siuirent li petit enfançon  As blanches pasques en font
            processïon Et un et autre li prestre et li clerion. Et
            herberias chiez le liepreus Symon. La Magdalaine feïstes le
            pardon Qui mist ses eulz sor uoz piez a bandon  Et i
            plora par bone ententïon  Tu l  en leuas a mont par le menton
            De ses pechiez li feïstes pardon. La fist Iudas de uos la
            traïson  Il uos uendi s  en ot mal guerredon .xxx.
            deniers en reçut le felon. Et en la croiz fustes mis a bandon 
            Iuïf en firent comme encrieme felon  Ne uorrent croire uostre
            surrectïon. El ciel montas au ior d  acensïon  Nos uenra
            sire la grant redemptïon Au iugement ou tuit assembleron.
          
             La ne uaudra pere au fil un bouton Neïs le prestre n 
            iert auant del clerçon Ne l  arceuesque de son petit garçon
            Li rois del duc ne li cuens del troton. Et as apostres donas
            confessïon  Meïs saint Pere el chief de pré Noiron Et
            conuertis saint Pol son compaignon  Garis Ionas el uentre del
            poisson La Magdelaine feïstes le pardon Et Danïel en la
            fosse au lïon  Symon meïsmes abatis le felon  Moÿsés
            uit la flambe enz el buisson Qui n  ardoit busche ne ne fesoit
            charbon. Si com c  est uoirs et croire le doit on
            Deffent mon cors de honte et de prison
          
             Que ne m  ocie cest Sarrazin felon. Tant porte d  armes
            qu  aprochier nel puet on Quar s  arbaleste pent a son
            gamboison Maces de fer uoi pendre a son arçon. Se cil n 
            en pense qui Longis fist pardon Ia n  iert conquis trop a d 
            armes foison.  Corsolz li dist .iii. moz par retraiçon 
             Ahi  Guillelmes comme as cuer de felon  A grant merueille
            sembles bon champïon De l  escremir ne resembles bricon
            Mes par cez armes n  auras ia garison.  Lors trestorna le
            destrier arragon Et tret l  espee qui li pent au giron Et
            fiert Guillelme par tel deuisïon
          
             Que le nasal et l  eaume li derront Tranche la coiffe de
            l  auberc fremillon Et les cheueus li tranche sor le front
            Et de son nes abat le someron  Maint reprouier en ot puis li
            frans hom. Li cops deuale par de desus l  arçon Que del
            cheual li a fet .ii. tronçons. Li cops fu granz si uint de
            grant randon Que .iii.c. mailles en abat el sablon  L 
            espee uole hors des mains au gloton. Li quens Guillelmes saut
            en piez contremont Et trait Ioieuse qui li pent au giron 
            Ferir le cuide par desus l  eaume a mont Mes tant est granz et
            parcreüz et lons N  i auenist por tot l  or de cest mont.
            Li cops descent sor l  auberc fremillon Que .iii.c. mailles en
            abat el sablon. La uielle broigne fist au Turc garison 
          
             Ne l  empira uaillant un esperon. Corsolz li dist .ii.
            moz par contençon   Ahi  Guillelmes comme as cuer de felon
             Ne ualent mes ti cop un haneton.  Tuit cil de Rome s 
            escrïent a haut ton Et l  apostoiles qui fu en grant friçon 
             Saint Pere sire secor ton champïon  Se il i muert male
            iert la retraiçon  En ton mostier por tant com nos uiuon
            N  aura mes dit ne messe ne leçon.  Li quens Guillelmes a la
            chiere membree Fu toz armez sor la montaigne lee  uoit le
            paien qu  ot perdue s  espee
          
             De son cheual ot tranchié l  eschinee. Li Turs passe
            outre plus d  une arbalestee  Tot en poignant sa mace a
            destrossee Enuers Guillelme reuient gueule baee  Ausi
            escume comme beste eschaufee Que li chien chacent en la selue
            ramee. Li quens le uoit s  a sa targe leuee  Li Turs i
            fiert de si grant randonee De chief en autre li a route et
            fauxee Emprés la bocle li a tote copee  Par le pertuis i
            passast de uolee Uns esperuiers sanz point de demoree.
            Enprés le hiaume est la mace passee Bessa le chief a icele
            encontree. Ia mes par lui ne fust Rome aquitee
          
             Se Dex ne fust et la uirge henoree. Tuit cil de Rome
            hautement s  escrïerent  Dist l  apostoile   Que fes tu or
            saint Pere  Se il i muert c  iert male destinee  En ton
            mostier n  iert mes messe chantee Tant com ge uiue et ge aie
            duree.  Li quens Guillelmes fu mout estoutoiez Et de cel
            cop fu durement chargié  Et d  une chose est il mout
            merueillié Que li Turs a tant duré el destrier Por ce
            qu  il ot tant durement saignié Que s  il uosist il l  eüst
            mis a pié
          
             Mes il espargne quanqu  il puet le destrier Quar il se
            pense s  il le puet gaaignier Bien li porroit encore auoir
            mestier. Li Sarrazins uint a lui correciez  Ou uoit
            Guillelme si l  a contralïé   Cuiuerz François ore es mal
            engigniez Quar de ton nes as perdu la moitié  Or seras
            mes Looÿs prouendier Et ton lignage en aura reprouuier.
            Or uoiz tu bien ne te puez plus aidier  O tot ton cors m  en
            estuet reperier Quar l  amirauz m  atent a son mengier 
            Mout se merueille que ie puis tant targier.  Il s  abessa uers
            son arçon premier De deuant lui le uoloit enchargier
          
             Trestot armé sor le col del destrier. uoit le Guillelmes
            le sens cuide changier  Bien fust en ese por son cop emploier
            Et fiert le roi ne le uolt espargnier Par mi son hiaume qui
            fu a or uergié Que fleurs et pierres en a ius trebuchié
            Et li trancha le mestre chapelier  La bone coiffe couint il
            empoirier Que plaine paume li fent le hanepier  Tot l 
            embroncha sor le col del destrier  Les armes poisent ne se
            puet redrecier.  Diex  dist Guillelmes  or ai mon nes
            uengié  Ne serai mes Looÿs prouuendier >IP>159>Ne
            mon lignage n  en aura reprouuier.  Son braz a fors des
            enarmes sachié L  escu gita enz el champ estraier  Tel
            hardement ne fist mes cheualier  Se li Turs fust sain et sauf
            et entier Par grant folie fust li plez commenciez  Mes
            Dex ne plot plus se peüst aidier. Li quens Guillelmes ne uolt
            mie atargier  A ses .ii. poinz sesi le brant d  acier Et
            fiert le roi sanz point de l  espargnier Par mi les laz de
            son hiaume uergié  La teste o l  eaume en uola .iiii. piez 
            Li cors chancele et li Sarrazins chiet.
          
             Li quens Guillelmes ne li uolt pas lessier La bone espee
            dont son nes ot tranchié  Il la uolt ceindre mes trop longue
            li ert. Pié et demi sont trop lonc li estrié  Grant demi
            pié les a lors acorciez. Li quens Guillelmes i monta par l 
            estrier Del Sarrazin a retret son espié Que li auoit enz
            el cors apoié.  Diex  dist Guillelmes  com uos doi gracïer
            De cest cheual que i  ai ci gaaignié Que nel rendroie por l 
            or de Monpellier  Hui fu tele heure que mout l  oi couoitié. 
            Desi a Rome ne s  est pas atargié. Li apostoiles i est uenuz
            premier Si le besa quant l  eaume ot deslacié. Tant ot
            ploré li quens Bertran ses niés 
          
             Et Guïelin et li cortois Gautier  Tel pëor n  orent a
            nul ior desoz ciel.  Oncles  fait il  estes sain et hetié
             �Oïl  fet il  la merci Dieu del ciel Mes que mon
            nes ai un pou acorcié  Ge ne sai certes com sera aloignié. 
            Li quens meïsmes s  est iluec baptisié   Des ore mes qui moi
            aime et tient chier Trestuit m  apelent François et Berruier
              Conte Guillelme au cort nes le guerrier  .  Onc puis cel non
            ne li pot l  en changier. Puis ne finerent trusqu  au mestre
            mostier. Cil ot grant ioie qui le tint par l  estrier. La
            nuit font ioie por le franc cheualier Trusqu  au demain que
            iorz dut esclairier Que d  autre chose uorrent assez plaidier.
            Et dist Bertran   As armes cheualier  >IP>165>Puis
            que mon oncle a le champ gaaignié uers le plus fort qui tant
            iert resoignié Bien nos deuons as foibles essaier. Oncles
            Guillelmes faites uous aaisier Quar mout par estes pené et
            traueillié.  Guillelmes l  ot si s  en rit uolentiers 
             Ha  Bertran sire or del contralïer  Ia uoz contraires ne
            uos aura mestier Que par l  apostre que requierent paumier
            Ge ne leroie por l  or de Monpellier Que ie ne fusse el mestre
            renc premier Et i ferrai de m  espee d  acier.  Quant
            cil de Rome l  oïrent si plaidier Li plus coarz i fu preuz et
            legier. Des or s  i gardent li felon losengier
          
             Que trop i pueent demorer et targier Quar cil de Rome se
            uont apareillier. Li rois Galafres est de son tref issuz 
            A loi de roi est chauciez et uestuz  Dist a ses homes   Or
            ai ge trop perdu Quant par tel home est Corsolz confonduz.
            Li Dex qu  il croient doit bien estre creüz  Gardez que tost
            soit mes tres destenduz  Fuions nos en qu  atendrïons nos
            plus  Se cil de Rome se sont aperceü Ia de nostre ost n 
            en eschapera un.  Et cil responnent   Cist conseuz ert
            creüz.  .xxu. graille i sonent tot a un Et l  ost monta
            qui estormiz se fu.
          
             Guillelmes a le temolte entendu  Dist a ses homes  
            Trop auons atendu   Paien s  en fuient li glouton mescreü
            Or tost aprés por Dieu le roi Ihesu   Tuit cil de Rome s  en
            issent a un hu. Guillelmes s  est el premier renc tenu Li
            gentix quens si lassez comme il fu  Arïon broche des esperons
            agu Si se desroie a paines l  a tenu  Legier li semble
            celui qui sor lui fu. Entre .ii tertres ont paien conseü.
            La ueïssiez un estor maintenu Tant poing copé tante teste
            tant bu 
          
             Li quens Bertrans s  i est mout chier uendu. Aprés sa
            lance a tret le brant molu  Cui il ateint trusqu  el piz est
            fendu Hauberc n  i uaut la monte d  un festu Maint cop
            reçut et plus en a rendu  Et Guïelins i a maint cop feru
            Et cil Gautiers qui de Toulouse fu  Mes sor les autres fu
            Guillelmes cremu. Le roi Galafre i fu aperceü  Monte
            Guillelmes a son col son escu  Mahom reclaime a force et a
            uertu   Mahomez sire mout m  est mal auenu
          
             Que ge ne l  ai et pris et retenu.  Le destrier broche
            des esperons aguz. Li quens Guillelmes ne fu mie esperduz.
            Granz cops se donnent a mont es elmes bruns  Les hauberz ont
            desmailliez et rompuz  Lez les costez sentent les fers moluz.
            Dex aïda Guillelme le cremu Et cil sainz Peres cui champïon il
            fu Que par le roi ne fu en char feru. Li gentix quens li
            a tel cop rendu Que d  endeus parz a les estriers perduz 
            Le cheual lesse qui le fes ot eü.
          
             L  agu del hiaume est en terre feru. Li quens Guillelmes
            est sor lui arestu Et tret l  espee dont l  acier fu molu 
            Ia li tranchast le chief desus le bu Quant Dex i fist miracles
            et uertu Quar maint chaitif dolent et irascu En fu le ior
            fors de prison issu Li quens Guillelmes fu mout buen cheualier
             Deuant lui uit le roi tot embronchié  Se il uosist ia
            li tranchast le chief Quant cil li crie et menaide et pitié 
             Ber ne m  oci quant tu Guillelmes iés Mes uif me pren
            mout i puez gaaignier. Ge te rendrai le riche roi Gaifier
            Lui et sa fille et sa franche moillier Et .xxx.m. de chetis
            prisonniers
          
             Se ge i muir qui tuit perdront les chiés. �Par saint
            Denis  dist li quens au uis fier  Por itel chose deuez bien
            reperier.  Li quens Guillelmes s  aficha en l  estrier 
            Li rois li tent le riche brant d  acier. A l  apostoile l 
            enuoie prisonnier Et bien .iii.c. des autres prisonniers.
            Lors dist au roi   Fetes les desloier. 
          
             Et il respont   De folie plaidiez Quar par la croiz
            que requierent paumier Ia n  en auroiz uaillant un seul denier
            Tant que ge soie leuez et baptisiez Que Mahomez ne me puet
            plus aidier. �Dex  dit Guillelmes  tu soies gracïez  
            Li apostoiles ne s  est mie targiez Ainz a les fonz mout tost
            apareilliez  Le roi i ont leué et baptisié. Parrains li
            fu Guillelmes le guerrier Et Guïelins et li cortois Gautier
            Et bien tiex .xxx. de uaillant cheualiers
          
             N  i a celui ne soit frans hom del chief  Mes de son non
            ne li ont pas changié Ainz li afferment au non de crestïen.
            L  eue demandent s  asieent au mengier. Quant ont assez ce que
            lor fu mestier Li quens Guillelmes est resailliz en piez 
             Hé  gentix rois por Dieu le droiturier Nobles filleus et
            quar uos auenciez  Comment raurons les chetis prisonniers
            Qui en uoz buies sont estroit et lïé   Respont li rois   Or
            m  estuet conseillier
          
             Que s  or sauoient Sarrazin et paien Que ie me fusse
            leuez et baptisiez Ainz me leroient trestot uif escorchier
            Qu  il me rendissent uaillant un seul denier. Mes or me fetes
            de mes dras despoillier Si me metez sor un gaste somier
            Si pres des lor que ie puisse huchier. Trestoz uoz homes fetes
            apareillier Desoz cel brueil qui est a l  oliuier. Se
            Sarrazin se uuelent efforcier Que il me uueillent secorre et
            aïdier Tuit soiez prest as lances abessier. �Dex  dist
            Guillelmes  par ta sainte pitié
          
             Mieldres conuerz ne puet de pain mengier.  Trestot son
            bon li ont fet otroier Ne mes del batre a ce l  ont espargnié
             Ainz l  ensanglantent del sanc a un leurier. Desi au
            Toiure ne se uorent targier. Li rois Galafres commença a
            huchier  A uoiz s  escrie   Champïon sire niés Filz a
            baron quar me uenez aidier Par Mahomet ore en ai grant
            mestier. Li Dex qu  il seruent doit bien estre proisié.
            Rois a corone ne doit estre loié  Mes por auoir iert mon cors
            respoitié  Fai leur ieter les chaitis prisonniers. 
          
             Dist Champïons   Or t  a Mahom aidié  Quant por auoir
            puez estre respitiez.  Le dromont font a la riue sachier 
            Fors en ont tret les chetis prisonniers  Mes tant les orent
            batuz et ledengiez Por ce qu  il furent desconfit et chacié
            N  i a celui n  ait sanglant le braier Et les espaules et le
            cors et le chief De pitié pleure Guillelmes le guerrier.
            La ou il gietent les chetis de lor barges N  i a celui n  ait
            sanglant le uisage Et les espaules et trestot le corsage.
            De pitié pleure Guillelmes Fierebrace  uoit l  apostoile a un
            conseil le sache   Sire  fet il  por Dieu l  esperitable
            Maint gentix hom a ci nus le corsage 
          
             Quar lor donnons peaus et manteaus et chapes Or et
            argent ait chascuns en la place Que retorner s  en puissent en
            lor marches.  Dist l  apostoiles   Gentix hom hennorable
            A hennor fere doit chascuns estre larges. Icest conseil est
            bien droiz qu  en le face.  Desi a Rome de riens ne s  i
            atarge  Por les chetis destrosserent les males Si lor
            donnerent et peaus et dras et chapes Or et argent ot tant
            chascuns en place Que bien s  en porent retorner en lor
            marches.
          
             Quant cil a Rome sont einsi reperié Li quens Guillelmes
            lez un buisson s  asiet  A tant ez uos le riche roi Gaifier 
            Tot maintenant li est cheüz au pié   Gentix hom sire eü m 
            auez mestier  Resqueus m  auez des mains a l  auersier
            Qui en lor terre m  en menassent loié  Mes ne ueïsse mes
            henors ne mes fiez. Une fille ai n  a si gente soz ciel 
            Ge la uos doing de gré et uolentiers Se la uolez ne prendre ne
            baillier Et de ma terre auroiz une moitié Aprés ma mort
            soiez mes heritiers.  Respont li quens   Moi estuet
            conseillier.  uoit l  apostoile d  une part l  a sachié 
          
              Sire   dist il  prendrai ge la moillier �Oïl beau
            sire de gré et uolentiers  Bachelers estes de terre auez
            mestier.  Respont li quens   Bien fet a otroier.  L 
            en li amoine a ueoir la moillier  Nus hom de char pelerins ne
            paumier Ne seüst tant errer ne cheuauchier Plus bele dame
            peüst nus acointier. Cele preïst Guillelmes le guerrier
            Quant par essoine li couint a lessier Com uos orroiz ainz le
            soleil couchier. Plest uos oïr de la seue beauté  Nus hom
            de char ne pot ainz tant aler
          
             Plus bele dame poïst onques trouuer. Cele preïst
            Guillelmes au cort nes Quant par essoine couint tot refuser
            Com uos orroiz ainz qu  il soit auespré. Ez .ii. mesages
            poingnant toz effraez Par deuers France  les cheuaus ont
            lassez Et recreanz confonduz et penez. Tant ont Guillelme
            et quis et demandé Qu  il ont le conte enz el mostier troué
            Ou il deuoit sa moillier espouser Et l  apostoiles qui fu
            gentix et ber Toz reuestuz por la messe chanter  Et l 
            anel prist por la dame espouser Quant li mesage li sont au pié
            alé 
          
              Merci Guillelmes por sainte charité De Looÿs uos est
            petit membré Que morz est Challes li gentix et li ber 
            A Looÿs sont les granz heritez. Li traïteur l  en uuelent hors
            bouter Un autre roi i uuelent coronner Le fill Richart
            de Roan la cité. Tot le païs ont a honte liuré Gentix
            hom sire se uos nel secorez.  Ot le Guillelmes s  est uers
            terre clinez  uoit l  apostoile d  une part l  a torné 
             Sire  fet il  quel conseil me donez   Dist l  apostoile
              Dex en soit aorez  Qui conseil quiert l  en li doit bien
            doner  En peneance uos uueil ie commander Que Looÿs uo
            segnor secorez.
          
             C  ert grant damages s  il est desheritez.  Respont li
            quens   Si com uos commandez Ia uo conseil ne sera refusez.
             Guillelmes bese la dame o le uis cler Et ele lui ne
            cesse de plorer. Par tel couent einsi sont desseuré Puis
            ne se uirent en trestot lor aé.  Sire Guillelmes  dit l 
            apostoiles ber  En douce France uos en couient aler  Ci
            remaindra Galafre l  amiré De uostre part aura Rome a garder.
             Respont li quens   De folie parlez.
          
             De traïson ne fui onques retez  D  ore en auant m  en
            doi ge bien garder. �Sire Guillelmes  dist l  apostoile ber
             En douce France uos en conuient aler  .m. cheualiers auec
            uos en menrez D  or et d  argent .xxx. somiers prenez 
            Tot as conquis ses en doiz bien porter.  Respont li quens  
            Ce fet a mercïer.  Un dïemenche .xu. iorz aprés Pasques
            Estoit a Rome Guillelmes Fierebrace  Feme dut prendre et fere
            marïage Trestote auoit entroublïé Orable
          
             Quant de uers France li sont uenu mesage Qui li aportent
            unes noueles apres Que morz estoit li empereres Challes 
            A Looÿs sont remeses les marches  Li traïtor cui li cors Deu
            mal face Del filz Richart de Roan a la barbe uuelent roi
            fere de France le barnage. De pitié pleure Guillelmes
            Fierebrace  Congié demande a l  apostoile sage
          
             Et il li charge .iiii.m. home a armes D  or et d  argent
            .xxx. somiers li charge. Au departir en pleure le barnage.
            uet s  en li quens qui de riens ne se targe Monieu trespasse
            qui durement le lasse. De lor iornees ne sai que uos contasse 
            Tant qu  il i uinrent ne s  aresterent guere. uet s  en
            Guillelmes au cort nes li marchis. De ses iornees ne sai conte
            tenir  Desi en Brie ne pristrent onques fin. En mi sa
            uoie encontre un pelerin
          
             L  escherpe au col el poing le fust fresnin  Ainz ne
            ueïstes tant gaillart pelerin  Blanche ot la barbe comme fleur
            en auril. uoit le Guillelmes si l  a a reson mis   Dont
            es tu frere�De Tors de Saint Martin. - Sez tu noueles nules 
            Quar nos en di.  - Oïl beau sire del petit Looÿs  Que
            morz est Challes li rois de Saint Denis  A Looÿs est remés le
            païs  Li traïteur que Dex puist maleïr Del fill Richart
            de Roan le flori uuelent roi fere de France a maintenir.
            Mes uns frans abes que Dex puist beneïr
          
             En une croute del mostier Saint Martin En a l  enfant
            ensemble o lui fouï Ne gardent l  eure que il soient murtri.
            Ha  Dex aïde   dit li frans pelerin  Ou sont alé li
            cheualier gentil Et le lignage au preu conte Aymeri  Icil
            soloient leur segnor maintenir. Par cele croiz ou li cors Deu
            fu mis Se ge fusse hom qui aidier li poïst Les traïtors
            eüsse si laidi N  eüssent cure de leur segnor traïr.  Ot
            le Guillelmes s  en a gité un ris  Bertran apele si l  a a
            reson mis 
          
              Oïstes mes si cortois pelerin  Se il fust hom qui
            aidier li poïst Ia mes par els ne fust mal plet basti. 
            .x. onces d  or donnent au pelerin Mout lieement le fist de
            lui partir. uet s  en Guillelmes s  acueilli son chemin.
            Tant buer fu nez qui planté a d  amis  Guillelmes garde deuant
            lui el chemin uenir i uoit de cheualiers .uii.xx. A
            cleres armes et a cheuaus de pris  Gaudins li bruns les
            conduit li marchis Et auec lui fu li preuz Sauaris Cil
            furent niés Guillelmë au fier uis  En France en uont secorre
            Looÿs.
          
             Quant s  entrencontrent a merueille lor uint  Il s 
            entrebesent neueu sont et ami. D  els ne se garde li abes de
            franc lin Qui en garde ot le petit Looÿs. S  un pou le
            puet tenser et garantir Et destorner del lignage Alori
            Secors aura ainz que past le tierz di. uet s  en Guillelmes le
            nobile guerrier  Ensemble o lui .xii.c. cheualier. Par sa
            mesnie a fet un ban huchier  Chascuns a point qui cheual qui
            destrier
          
             Et il lor dit sanz point de l  atargier Qu  il n  aient
            cure de cheuaus espargnier  Qui pert roncin il li rendra
            destrier   Au mauués plet uueil estre au commencier  Ge
            uueil par tens sauoir et acointier Qui ueult rois estre de
            France iosticier  Mes par l  apostre que requierent paumier
            Tieus se fet ore mout orgueilleus et fier Que ge metrai tel
            corone en son chief Dont la ceruele li uenra trusqu  as piez 
             Dïent Romain   Cist hom a le cuer fier. Qui li faudra
            Diex li doint encombrier   Ne sai que doie lor iornees
            noncier  Desi a Tors ne se uorrent targier
          
             Mout sagement en uorra esploitier  En .iiii. aguez a mis
            .m. cheualiers  .ii.c. en maine mout bien apareilliez
            Qui ont uestuz les blans hauberz dobliers Desoz les coiffes
            les uerz heaumes laciez Et si ont ceinz les brans forbiz d 
            acier  Et mout pres d  els resont li escuier As forz
            escuz et as tranchanz espiez Ou au besoing porront bien
            reperier. Desi as portes ne uorrent atargier  Le portier
            trueuent si l  ont lors aresnié   Oeure la porte ne nos fai
            ci targier Nos uenons ci au riche duc aidier 
          
             Encui sera coronnez au mostier Son filz a roi que
            François l  ont iugié.  Li portiers l  ot a pou n  est
            enragié  Dieu reclama le pere droiturier   Sainte Marie
              fet le cortois portier  Looÿs sire si poure recourier 
            Se cil n  en pense qui tot a a iugier N  en puez partir sanz
            les membres tranchier.  Hé  Dex aïde   fet li cortois
            portier  Ou sont alé li gentil cheualier Et le lignage
            Aymeri le guerrier Qui si soloient lor droit segnor aidier  
            Dist a Guillelme   N  i metroiz or les piez. < 221>IP/>
            Trop a ceanz de glotons losengiers  Ge ne uueil ore que plus
            les acroissiez. Grant merueille est quant terre uos sostient 
            Quar pleüst ore au glorïeus del ciel Que ia fondist la terre
            soz uoz piez Et Looÿs fust arriere en son fié  De mauués
            pueple seroit li monz uengié.  Guillelmes l  ot s  en fu
            ioianz et liez. Bertran apele   Entendez sire niés
            Oïstes mes si bien parler portier  Qui son corage li uorroit
            acointier Bien nos porroit encui auoir mestier. 
          
              Amis beau frere  dist Guillelmes le ber 
            Estoutement m  as ton hostel uaé  Mes se sauoies en quel terre
            fui né Et de quel gent et de quel parenté A cest exemple
            que ie t  oi ci conter Mout l  ouuerroies uolentiers et de
            gré.  Dist le portier   Dex en soit aoré   Le guichet
            oeure tant qu  il l  ait esgardé   Gentils hom sire se i 
            osasse parler Ge demandasse de quel terre estes nez Et de
            quel gent et de quel parenté. �uoir  dit Guillelmes  ia
            orras uerité Qu  ainz por nul home ne fu mon non celé 
            Ge sui Guillelmes de Nerbone fui né. 
          
             Dist le portier   Dex en soit aoré  Sire Guillelmes
            bien sai que uos querez  uostre lignages n  ot onques lascheté
             Li maus Richarz est ça dedenz entré A tot .uii.c. de
            cheualiers armez. Gentix hom sire petit de gent auez Por
            lor grant force soffrir ne endurer.  Respont Guillelmes  
            Nos en aurons assez.
          
             En .iiii. aguez sont ça dehors remés .m. cheualier garni
            et conraez  S  en ai .ii.c. garniz et atornez Desoz les
            cotes les blans hauberz saffrez Desoz les coiffes les uerz
            elmes gemez. Li escuier resont aprés assez Ou au besoing
            porrons bien recourer.  Dist le portier   Dex en soit aorez
             Se li conseulz m  en estoit demandez Tost en seroit li
            agais desseurez
          
             Et par mesages quoiement amenez. Li traïtor sont chaiens
            enserré  Ou les queras quant tu les as trouez A icest
            ior saches de uerité  Ou ainz qu  il soit le matin aiorné
            En puez tu fere totes tes uolentez. Hom qui tel fes uelt sor
            lui atorner Doit plus fier estre que en bois le sengler.
            Guillelmes l  ot s  est uers terre clinez  Bertran apele  
            Sire niés entendez  Oïstes mes si bien portier parler  
          
             Quant le portier entendi la nouele Del preu Guillelme qui
            proesce reuele uers le palés a tornee sa teste Et prist
            un gant et mist en son poing destre Puis s  escrïa a sa uoiz
            haute et bele   Ge te deffi Richarz toi et ta terre 
            En ton seruise ne uueil ore plus estre. Quant traïson uels fere
            ne porquerre Il est bien droiz et reson que i perdes. 
          
             Contre Guillelme auoit la porte ouerte  Tot maintenant
            li defferme et desserre  Entre Guillelmes et sa compaigne
            bele Et li portiers doucement l  en apele   Frans
            cheualiers la ueniance ua querre Des traïtors qui contre toi
            reuelent.  Ot le Guillelmes si s  embronche uers terre 
            Isnelement un escuier apele   ua si me di dan Gautier de
            Tudele Gontier de Rome en diras la nouele  Qui uelt
            auoir gaaignier et conquerre Qu  il uiegne a moi que noise n 
            i soit fete 
          
             Quar contre moi i est la porte ouuerte.  Et cil s  en
            torne qui de riens ne s  areste. Isnelement li aguez se
            desserre Es portes entrent qui lor furent ouuertes. Quant
            cil les uirent des murs et des fenestres Cuident que soient
            cil qu  ont enuoié querre Mes il orront encui autres noueles
            Qui lor seront dolereuses et pesmes.
          
             Li quens Guillelmes apela le portier   Amis beau frere
            se me uels conseillier I  ai mout de gent que ge doi
            herbergier. �A non Dieu sire ne uos sai conseillier Qu 
            il n  i a uolte ne croute ne solier Qui ne soit plaine d  armes
            et de destriers  Et par les loges gisent li cheualier.
            uostre est la force del plus mestre marchié 
          
             Lor harnoiz fetes et saisir et baillier Et qui nel ueult
            de bon cuer otroier N  i mete ia fors la teste a tranchier. 
            Respont Guillelmes   Bien m  auez conseillié >IP>241>Par
            saint Denis que ia mielz ne uos quier  N  i seroiz plus ne
            garde ne huissier Einçois seroiz mon mestre conseillier. 
            Bertran apele   Entendez sire niés  Oïstes mes si bien
            parler portier  Adoubez le a loi de cheualier.  Respont
            Bertran   Biau sire uolentiers.  Il le regarde et as mains
            et as piez Mout le uit bel et droit et alignié Si l 
            adouba a loi de cheualier De fort hauberc et de hiaume d 
            acier De bone espee et de tranchant espié Et de cheual
            de roncin d  escuier De palefroi de mulet de somier 
            De son seruise li dona bon loier. Li quens Guillelmes en apela
            Gautier
          
             Le Tolosan einsi l  oï noncier Filz de sa suer un
            gentil cheualier   A cele porte qui torne uers Poitiers
            La m  en iroiz filz de franche moillier Ensemble o uos aura
            .xx. cheualiers  Gardez n  en isse nus hom qui soit soz ciel
            Ne clerc ne prestre tant sache bien proier Que il n  en ait
            toz les membres tranchiez.  Et cil respont   Beau sire
            uolentiers.  Li quens Guillelmes au cort nes li marchis
            En apela Floire del Plesseïz  A cele porte qui uient deuers
            Paris La en iroiz frans cheualiers de pris Ensemble o
            uos cheualiers trusqu  a .xx.  Gardez n  en isse nus hom de
            mere uis
          
             Que il ne soit detranchiez et ocis.  Et cil respont  
            Tot a uostre deuis.  Il n  i ot barre ne porte ne postiz
            Ou li quens n  ait de ses cheualiers mis. Trusqu  au mostier s 
            en uet tot a deuis. Il descendi deuant el paueïz  El
            moustier entre croiz fist deuant son uis  Desus le marbre
            deuant le crucefi La s  agenoille Guillelmes li marchis
            Et prie Dieu qui en la croiz fu mis
          
             Qu  il li enuoit son segnor Looÿs A tant ez uos Gautier
            un clerc ou uint  Bien reconut Guillelme le marchis
            Desor s  espaule li a son doi assis  Tant le bouta que li
            quens le senti. Li quens se dresce si a monstré son uis 
             Que ueus tu frere  Garde n  i ait menti.  Et cil respont 
             Ia le uos aurai dit  Quant uenuz estes secorre Looÿs
            Fermez les huis del mostier Saint Martin. Clers et chanoines a
            ceanz .iiii.xx. Euesques et abes qui mout sont de haut pris
          
             Qui por auoir ont le mal plet basti  Desheritez iert
            encui Looÿs Se Dex et uos nel uolez garantir  Prenez les
            testes por Dieu ie uos en pri  Tot le pechié del mostier
            pren sor mi Quar il sont tuit traïtor et failli. 
            Guillelmes l  ot s  en a gité un ris   Bien soit de l  eure
            que tiex clers fu norriz   Ou troueroie mon seignor Looÿs 
            �A non Dieu sire  li clers li respondi  Ge l  amenrai se
            Dex plest et ie uif.  Trusqu  au mostier ne prist il onques
            fin En la grant croute isnelement en uint 
          
             Iluec troua son segnor Looÿs. Li gentils clers par la
            main l  a sesi   Filz de bon roi ne soiez esbahi Si m 
            aïst Dex que plus auez d  amis Que n  auïez au leuer hui
            matin. Ia est uenuz Guillelmes li marchis  A .xii.c. de
            cheualiers de pris uos a li quens en cest mostier requis.
            Il n  i a barre ne porte ne postiz Ou il n  en ait de ses
            cheualiers mis.  Looÿs l  ot mout ioiant en deuint
            Trusqu  au mostier ne prist il onques fin. Li gentis abes l  en
            a a reson mis 
          
             Filz a baron ne soiez esbahiz  uez la Guillelme qui sa
            foi uos pleui  ua li au pié si li crie merci.  L  enfes
            respont   Tot a uostre plesir.  Li gentix abes l  en apela
            premier   Filz a baron garde ne t  esmaier  uez la
            Guillelme ua li cheoir au pié.  L  enfes respont   Beau
            sire uolentiers.  Deuant le conte se uet agenoillier
            Estroitement li a le pié besié Et le soller que li cuens ot
            chaucié.
          
             Pas nel connut Guillelmes le guerrier Quar de clarté
            auoit pou el mostier   Lieue toi enfes  ce dit li quens
            proisié  Diex ne fist home qui tant m  ait correcié Se
            tant puet fere que il uiengne a mon pié Ne li pardoigne de gré
            et uolantiers.  Et dist li abes qui fu ses emparliers 
             A non Dieu sire a celer nu uos quier C  est Looÿs filz
            Challë au uis fier  Encui sera ocis et detranchié Se
            Dieu et uos ne li uolez aidier.  Ot le Guillelmes sel corut
            enbracier Par les .ii. flans le lieue sanz targier   A
            non Dieu enfes tu m  as mal engignié Qui te roua a uenir a
            mon pié  Quar sor toz homes doi ge ton cors aidier. 
          
             Lors en apele les gentix cheualiers   Un iugement uueil
            or que me faciez  Puis que l  ome est coroné au mostier
            Et il doit uiure por lire son sautier Doit il puis fere
            traïson por loier  �Nenil beau sire . dïent li cheualier.
            �Et s  il le fet quel en est le loier  �Penduz doit estre
            comme larron fossier.  Respont Guillelmes   Bien m  auez
            conseillié Par saint Denis et ie mielz ne requier.  Li
            cuens Guillelmes a l  aduré corage Le iugement a oï del barnage
             Trusqu  el chancel en est uenuz en haste >IP>259>Iluec
            troua et euesques et abes Et le clergié qui a leur segnor
            fauxe A Looÿs son droi segnor les baille  Li gentix
            quens par mi les flans l  embrace Si le besa .iiii. foiz en la
            face. Li quens Guillelmes de neant ne se targe Trusqu  au
            chancel en est uenuz en haste Ou ot lessiez et euesques et
            abes  Por le pechié ne les uolt tochier d  armes Mes li
            baron les derompent et batent Fors del mostier les traïnent et
            chacent Ses commanderent a .iiii.xx. deables.
          
             Qui traïson uelt fere a seignorage Il est bien droiz que
            il i ait damage. Li quens Guillelmes fu mout cheualeros.
            Il en apele Looÿs son segnor   Sire  dist il  entendez ma
            reson  Un mesaigier uueil que nos enuoion A Acelin qui
            die de par uos uieigne droit fere Looÿs son seignor. 
            Dist Looÿs   Sire bien l  otroion.  Il en apele Aliaume le
            baron 
          
              ua si me di a cel uiell orgueillos Droit uiegne fere
            Looÿs son segnor Isnelement quar de lui se plaint mout. 
            Respont Aliaumes   Irai ge i tot sol  �Oïl beau frere en
            ta main un baston. �Et s  il demande quel efforz nos auon 
            �Et uos li dites .xl. compaignon  Tiegne cest plet ou refuse a
            estros Tres bien li dites uoiant ses compaignons Que
            ainz le uespre en sera il hontos N  i uorroit estre por l  anor
            de Mascons.  Respont Aliaumes   uostre talant ferons.
          
             Par cel apostre qu  en quiert en pré Noiron Ia par
            mesage nule rien n  i perdron.  Il est montez sor un mul
            arragon Par mi les rues s  en uet a esperon Trusqu  a l 
            ostel n  i fist arestoison  Acelin trueue mout ot de
            compaignons Il l  en apele hautement oiant toz   Sire
            Acelin nobiles gentix hom Ici uos mande Guillelmes li frans
            hom La Fierebrace qui a cuer de lïon Droit uenez fere
            Looÿs uo seignor Isnelement que de uos se plaint mout. 
          
             Ancelins l  ot s  embroncha le menton   Amis  dist
            il  g  entent bien la reson  Di de ton oncle comme a de
            compaignons. �A non Dieu sire .xxx. cheualier sont. 
            Dist Acelins   A Dieu beneïçon  ua si me di Guillelme le
            franc hom Que il otroit ce que li autre font. De la corone
            m  est deliuré le don  Bien seroit France perdue a ce garçon 
            Ia ne uaudra Looÿs un bouton. Li quens Guillelmes est
            merueilles preudom
          
             Mes encor n  a terre ne garison  Ge li dorrai tot a
            eslectïon  Une contree aura tot a bandon .x. muls
            chargiez entre or fin et mangons  Adonc sera merueilles riches
            hom. �uoir . dist Aliaumes  uos parlez en pardon  Il
            nel feroit por tot l  or d  Aualon. Encor uos mande que uos
            celerïon Plus que tel chose que noncié n  en auon  Se
            uos cest plet refusez a bandon Einçois le uespre en seroiz si
            hontos Nel uorrïez por tot l  auoir del mont.  Dist
            Acelin   A Dieu beneïçon  Quant ge n  i puis pes trouer ne
            amor Ge le deffi ce li di de par nos. 
          
             Respont Aleaumes   Bien oï uos auons. Tot autresi uos
            di ge de par nos  Ge uos deffi oiant toz uoz barons. 
            Acelin fu mout orgueilleus et fier  Aleaume esgarde et as
            mains et as piez Mout le uit bel et droit et alignié
            Bien le conut qu  il estoit escuier   Amis beau frere tu es
            mal ensaigniez Qui me diz honte oiant mes cheualiers Ne
            de ton oncle ne dorroie un denier. Quant ge n  i truis ne pes
            ne amistié >IP>273>Ge le deffi de la teste tranchier
            Hui le ferai par membres depecier Que i  ai o moi bien .uii.c.
            cheualiers Et .iiii. contes qui mout font a prisier  Ne
            me faudront por les membres tranchier. Ne fust por ce que tu es
            messagier Ge te feïsse cele teste tranchier Et tot le
            cors destruire et essillier.  Respont Aleaumes   Dahé ait
            qui uos crient   De la cort ist onques n  i quist congié.
            Acelins fist sa gent apareillier. Li frans Aleaumes est montez
            el destrier Par mi les rues s  en uet sanz delaier. 
          
             Premier encontre Guillelme le guerrier Il li demande  
            Comme auez esploitié  �A non Dieu sire point n  i a d 
            amistié N  a Looÿs n  a son seignor n  afiert. Quant ge
            li dis les nons des cheualiers Adonc i fustes assez tost
            menacié Et deffïez de la teste tranchier  Ne fust por ce
            qu  estoie messagier Il m  eüst fet toz les membres tranchier
            Ardoir en feu ou en yaue noier.  Guillelmes l  ot le sens
            cuida changier.
          
             Tous les ostieux uont et prendre et chercier  Tout le
            hernois ont en un mont ruié Et qui nel uolt de bon gré
            otroier Ainz n  i mist gage fors la teste a trenchier. Et
            li bouriois sont en fuie touchié  Li quens les fet retenir et
            loier. Li traïteur cui Dex doint encombrier Qui le mal
            plet auoient commencié En fuie tornent par effors de
            destriers Desi as portes ne finent de brochier Mes a
            chascune trueuent felon portier  Le treüage leur conuint a
            lessier Que nul n  en uorrent en prison estuier Por nul
            del monde qui en seüst proier.
          
             Li quens Guillelmes commença a brochier Trusqu  a l 
            ostel au franc boriois Hungier  Acelin trueue sus un perron ou
            siet Mes tant le trueue et orgueilleus et fier Que contre
            lui ne se deigna drecier. uoit le Guillelmes le sens cuide
            changier  Il a sonné un graille menuier  Qui donc ueïst
            les aguez commencier  A tant ez uos et Bertran et Gautier
          
             En lor compaigne maint uaillant cheualier. La ueïssiez
            fier estor commencier Tant hante fraindre et tant escu
            percier Et tant hauberc derompre et desmaillier. Et quant
            cil uirent cel estor commencier Grant poor orent li cuuert
            losengier  Onques lor force ne lor i ot mestier Touz les
            nuz brans giterent a lor piez A iointes mains uont la merci
            proier. Li quens les fet retenir et loier  Et Acelin s 
            en fuit toz eslessiez. Li quens Guillelmes le suit au dos
            derrier Si li a dit un uilain reprouier   Sire Acelin
            quar retornez arrier
          
             Si uos uenez coroner au mostier. Nos uos metrons tel
            corone en cel chief Dont la ceruele uos uenra trusqu  as piez.
             Li quens Guillelmes a la fiere persone uoit Acelin
            forment l  en aresonne   Traïtres lerres le cors Deu mal te
            done  Por quoi fesoies ton droit segnor uergoigne 
            Richarz ton pere ne porta onc corone.  Ez uos Bertran qui ot
            l  espee longue  uoit le Guillelmes fierement l  aresonne 
             Beau niés Bertran conseil uos demandommes De ceste terre
            comment la destruiromes Et cest traïtre comment le
            defferommes.  Et dist Bertran   Que pensez uos beaus oncles
            
          
             Quar li metons enz el chief la coronne Dont la ceruele li
            espande en la bouche.  Il passe auant et tint l  espee longue
             Ia le ferist quel ueïssent .c. home Quant li escrie
            dans Guillelmes ses oncles   Beaus niés  dist il  ne l 
            adesez uos onques. Ne place a Dieu qui forma tot le monde
            Que il ia muire par armes de preudome  Ge l  ocirrai einçois a
            mout grant honte Que tuit si oir en auront grant reproche. 
            Li quens Guillelmes fu mout bon cheualier  uers orgueilleus se
            fesoit mout tres fier Comme liepart qui gent doie mengier 
            D  arme qu  il port ne le daigna touchier  En une treille uit
            un pel aguisié Passa auant si l  en a errachié Fiert
            Acelin enz en la croiz del chief
          
             Sanc et ceruele an ala trusqu  as piez  Mort l  abati
            que plus n  i atendié   Monioie   escrie  sainz Denis
            aïdiez  De cestui roi est Looÿs uengiez.  Li quens
            Guillelmes commença a brochier Ainz ne fina trusqu  au mestre
            mostier A Looÿs son droit seignor en uient Il le corut
            par les flans enbracier   Damoiseaus sire de qui mes uos
            pleigniez  Cist n  ira mes par besoing ostoier Por home
            el siecle qui l  en sache proier. �Dex   dist li enfes  toi
            doi ge mercïer. Se ore estoie de son pere uenchié Mout en
            seroie baut et ioiant et lié.
          
             �Dex   dit Guillelmes  quel me set ensaignier   L 
            en li enseigne par dedenz le mostier  Li quens i uet qu  il n 
            a soing del lessier Et aprés lui .iiii.xx. cheualier.
            Richart troua a l  autel apoié  Ne lessa mie por ce qu  iert
            el mostier  Le poing senestre li a mellé el chief Tant
            l  enclina que il l  a enbrunchié  Hauce le destre enz el col
            li asiet  Tot estordi l  abati a ses piez Que toz les
            membres li peüst l  en tranchier Ne remüast ne les mains ne les
            piez. uoit le Guillelmes si li prist a huchier   Outre
            glouton  Dex uos doint encombrier  
          
             Forces demande si li tondi le chief Tot nu a nu sor le
            marbre l  asiet Puis s  escrïa oiant les cheualiers  
            Einsi doit l  en traïtor iustisier Qui son seignor uelt traïr
            et boisier.  Tant l  ont li conte et li duc asproié Qu 
            il ont le conte a Guillelme apaié. La mort son fill clama quite
            premier  La pais fu fete ainz qu  issist del mostier Si
            se besierent uoiant .c. cheualiers  Mes cele acorde ne ualut
            un denier Quar puis le uorrent murtrir et essillier
            Dedenz un bois a un cotel d  acier
          
             Mes Dex ne uolt soffrir ne otroier. Li quens Guillelmes
            ne uolt mie atargier Ainz apela le bon abé Gautier   Ge
            m  en irai el regne de Poitiers  Des traïteurs i a mout
            herbergiez Mes se Dex plest ges ferai desnichier. Mon
            droit seignor ne uorrai seul lessier Gardez le bien s  il uet
            esbanoier Qu  il maint o lui au mains .c. cheualiers
            Que par l  apostre que requierent paumier Se g  en ooie
            nouele au reperier
          
             Totes uoz ordres n  i auroient mestier Que n  en feïsse
            les testes reoignier Et toz les cors destruire et essillier.
            - Mielz iert gardez  dist l  abes  par mon chief Que ne
            sera li corsainz del mostier.  Li quens Guillelmes fu mout bon
            cheualier  Par mi la terre a ses briez enuoiez Si fet
            mander les barons cheualiers  Ainz que passast .xu. iorz toz
            entiers En assembla plus de .xxx. milliers  Puis s  en
            alerent tant qu  il sont a Poitiers. Ainz ne fu ior tant par
            fust hauz ne fiers Que il n  eüst le uert heaume lacié
          
             Ceinte l  espee armez sor le destrier  A nule feste que
            l  en deüst proier Ior de Noël que l  en doit sorhaucier
            Que il ne fust armez sor le destrier. Grant peneance soffri le
            cheualier Por son seignor maintenir et aidier. Trois anz
            toz plains fu Guillelmes le ber Dedenz Poitou la terre
            conquester  Ainz ne fu ior tant feïst a loer Ne ior de
            Pasques ne la Natiuité Feste Toz Sainz que l  en doit
            celebrer Que il n  eüst le brun heaume fermé Ceinte l 
            espee sus le cheual armé. >IP>299>Grant peneance
            soffri le bacheler Por son segnor garantir et tenser. Li
            cuens Guillelmes a la fiere personne S  en est tornez uers
            Bordeaus sor Gironde  La conquist il le fort roi Amaronde 
            De Looÿs i reçut sa corone Et les hennors qui erent granz et
            longues. Li quens Guillelmes a l  aduré corage S  en
            retorna par deuers Pierrelarge 
          
             La conquist il Dagoubert de Cartage Qui tint la terre de
            Looÿs le sage Et ses hennors qui erent granz et larges.
            Li quens Guillelmes a la chiere membree uers Amadore a sa uoie
            tornee Saint Gile asaut a une matinee 
          
             Le borc ont pris sanz nule demoree. Tel chose fist qui a
            Ihesu agree  L  eglise garde qu  ele ne fust gastee.
            Prist Iulïen qui gardoit la contree  Ostages donne tant comme
            au conte agree  Par itel chose a sa pais creantee. Tel
            chose dist qui a plusours agree   Or au hernois france gent
            hennoree Si s  en ira chascuns en sa contree A sa
            moillier qu  il aura espousee. 
          
             Li quens Guillelmes au cort nes le guerrier uers douce
            France pense de cheuauchier  Mes en Poitou lesse ses
            cheualiers Es forteresces et es chasteaus pleniers 
            .ii.c. en maine mout bien apareilliez Tote Bretaigne commence
            a costoier  Ainz ne fina trusqu  au mont Saint Michiel.
            .ii. iorz seiorne puis s  en parti au tierz Par Costantin s 
            en prist a reperier. De ses iornees ne sai conte noncier 
          
             Trusqu  a Roan n  est li dus atargiez El mestre borc s 
            est li dus herbergiez Mes d  une chose le tieng ië a legier
            Que par la terre au duc Richart le uiel Osoit errer li bers ne
            cheuauchier Qu  il li tüa son fill au grant leuier  Mes
            la se fie li gentil cheualier Por ce qu  il furent acordé et
            paié  Mes cele acorde ne ualut un denier
          
             Quar puis le uorrent murtrir et essillier.  uoir  dist
            Richarz  bien deuroie enragier Quant par ma terre uoi celui
            cheuauchier Qui me toli le meillor heritier Qui onques
            fust por terre iostisier  Mes par l  apostre que requierent
            paumier Ainz qu  il s  en parte sera toz correciez. - A
            non Dieu sire  dïent si cheualier En ceste terre n  iert il
            par nos tochiez Quar li boriois li uorroient aidier 
            Traïson n  est pas bonne a commencier.  Et dist Richarz  
            Tant sui ge plus iriez. Ge manderai au duc par amistiez
          
             Qu  en douce France uueill o lui cheuauchier  Nos serons
            .xui. mout bien apareillié  Se de sa gent le poons hors
            sachier Chascuns aura un bon cotel d  acier  Iluec sera
            murtri et essillié.  La li afïent tel .xu. cheualier 
            Mielz lor uenist qu  il l  eüssent lessié Quar puis en furent
            honi et uergoignié. Dex  qu  or nel set li quens o le uis fier
             Au matin monte pense de cheuauchier Trusqu  a Lïons un
            riche gaut plenier  En une lande sont descendu a pié  Li
            païsant lor portent a mengier. Aprés mengier font les napes
            drecier
          
             Desoz les arbres prennent a someillier. uoit le
            Guillelmes mout l  en prist grant pitié  Ses armes crie por
            soi apareillier  L  en li aporte sanz point de delaier 
            Il uest l  auberc lace l  iaume uergié Et ceint l  espee au
            pont d  or entaillié  L  en li amaine Alïon son destrier 
            Li quens i monte par son senestre estrier  A son col pent un
            escu de quartier Prist en son poing un roit tranchant espié
            A .xu. clos le confenon lacié  O lui ne maine fors que .ii.
            cheualiers  Sor la riuiere se uont esbanoier.
          
             A tant ez uos le duc Richart le uiell Qui tote ior l 
            auoit fet espïer O lui bien .xu. de hardiz cheualiers.
            uoit le Guillelmes mout en fu esmaiez.
          
             Li quens Guillelmes cheuaucha lez un mont  A tant ez uos
            le duc Richart le ros Et o lui .xu. de hardiz poignëors.
            uoit le Guillelmes mout l  en prist grant frëor  Il en apele
            endeus ses compaignons Tot quoiement les a mis a reson 
             Baron   dist il  dites quel la feron. Ici nos uient li
            dus Richarz le ros Et il me het plus que home del mont 
            Son fill ocis que por uoir le set hom 
          
             Mes neporquant acordé estïon  La pes fu fete enz el
            mostier de Tors.  Et cil responent   De quoi le dotez uos 
            Mes cheuauchiez et poigniez trusqu  au pont  Sel salüez par
            bien et par amors  S  il uos deffent de riens uostre reson
            Si uos tenez a l  escu au lïon Ne uos faudrons por tot l  or
            de cest mont.  Respont Guillelmes   uostre merci baron. 
            Li quens Guillelmes uint au pont toz premiers Ou uoit le duc
            sel prent a aresnier   Dux  dit Guillelmes  Diex te gart
            d  encombrier 
          
             Couient me il de riens de uos gaitier  Ia somes nos
            acordé et paié  La pes fu fete a Torz enz el mostier 
            La nos besames uoiant .c. cheualiers. �uoir  dist Richarz 
            bien sauez preeschier  Tu me tolis le meillor heritier
            Qui onques fust soz la chape del ciel  Mes par l  apostre que
            requierent paumier Ainz que t  en partes seras si correcié
            Ne Dex ne hom ne te porroit aidier Que ne te face cele teste
            tranchier Et toz les membres hors del cors arrachier.
            �Gloz  dit li quens  Dex te doint encombrier  Ge ne te
            pris plus c  un chien enragié.  Arïon broche des esperons d 
            or mier Et fiert Richart en l  escu de quartier 
          
             Desoz la boucle li fet fendre et percier Le blanc
            hauberc derompre et desmaillier  El flanc senestre li fet
            coler l  acier Que de .ii. parz en fet le sanc raier. Li
            bons cheuaus s  est del fes deschargié Le coing del hiaume est
            en terre fichié Par si grant force .ii. des laz en rompié.
            Sor lui s  areste et tret le brant d  acier  Mien escïent ia
            en preïst le chief  Ez uos les .xu. cui Dex doint encombrier
             Seure corurent Guillelme le guerrier. Qui dont ueïst sor
            toz le conte aidier Au brant forbi les riches cops paier
            De gentil home li preïst grant pitié. Si compaignon li sont
            uenu aidier
          
             Tot maintenant abat chascun le sien. Tant lor aida le
            pere droiturier Que .x. en ont ocis et detranchié  Li .u.
            s  en fuient que nauré que plaié. Li quens Guillelmes les suit
            au dos derrier Si lor a dit un uilain reprouier. Li .u.
            s  en uont fuiant par mi un tertre  Li quens Guillelmes les
            enchauce grant erre  Il lor a dit une ramposne bele  
            Segnor baron por Dieu le roi celestre Comment sera la grant
            honte sofferte  uo droit segnor en menromes en destre.
            Dex  quel barnage se resqueus pooit estre   Et cil
            responnent   Por Deu merci Guillelmes  Frans cheualiers
            bien deüssiez rois estre Ou amirauz d  une grant riche terre.
          
             Si m  aïst Dex bien nos poez conquerre  Sor noz arçons
            en gisent noz boëles Li plus halegres n  a soing d  aler en
            destre.  Ot le Guillelmes s  a guenchïé [l. guenchie] sa
            resne. Quant uoit Guillelmes qu  il ont merci proié N  en
            touchast un por les membres tranchier. Isnelement est retornez
            arrier. As .x. ont toz lor armes despoillié  Le duc
            Richart i ont pris et loié. Tot autresi comme coffre en somier
            L  en ont mené sor un corant destrier. Desi a l  ost ne uorrent
            atargier. Quant il i uinrent si furent esueillié 
          
              Oncle Guillelmes  dist Bertran le guerrier  De
            uostre brant uoi sanglant tot l  acier Et uostre escu n  est
            mie tot entier  Aucun malice auez uos commencié  Ge uos
            uoi mout pené et traueillié. �uoir   dit Guillelmes 
            Bertran beau sire niés Onc auec moi n  oi que .ii cheualiers.
            I  ai encontré le duc Richart le uiel Qui tote ior m  i auoit
            espïé Lui et .xu. autres de hardiz cheualiers. La mort
            son filz me mist en reprouier Et si me uolt toz les membres
            tranchier. Tant nos aida le pere droiturier .x. en auons
            ocis et detranchiez Et .u. s  en fuient et nauré et plaié.
          
             ueez en ci et armes et destriers. Le duc Richart amenon
            tres loié.  Et dist Bertran   Dex en soit gracïé   
            Oncle Guillelmes  ce dit Bertran le ber  Le semblant fetes
            plus ne uolez durer. �Niés  dist Guillelmes  merci te
            uueill proier Quar en grant paine uueill ma iouente user
            Ainz que cist rois n  ait ses granz heritez.  Lors s 
            apareillent et pensent de l  errer. Tant ont par force
            esploitié et erré Qu  il sont uenu a Orliens la cité.
          
             La a Guillelmes roi Looÿs troué  Comme prison li a
            Richart liuré Et il le fet en sa chartre giter  Puis i
            fu tant si com i  oï conter Que il fu morz de duel et de
            lasté. Or se cuida Guillelmes reposer uiure de bois et en
            riuiere aler  Mes ce n  iert ia tant com puisse durer. Ez
            .ii. mesages poignant toz abriuez Par deuers Rome  cheuaus ont
            toz lassez Et recreüz et fonduz et matez. >IP>335>Tant
            ont le roi et quis et demandé Qu  il ont Guillelme et Looÿs
            troué. Au pié li uont por la merci crïer   Merci frans
            quens por Deu de maiesté  De la pucele uos a petit membré
            Cui uos auec uoz couenz afïez. Morz est Gaifiers de Police le
            ber 
          
             Assez la quierent contes et duc et per Autre que uos ne
            uelt s  amor doner. Por autre essoine i sui uenuz assez 
            Morz est Galaffres li riches amirez Que uos feïstes baptisier
            et leuer Et l  apostoiles est a sa fin alez. Guiz d 
            Alemaigne a ses olz asemblez S  a pris de Rome les mestres
            fermetez. Toz li païs est a dolor tornez Gentils hom
            sire se uos nel secorez.  Ot le Guillelmes s  est uers terre
            clinez
          
             Et Looÿs commença a plorer. uoit le Guillelmes le sens
            cuide desuer   Hé  poures rois lasches et assotez Ge
            te cuidai meintenir et tenser Enuers toz cels de la crestïenté
            Mes toz li monz si t  a cueilli en hé En ton seruise uueil ma
            iouente user Ainz que tu n  aies totes tes uolantez. Fetes
            uoz homes et uoz barons mander >IP>341>Et tuit i
            uiegnent li poure bacheler A clops cheuaus a destriers
            defferrez A garnemenz derouz et despanez  Toz ceus qui
            seruent as poures seignorez uiegnent a moi  ge lor dorrai
            assez Or et argent et deniers monoiez Destriers d 
            Espaigne et granz muls seiornez Que i  amenai de Rome la cité 
            Et en Espaigne en ai tant conquesté Que ie ne sai ou le disme
            poser. Ia nus frans hom ne m  en tendra auer Que toz nes
            doigne et encor plus assez.  Respont li rois   Dex uos en
            sache grez  
          
             Il font lor chartres et lor briés seeller Et lor serianz
            et lor garçons errer. Einçois que fussent les .xu. iorz passez
            En i ot tant uenu et assemblé .L.m. les peüst l  en esmer
            Que bons serianz que cheualiers armez. De cels a pié ne
            lessent nul aler Por le secors angoissier et haster. De
            lor iornees ne uos sai deuiser 
          
             Monieu trespassent qui mout les a lassez  Desi a Rome ne
            se sont aresté  Mes en la porte ne porent il entrer Que
            l  Alemant les a mout destorbez. Rois Looÿs i fist tendre son
            tref Et ses aucubes et ses brahanz leuer  Fet les
            cuisines et les feus alumer. Li quens Guillelmes a les forriers
            menez Par mi la terre por le païs gaster Et font la terre
            et le païs rober Dont cil de l  ost sont riche et asazé.
            Li quens Guillelmes ra conduit les forriers. Gui d  Alemaigne
            se leua sus ses piez 
          
             Un per de Rome en auoit aresnié   Hé  gentix sire
            fetes pes si m  oiez. Prenez les armes trusqu  a .m.
            cheualiers  Ainz que il aient les paueillons dreciez Ses
            escrïez mout bien el premier chief. S  auez besoig ge uos irai
            aidier.  Et cil respont .  Bien fet a otroier. 
            Isnelement se uont apareillier  Les hauberz uestent s  ont
            les hiaumes laciez
          
             Ceignent espees et montent es destriers  A lor cols
            pendent les escuz de quartiers Et en lor poinz les roiz
            tranchanz espiez. Par mi la porte s  en issent eslessié.
            Une broïne commence a espoissier
          
             Qu  an ne pooit ueoir ne charroier  Onques François ne
            s  i sorent gaitier Tant que Romaing se sont es tres fichié 
            Cheuaus en mainent s  ocïent escuier  De la cuisine en
            portent le mengier Et si ocïent le mestre despensier  Et
            Looÿs s  en uet fuiant a pié De tref en autre se uet par tot
            mucier  A sa uoiz crie   Bertran Guillelme ou és 
            Filz a baron quar me uenez aidier 
          
             Se Dex m  aïst ore en ai grant mestier.  Li bers
            Guillelmes ra conduit les forriers. Premiers parla li quens
            Bertran ses niés   Oncle Guillelmes pensez de l  esploitier
             En cest ost oi mout durement huchier  Se Dex m  aïst
            d  aïde ont grant mestier.  Respont li quens   Nos estuet
            cheuauchier Par deuers Rome les forz heaumes laciez  Ses
            poïons fors clorre et engignier Et cil de l  ost refussent
            haubergié Mout grant eschec i puet l  en gaaignier  Ne
            fu si granz des puis la mort Gaifier.  Respont Bertrans  
            Bien fet a otroier.  Par deuers Rome pensent de cheuauchier 
            Et la broïne prent fort a espoissier 
          
             Onques Romain ne s  i sorent gaitier Tant que Guillelmes
            commença a huchier   Monioie   escrie  ferez i cheualier
             La ueïssiez un estor commencier Tant hante freindre et
            tant escu percier Et tant hauberc derompre et desmaillier 
            L  un mort sus l  autre uerser et trebuchier  Et cil de l  ost
            se furent haubergié Si les encloënt et deuant et derrier.
            De ceus de Rome ne uorrent nul lessier Que tuit ne fussent
            occis et detranchié Et li auquant retenu et loié. Fuit s 
            en li sires lez un mont eslessié 
          
             Li quens Guillelmes le suit tot eslessié  Il li escrie 
             Retorne cheualier Ou ia morras a loi de pautonnier. 
            Lez le hauberc li a colé l  acier  Tot l  enbroncha sor le col
            del destrier. Trete a l  espee uet li coper le chief
            Quant cil li prie et manaide et pitié   Ber ne m  oci se tu
            Guillelmes iés Mes pren moi uif mout i pués gaaignier 
          
             Ge te dorrai un grant mui de deniers.  Li quens
            Guillelmes s  est de lui aprochiez Li dus li tent son riche
            brant d  acier. A Looÿs le rendent prisonnier  Puis s  en
            retorne arriere a ses forriers. Guiz d  Alemaigne se leua sor
            ses piez Dist a ses homes   Fetes pes si m  oiez 
            Mort sont mi home occis et detranchié 
          
             Se par bataille ne me puis esploitier Tot cors a cors
            encontre un cheualier Tot nostre efforz ne nos i a mestier. 
            Guiz d  Alemaigne apela un mesage Sel fist monter sor un
            destrier d  Arabe A son col pent unes granz peaus de martre
            Entre ses poinz un bastonet en haste. Gui d  Alemaigne li a dit
            son mesage   Alez me tost a cez tentes de paile Si me
            diroiz Looÿs le filz Challe
          
             Qu  a mout grant tort uelt il gaster ma marche N  a
            droit en Rome ne en tot l  eritage  Et s  il le uelt auoir par
            son outrage Encontre moi le conuendra combatre Ou
            cheualier qui por son cors le face  Et se ie sui uaincus en la
            bataille Rome aura quite et trestot l  eritage  Ne
            trouera qui l  en face damage  Et se gel uaing a m  espee qui
            taille Mar i prendra qui uaille une maaille  uoist s  en
            en France a Paris ou a Chartres Lesse moi Rome que c  est
            mon heritage. 
          
             Et cil respont   Bien est droiz que le face.  A tant
            s  en torne par mi la porte large Desi au tref de riens ne s 
            i atarge. Il descendi lez la tente de paille Si s  en
            entra el tref qui estoit larges Iluec troua Looÿs le filz
            Challe. Il l  apela oiant tot le barnage   Droiz
            empereres entendez mon langage  Ne uos salu n  est pas droiz
            que le face. Guiz d  Alemaigne m  enuoie por mesage  Par
            moi uos mande ne sai que uos celasse N  as droit en Rome ne
            en tot l  eritage 
          
             Et se le ueus auoir par ton outrage Encontre lui t  en
            conuient a combatre Ou cheualier qui por ton cors le face 
            Et se il est ueincuz en la bataille Dont auras Rome quittë en
            heritage Ne troueras qui t  en face damage  Et s  il uos
            ueint a l  espee qui taille Mar i prendrez qui uaille une
            maaille  Alez a Chartres a Paris l  anorable Lessiez li
            Rome que c  est son heritage.  Ot le li rois s  enbronche le
            uisage  Quant se redresce s  apele le barnage   Segnor
            baron entendez mon langage 
          
             Gui d  Alemaigne me mande tel outrage Par noz .ii. cors
            me mande la bataille Et ge sui iuenes et de petit aage
            Si ne puis pas maintenir mon barnage. A il François qui por mon
            cors le face   Quant cil l  oïrent s  embronchent lor
            uisage. uoit le li rois a poi que il n  enrage 
            Tendrement pleure desous les piax de martre. A tant es uous
            Guillelme Fierebrace
          
             Qui les fourriers a conduit en la place. Tous armez entre
            en la tente de paile Et uoit le roy qui souspire a granz larmes
             Quant il le uoit a poi que il n  enrage  Lors li
            escrie oiant tout le barnage   Hé  poure rois li cors Dieu
            mal te face  Pour quoi plourez  Qui uos a fet damage  
            Et Loeÿs respondi que n  i targe   En non Dieu sire ne sai
            que uous celasse  Guis d  Alemaigne m  a mandé grant outrage 
            Par nos .ii. cors me requiert la bataille N  i a François qui
            por mon cors le face Et ie sui iosnes et de petit aage
            Si ne puis pas bien souffrir tel barnage. �Rois  dist
            Guillelmes  li cors Deu mal te face  Por uostre amor en ai
            fet .xx.iiii.  Cuidiez uos ore que por ceste uos faille 
          
             Nenil par Dieu  ge ferai la bataille. Toz uoz François
            ne ualent pas maaille.  Ou uoit le mes fierement l  en aresne.
             Amis biaus frere  dist Guillelmes le franc  ua si me di
            a Guïon l  Alemant C  uns cheualiers qui son segnor deffent
            ueult la bataille mout en est desirrant. G  en uueil ostages
            trestot a mon talant
          
             Et il les praigne trestot a son commant Cil qui uaintra
            qu  il ait son conuenant.  En piez sailli li palazin Bertran 
             Oncles   dist il  trop nos uet malement  Tot uos
            eschiet et batailles et chans. uostre barnages met le nostre a
            neant. Ceste bataille sire ie la demant  Donez la moi
            par le uostre comant.  Respont li quens   uos parlez
            folement  Quant Looÿs s  aloit or dementant
          
             Ainz n  i ot nul tant hardi ne poissant Qui deuant lui
            osast tendre son gant. Cuidiez uos ore qu  alasse reculant 
            Ge nel feroie por l  anor d  Abilant. Mesagier frere di Guïon
            l  Alemant Armer se uoist et puis si uoist el champ  Li
            quens Guillelmes li sera au deuant.  Et cil s  en torne a
            esperon brochant  Desi a Rome ne fist arestement.
            Encontre lui uint Guïon l  Alemant   Amis beau frere que as
            troué as Frans   Et cil respont   N  en celerai neant 
          
             Un cheualier qui est de l  ost des Frans ueut la bataille
            trestot a son talant  Ostages uelt mout en est desirrant
            Et tu en praignes ausi a ton talant  Cil qui uaintra qu  il
            ait tot son creant. Guillelme a non par le mien escïent.
            En piez sailli un cheualier Bertrans Il est ses niés gel sai
            a escïent
          
             De la bataille estoit mout desirrant. �Amis beau frere
             dit Guïon le uaillant  Quant de Guillelme aurai finé le
            champ S  adonques uelt icil suens niés Bertran Ia por
            bataille n  en ira en auant. Aportez moi mes plus chiers
            garnemenz.  Et cil respont   Tot a uostre commant.  L 
            en li aporte sans nul delaiement. El dos li uestent son hauberc
            iazerant
          
             Rouge est la maille plus que n  est feu ardant Et puis
            li lacent un uert heaume luisant Une escharboucle el nasal par
            deuant   Ceinte a l  espee a son senestre flanc  L  en
            li amaine le bon destrier corant Une autre espee pent a l 
            arçon deuant  Sor son destrier est sailliz maintenant
            Que a estrier n  a arçon ne s  i prent. A son col pent son fort
            escu pesant Entre ses poinz un roit espié tranchant A
            .u. clos d  or le gonfenon i pent.
          
             Par mi la porte s  en ist esperonant. En pré Noiron s  en
            est uenuz errant. Li quens Guillelmes l  a choisi tot auant 
            Il en apele Guïelin et Bertran   Mon anemi uoi entré en cel
            champ Se plus me targe tieng moi a recreant. Aportez moi
            mes plus chiers garnemenz.  Et cil responent   Tot a uostre
            comant.  L  en li aporte sanz point d  arestement.
          
             A l  armer fu Looÿs le uaillant. Il uest l  auberc lace
            l  iaume luisant Et ceint Ioieuse a son senestre flanc
            Que li dona Challes le conbatant. L  en li amaine Alïon le
            corant Et il i monte mout acesmeement. A son col pent un
            fort escu pesant Et en ses poinz un bon espié tranchant
            A .u. clos d  or le gonfenon pendant. Par mi les loges s  en
            uet esperonnant Desi au tertre ne se uet arestant. El
            tertre monte Guillelmes li marchis 
          
             Gui d  Alemaigne l  auoit a reson mis   Qui es tu ua
            garde n  i ait menti Qu  as en ton cuer si grant hardement
            pris Qu  encontre moi osas en champ uenir  �uoir  dit
            Guillelmes  ia le uos aurai dit  I  ai non Guillelme filz
            le conte Aymeri Cel de Nerbonne le preu et le hardi. Ge
            doi combatre au brant d  acier forbi 
          
             Par droit est Rome Challe de Saint Denis Et aprés lui la
            tendra Looÿs Et ge meïsmes une bataille en fis En som
            cest tertre uers Corsolt l  Arrabi Le plus fort home qui de
            mere fust uis. Si me copa le nes desus le uis.  Quant
            Guiz l  entent a pou n  enrage uis  N  i uosist estre por l 
            anor de Paris. Ou uoit Guillelme si l  a a reson mis  
            Es tu ce ua Guillelmes li marchis Cil de Nerbonne filz au
            conte Aymeri  Fesons la pes et soion bon ami Et moi et
            toi aurons Rome a tenir.
          
             Gloz   dit Guillelmes  Dex te puist maleïr  Por
            preeschier ne uing ge pas ici  Ge ne uueill mie mon droit
            segnor honir Ge nel feroie por les membres tolir.  Quant
            Guiz l  entent a pou n  enrage uis  L  apostre en iure qui
            est bien beneïz   Por uil me tieng quant onques t  en requis
             Or te deffi de Dieu de paradis.  Respont Guillelmes  
            Et ge toi autresi.  Il s  entresloignent un arpent et demi
            Puis s  entresgardent et se mostrent le uis. Les forz escuz
            tienent deuant lor piz 
          
             Mout se penerent de rades cops ferir. Les cheuaus
            brochent des esperons forbiz Lances bessiees se sont mout tost
            requis. Granz cops se donnent sor les escuz uoltiz  Desoz
            les boucles les ont frez et malmis. Les blans hauberz ne porent
            desmentir Les hantes brisent qui nes porent soffrir
            Encontremont en uolent les escliz. Il s  entrefierent et des
            cors et des piz Ensemble ioingnent les forz escuz uoltiz
          
             Et les hauberz et les cheuaus de pris. Sor les uisages
            font les hauberz croissir Sanc et sueur en font aual uenir
            Que trestoz .iiii. Ies couint a cheoir. Li bon destrier se sont
            a terre pris Et li uassal resont en piez sailli  Espees
            tretes les escuz auant mis Ia mosterront qu  il ne sont pas
            amis. Li quens Guillelmes en est sailliz en piez Deu
            reclama le pere droiturier   Sainte Marie uirge pucele
            aidiez  Ainz mes par home ne perdi mes estriers.  Guiz
            d  Alemaigne fierement respondié   Par Dieu Guillelmes ne
            te uaut un denier.
          
             Ge chaloing Rome et les murs et le fié  Ia Looÿs n  en
            sera heritier. �Gloz   dit Guillelmes  Dex te doint
            encombrier  Que par l  apostre que requierent paumier
            Einçois le uespre ne le soleil couchié Te cuit ge si del cors
            apareillier Qu  en te porroit d  un besant esligier.  Il
            tint Ioieuse dont le brant fu d  acier  Ou uoit Guïon
            durement le requiert Grant cop li donne sor son hiaume uergié
            Que fleurs et pierres en fet ius trebuchier  Ne fust la coiffe
            del blanc hauberc doblier Aprés le cop ia mes n  eüst mestier.
            Desus la hanche est le cop apoié Que del charnal li abat plus
            d  un pié. Toz remest nuz li os sus le braier 
          
              uoir  dit Guillelmes  de ça uos ai saignié. Or sez
            tu bien com tranche mon acier.  Guiz d  Alemaigne fierement
            respondié   Ahi  Guillelmes Dex te doint encombrier  
            Cuides me tu por si pou esmaier  De poure char se puet l  en
            trop chargier  Mes par la croiz que requierent paumier
            Einçois le uespre ne le soleil couchié Cuit ge ma char de la
            teue uengier.  Il tint l  espee dont le brant fu d  acier 
            Ou uoit Guillelme durement le requiert Grant cop li done par
            mi l  eaume uergié Que fleurs et pierres en a ius trebuchié 
            Ne fust la coiffe del blanc hauberc doublier Cuens Aymeris n 
            eüst point d  eritier  Mes Dex nel uolt soffrir ne otroier.
            A celui cop a Guys pou gaaignié
          
             Emprés le poing li est le brant froissié  Il retret l 
            autre ne s  est mie atargié. uoit le Guillelmes si s  en rit
            uolentiers. Il tint Ioieuse au riche brant d  acier  Ou
            uoit Guïon durement le requiert Grant cop li done sus son
            hiaume uergié Desus l  espaule a le cop apoié Desi el
            pié l  a fendu et tranchié Estort son cop si l  a ius
            trebuchié  Pres fu del Toiure si l  a dedenz lancié  Au
            fonz l  en mainne le fer dont fu chargié Que puis par home ne
            fu il hors sachié.
          
             uoit le Guillelmes si commence a huchier   Monioie  
            escrie  saint Denis aïdiez   De cestui est roi Looÿs
            uengiez.  Sor Arïon est montez son destrier Prent
            Clineuent qu  il ne le uolt lessier  Desi as tres ne se uolt
            atargier. Encontre uient li quens Bertrans ses niés Et
            Looÿs bauz et ioianz et liez. Tant ont ploré Guïelin et
            Gautier Tel poor n  orent a nul ior desoz ciel >IP>407>Fors
            por Corsolt le desloial le fier   Oncle Guillelmes estes
            sain et hetié - Oïl  dist il  la merci Deu del ciel 
            Beau niés Bertran a celer nu uos quier Ge uos doing or cest
            bon corant destrier Por la bataille que requeïstes hier. 
            Respont Bertran   .c. merciz en aiez  
          
             En ceus de Rome n  en ot que esmaier  Dist l  un a l 
            autre   Mal somes engingnié  Noz sires est ocis et
            detranchié  Il nos conuient trestoz humelïer  Alons mout
            tost por la merci proier.  Dist l  un a l  autre   Bien fet
            a otroier.  A granz croiz d  or qui mout font a proisier
            A filatieres et encens et sautier Encontre portent les
            corssainz del mostier. Les portes oeurent sanz point de delaier
             Beau recueillirent lor segnor droiturier.
          
             Par dedenz Rome fu Guillelmes li frans  Prent son segnor
            tost et isnelement En la chaiere l  asiet de maintenant
            Sel corona del barnage des Frans. La li iurerent trestuit le
            serement. Tiex le iura qui ne le tint neant
          
             Com uos orroiz ainz le soleil couchant. Par dedenz Rome
            fu Guillelmes le ber S  a Looÿs son segnor coroné  De
            tot l  empire li a fet seürté.
          
             Lors s  apareille et pense de l  errer. Tant ont ensemble
            erré et cheminé Qu  il sont uenu en France le regné. uet
            s  en li rois a Paris la cité Li quens Guillelmes a Mosterel
            sor mer. Or se cuida Guillelmes reposer Deduire en bois
            et en riuiere aler  Mes ce n  iert ia tant com puisse durer
            Quar li François pristrent a reueler Li uns sor l  autre
            guerroier et foler. Les uiles ardent le païs font gaster
            Por Looÿs ne se uuelent tenser. Uns mes le uet a Guillelme
            conter  Ot le li quens le sens cuide desuer.
          
             Bertran apele   Sire niés entendez  Por amor Dieu
            quel conseil me donez  Li rois mes sires est touz desheritez.
             Respont Bertran   Quar le lessiez ester. Quar lessons
            France commandons a maufé Et cestui roi qui tant est asoté 
            Ia ne tendra plain pié de l  erité.  Respont Guillelmes  
            Tot ce lessiez ester  En son seruice uueill ma iouente user. 
            Il fet ses homes et ses amis mander. Tant ont par force
            cheuauchié et erré Qu  il sont uenu a Paris la cité. La a
            Guillelmes roi Looÿs troué. Des or commence la grant guerre a
            mener. Quant uoit Guillelmes le marchis au cort nes Qu 
            en cele terre ne porra demorer
          
             Quar trop i a des anemis mortieus Il prent l  enfant que
            il ot a garder Si l  en porta a Loon la cité  A ceus
            dedenz le fet mout bien garder Et ceus defors et ardoir et
            praer. Dont s  aqueult il a granz barres coper Et a hauz
            murs percier et effondrer. Dedenz un an les ot il si menez
            Que .xu. contes fist a sa cort aler Et qu  il lor fist tenir
            lor heritez Del roi Loÿs qui France ot a garder  Et sa
            sereur li fist il espouser. En grant barnage fu Looÿs entrez 
          
             Quant il fu riches Guillelme n  en sot grez. Explicit le
            Coronement Looÿs 
          
                  