
CI
COMMENCE
LI
LIuRES
DES
COUSTUMES
ET
DES
USAGES
DE
BEAUuOISINS
SELONC
CE
QU 
IL
COUROIT
OU
TANS
QUE
CEST
LIuRES
FU
FES C 
EST
ASSAuOIR
EN L 
AN
DE L 
INCARNACION
NOSTRE
SEIGNEUR .M.
CC.
IIIIXX et trois C  est li prologues
La grant esperance que nous auons de l  aide a celui par qui toutes choses sont fetes et sans qui riens ne pourroit estre fet c  est li
Peres et li
Fius et li
Sains
Esperis lesqueles trois tres saintes et tres precieuses choses sont uns seus
Dieus en
Trinité nous donne talent de metre nostre cuer et nostre entendement en estude et en pensee de trouuer un liure par lequel cil qui desirent uiure en pes soient enseignié briement comment il se defendront de ceus qui a tort et par mauuese cause les assaudront de plet et comment il connoistront le droit du tort usé et acoustumé en la conteé de
Clermont en
Beauuoisins
Et pour ce que nous sommes de celui païs et que nous nous sommes entremis de garder et de fere garder les drois et les coustumes de ladite conteé par la uolonté du tres haut homme et tres noble
Robert fil du roi de
France conte de
Clermont deuons nous auoir plus grant uolenté de trouuer selonc les coustumes dudit païs que d  autre et si regardons .
III. resons principaus qui a ce nous doiuent mouuoir
La premiere reson c  est assauoir que
Dieus commanda que l  en amast son proisme comme soi meisme et cil dudit païs sont nostre proisme par reson de uoisinage et de nacion et teus i a de lignage
Si nous semble grans pourfis se nous par nostre trauail a l  aide de
Dieu leur pouons parfere cest liure par lequel il puissent estre enseignié de pourchacier leur droit et de lessier leur tort
La seconde reson si est pour ce que nous puissons fere a l  aide de
Dieu aucune chose qui plese a nostre seigneur le conte et a ceus de son conseil car se
Dieu plest par cest liure pourra il estre enseignié comment il deuera garder et fere garder les coustumes de sa terre de la conteé de
Clermont si que si homme et li menus pueples puissent uiure en pes dessous lui et que par cest enseignement li tricheeur et li bareteeur soient tuit conneu en leur barat et en leur tricherie et bouté arrieres par le droit et par la iustice le conte
La tierce reson si est pour ce que nous deuons mieus auoir en memoire ce que nous auons ueu user et iugier de nostre enfance en nostre païs que d  autre païs dont nous n  auons pas aprises les coustumes ne les usages
Et ne pourquant nous n  esperons pas en nous le sens par lequel nous puissons fournir cest liure et ceste emprise
Mes l  en a souuent ueu auenir que maint homme ont commencié bonnes euures qui n  auoient pas le sens en aus de parfournir mes
Dieus qui connoissoit leur cuers et leur entendemens leur enuoioit sa grace si qu  il parfesoient legierement ce qui leur sembloit grief au commencier
Et en la
Sainte
Escripture dist il
Commence et ie parferai
Et en la fiance qu  il parface et que nous puissons aquerre son gré par la peine et par le trauail que nous i metrons auons nous commencié en tel maniere que nous entendons a confermer grant partie de cest liure par les iugemens qui ont esté fet en nos tans en ladite conteé de
Clermont et l  autre partie par clers usages et par cleres coustumes usees et acoustumees de lonc tans pesiblement et l  autre partie des cas douteus en ladite conteé par le iugement des chasteleries uoisines et l  autre partie par le droit qui est communs a tous ou roiaume de
France
Et s  aucuns a faim de sauoir qui cil fu qui commença cest liure nous ne nous uoulons nommer deuant la fin du liure se
Dieus donne que nous le metons a fin
Car aucune fois est li bons uins refusés quant on nomme le terroir la ou il crut pour ce que l  on ne croit pas que teus terroirs puist tel uin porter et aussi nous doutons nous se l  en sauoit si tost nostre non que pour le petit sens qui est en nous nostre euure n  en fust meins prisiee
Mes pour ce que nous ueons user selonc les coustumes des terres et lessier les anciennes lois pour les coustumes il m  est auis et as autres aussi que teus coustumes qui maintenant sont usees sont bonnes et pourfitables a escrire et a enregistrer si qu  eles soient maintenues sans changier des ore en auant que par les memoires qui sont escoulourians et par les uies as gens qui sont courtes ce qui n  est escrit est tost oublié
Et bien i pert a ce que les coustumes sont si diuerses que l  en ne pourroit pas trouuer ou roiaume de
France deus chasteleries qui de tous cas usassent d  une meisme coustume
Mes pour ce ne doit on pas lessier a aprendre et a retenir les coustumes du païs ou l  en est estans et demourans car plus legierement en aprent on et retient on les autres et meismement de pluseurs cas eles s  entresieuent en pluseurs chasteleries
Et tout aussi comme cil qui a une besogne a fere laquele il ne puet fere sans l  aide du roi de
France et n  a pas tant deserui uers le roi qu  il ne doutast a faillir s  il le requeroit sans aide quiert uolentiers l  aide et la begniuolence de ceus de son conseil pour li aidier a prier enuers le roi tout aussi nous est il mestiers et plus sans comparoison que nous appelons en nostre aide ceus et celes qui sont en la compaignie le
Roi de paradis pour nous aidier a prier le
Seigneur du ciel et de la terre
Si en apelons la benoite
uirge
Marie qui mieus et plus hardiement ueut prier son
Fil que nus autres et apres tous sains et toutes saintes tous ensemble et chascun par soi en laquele priere nous auons fiance que
Dieus nous aït en ceste euure et en toutes nos autres euures
Si commencerons des ore mes nostre liure en la maniere qui ensuit
Ci faut li prologues de ce liure
Ci commence la diuision de cest liure
Pour ce que ce seroit anieuse chose a ceus qui uourront regarder en cest liure en aucun lieu qui leur soit conuenables a ce qu  il auront a faire pour aus ou pour leur amis de cherchier cest liure de chief en chief nous en ceste partie deuiserons briement et nommerons tous les chapitres qui en cest liure seront contenu et tout en ordre si comme il cherront et les seingnerons par le nombre en ceste diuision et de ce meisme seing nous seingnerons chascun chapitre la ou il cherra si que par ce pourra l  en trouuer legierement la matiere seur laquele l  en uourra estudier
Sachent tuit qu  en cest liure sont contenu .
LXX. chapitre qui parolent des matieres qui ensieuent .I. capitulum
Parole de l  office as baillis quel il doiuent estre et comment il se doiuent maintenir en leur office .
II. cap
Parole de semonses et des semoneeurs et de ceus qui n  obeïssent pas aus semonses et comment l  en doit semonre .
III. cap
Parole des essoines et des contremans que l  en puet fere par coustume .
IIII. cap
Parole des procureeurs et des establis pour autrui et qui puet fere procureeur et lesqueles procuracions ualent et lesqueles non et comment li procureeur doiuent ouurer en leur office .u. cap
Parole des auocas comment il doiuent estre receu et comment il se doiuent maintenir en leur office et liquel pueent estre debouté .
uI. cap
Parole des demandes comment l  en doit former sa demande par deuant iustice et des requestes et des denonciacions et en quel cas iurece ou ignorance puet escuser et de serement de uerité .
uII. cap
Parole des defenses que li defenderes puet metre auant contre les demandes qui li sont fetes que li clerc apelent excepcions et des replicacions et des niances .
uIII. cap
Parole de ceus qui uienent trop tard a leur demande fere et de quel tans teneure pesible soufist en demande de mueble et de quel tans en eritage .
IX. cap
Parole des cas ou iours de ueue apartient et comment l  en doit barroier en court laie et ueue doit estre moustree et que les tesmoing aient iour d  auisement s  il le requierent .X. cap
Parole des cas desqueus li cuens de
Clermont n  est pas tenus a rendre la court a ses hommes ainçois l  en demeure la connoissance par reson de souueraineté .
XI. cap
Parole des cas desqueus la connoissance apartient a sainte
Eglise et desqueus a la court laie et en quel cas l  une doit aidier l  autre et de la disference qui est entre lieu saint et lieu religieus et de quel cas sainte
Eglise ne doit pas garantir et de la prise des clercs .
XII. cap
Parole des testamens liquel ualent et liquel non et que l  en puet lessier en testament et comment l  en puet debatre testament ou apeticier et que l  en les face tenir pour le pourfit des ames et comment li executeur doiuent ouurer des execucions et la forme de fere testament .
XIII. cap
Parole des douaires comment il doiuent estre deliuré as fames et comment eles les doiuent tenir et comment eles doiuent partir après la mort de leur seigneurs .
XIIII. cap
Parole des descendemens et des escheoites de costé et de parties d  eritage et de raporter et des dons qui ne font pas a soufrir et de fere hommage .
Xu. cap
Parole des baus et des gardes des enfans sousaagiés et de la disference qui est entre bail et garde et a quel tans enfant sont aagié par la coustume de
Beauuoisins .
XuI. cap
Parole des enfans sousaagiés comment et en quel cas il pueent perdre ou gaaignier et comment il pueent rapeler leur deceuance et comment leur aages se puet prouuer et comment partie se puet fere contre aus .
XuII. cap
Parole des tuteurs qui sont baillié as enfans sousaagiés pour garder et pour aministrer leur besoignes .
XuIII. cap
Parole liquel oir sont loiaus pour tenir eritages et liquel en pueent estre debouté par bastardie et comment bastardie puet estre prouuee et liquel mariage sont bon et liquel non .
XIX. cap
Parole des degrés de lignages par quoi chascuns puist sauoir combien si parent li sont prochien ou loingtien car ce puet auoir mestier pour les guerres ou pour rescousses d  eritage .
XX. cap
Parole de ceus qui tienent eritages ou autres choses pour cause de bonne foi comment il doiuent estre gardé de domage et comment cil qui a tort et par mauuese cause tienent l  autrui chose doiuent estre pugni et comment certaines parties ne se pueent fere en aucuns cas .
XXI. cap
Parole de compaignie et comment compaignie se fet par coustume et comment l  en puet perdre et gaaignier en compaignie et comment compaignie faut et comment l  en puet oster enfans hors de bail .
XXII. cap
Parole d  autres manieres de compaignies que l  en apele compaignies d  eritage lesqueles se pueent partir et lesqueles non et comment l  en doit ouurer en teus compaignies .
XXIII. cap
Parole queus choses sont mueble et queus choses sont eritage selonc la coustume de
Beauuoisins .
XXIIII. cap
Parole quel chose est coustume et quel chose est usage et de la disference qui est entre coustume et usage et liquel usage ualent et liquel non et de lessier la terre pour le cens et des edefices .
XXu. cap
Parole des chemins de quel largece il doiuent estre et comment il doiuent estre maitenu sans empirier et sans estrecier et a qui la iustice en apartient et du conduit as pelerins et as marcheans et de ce qui est trouué es chemins et des crois et des autres aaisemens communs .
XXuI. cap
Parole des mesures et des pois et comment l  en doit peser et mesurer et comment cil doiuent estre pugni qui mauuesement mesurent .
XXuII. cap
Parole des esplois qui pueent uenir as seigneurs des eritages qui d  aus mueuent si comme de rachas ou de uentes et de pris d  eritage .
XXuIII. cap
Parole comment on doit seruir son seigneur de ronci de seruice par reson de fief et en quel damage il sont s  il ne seruent si comme il doiuent .
XXIX. cap
Parole des seruices qui sont fes par louier ou par mandement ou par uolenté et des contes as serians et des autres seruices que l  en fet par reson de fief et de redemander arrieres ce que l  en a trop paié .
XXX. cap
Parole des mesfès et quel ueniance doit estre prise de chascun mesfet et queus amendes sont a uolenté et des bonnages et des banis et des faus tesmoins et combien gage doiuent estre gardé et des aliances et de quel cas l  en se passe par son serement et de quoi l  en est tenus a rendre a autrui son damage et de mener sa prise par autrui seignourie et de ceus qui sont apelé ou emprisonné pour cas de crime et de ceus qui en menent la fame ou la fille d  autrui des lais dis et des mellees .
XXXI. cap
Parole des larrecins apers et de ceus qui sont en doute et comment larrecins se prueue .
XXXII. cap
Parole de nouuele dessaisine et de force et de nouuel tourble et comment l  en en doit ouurer et de l  obeïssance que l  ostes doit a son seigneur .
XXXIII. cap
Parole que ce qui est fet par force ou par tricherie ou par trop grant paour ne fet pas a tenir .
XXXIIII. cap
Parole des conuenances et lesqueles font a tenir et lesqueles non et des marchiés et des fermes et des choses qui sont obligies sans conuenance et comment paie se prueue sans tesmoing et quel chose est force et des fraudes .
XXXu. cap
Parole de soi obligier par letres et comment on les doit fere tenir et comment l  en puet dire encontre et la forme de fere letres .
XXXuI. cap
Parole des choses qui sont baillies a garder et comment on les doit garder et rendre a ceus qui les baillierent .
XXXuII. cap
Parole des choses qui sont prestees et comment cil qui les empruntent en pueent user .
XXXuIII. cap
Parole des choses baillies par louier et des fermes et des engagemens .
XXXIX. cap
Parole des prueues et de fausser tesmoins et des espurgemens et du peril qui est en menacier et de dire contre tesmoins et queus cas pueent cheoir en prueue .
XL. cap
Parole des enquesteurs et des auditeurs et des aprises et de examiner tesmoins et de la disference qui est entre aprise et enqueste et de debatre tesmoins .
XLI. cap
Parole des arbitres et du pouoir qu  il ont et liquel ualent et liquel non et comment arbitrages faut et de quel cas l  en se puet metre en arbitrage .
XLII. cap
Parole des peines qui sont pramises en quel cas eles font a paier et en quel cas non et de la disference qui est entre peine de cors et peine d  argent .
XLIII. cap
Parole des plegeries et comment et en quel maniere l  en doit deliurer ses pleges et des damages que l  en doit rendre en court laie et qui puet plegier et queus iournees chascuns doit auoir .
XLIIII. cap
Parole des rescousses des eritages et des eschanges et que li barat ne soient soufert .
XLu. cap
Parole des aueus et des desaueus et des seruitudes et des franchises et du peril qui est en desauouer et comment l  en doit suir ceus qui se desaueuent .
XLuI. cap
Parole de la garde des eglises et comment l  en doit pugnir ceus qui leur mesfont et des deus espees l  une temporel et l  autre esperituel et quel damage eglise puet auoir de desauouer son droit seigneur .
XLuII. cap
Parole comment li fief pueent alongier et raprochier leur seigneurs selonc la coustume de
Beauuoisins et que li tenant se gardent de partir contre coustume .
XLuIII. cap
Parole comment li homme de poosté pueent tenir fief en foi et en hommage et comment il le doiuent deseruir .
XLIX. cap
Parole des establissemens et du tans ou quel coustume ne doit pas estre gardee pour cause de necessités qui auienent .L. cap
Parole des gens des bonnes uiles et de leur drois et comment il doiuent estre gardé et iusticié si qu  il puissent uiure en pes .
LI. cap
Parole pour queus causes il loit as seigneurs a saisir et a tenir en leurs mains et comment il en doiuent ouurer au pourfit de leur sougiès et en gardant leur droit .
LII. cap
Parole des choses desfendues et des prises qui sont fetes pour mesfès ou pour damages et comment l  en doit prendre et ouurer de la prise et des eritages uendus par force et des uentes .
LIII. cap
Parole des recreances et en quel cas l  en doit fere recreance et en quel non et comment recreance doit estre requise et comment ele doit estre fete es cas es queus ele chiet .
LIu. cap
Parole comment l  en doit fere paier les creanciers et garder de damage et la maniere de prendre es mesons et pour quel cas et comment l  en doit metre garde seur autrui et queus les gardes doiuent estre .
Lu. cap
Parole des reclameurs lesqueles sont fetes a droit et lesqueles a tort et comment li seigneur en doiuent ouurer .
LuI. cap
Parole de ceus qui ne doiuent pas tenir eritage et que l  en doit fere des fous et des forsenés et de la garde des osteleries et des maladeries et a qui la garde et la iustice en apartient .
LuII. cap
Parole des mautalens qui mueuent entre homme et fame qui sont assemblé par mariage comment li seigneur en doiuent ouurer et pour queus causes il loit a departir l  un de l  autre .
LuIII. cap
Parole de haute iustice et de basse et des cas qui apartienent a l  une iustice et a l  autre et de ceus qui uont armé par autrui iustice et que pes ne soit souferte de uilain cas et que li souuerain pueent prendre les fortereces de leur sougiès .
LIX. cap
Parole des guerres comment guerre se fet par coustume et comment ele faut et comment l  en se puet aidier de droit de guerre .
LX. cap
Parole des triues et des asseuremens et liquel en pueent estre mis hors et du peril de l  enfraindre .
LXI. cap
Parole des apeaus et comment l  en doit former son apel et de quel cas l  en puet apeler et de poursuir son apel et des banis et en queus armes l  en se combat .
LXII. cap
Parole des apeaus qui sont fes pour defaute de droit et comment on doit sommer son seigneur auant que l  en ait bon apel contre li de defaute de droit .
LXIII. cap
Parole queus defenses pueent ualoir a ceus qui sont apelé pour anientir les gages et des cas des queus gage ne font pas a receuoir .
LXIIII. cap
Parole des presentacions qui doiuent estre fetes en plet de gages en armes et en paroles et des seremens et des choses qui ensieuent dusques a la fin de la bataille .
LXu. cap
Parole des delais que coustume donne et des respis que li homme pueent prendre auant qu  il puissent ne ne doiuent estre contraint de fere iugement .
LXuI. cap
Parole de refuser les iuges et en quel cas uns seus tesmoins est creus et que li seigneur facent uiguereusement tenir et metre a execucion ce qui est iugié et passé sans apel .
LXuII. cap
Parole des iugemens et de la maniere de fere iugemens et comment on doit iugier et liquel pueent iugier et comment li sires doit enuoier pour sauoir le droit que si homme font et comment l  en puet fausser iugement et comment li seriant doiuent estre renuoié pour conter .
LXuIII. cap
Parole des usures et des termoiemens et comment l  en se puet defendre par cause d  usure contre les useriers .
LXIX. cap
Parole des cas d  auenture qui auienent par mescheance es queus cas pitiés et misericorde doiuent mieus auoir lieu que rade iustice .
LXX. cap
Parole des dons outrageus qui par reson ne doiuent pas estre tenu et de ceus qui font a tenir que l  en ne puet ne ne doit debatre
Ci commence li premiers chapitres qui parole de l  office as baillis
Tout soit il ainsi qu  il n  ait pas en nous toutes les graces qui doiuent estre en homme qui s  entremet de baillie pour ce ne lerons nous pas a traitier premiers en cest chapitre de l  estat et de l  office as baillis et dirons briement une partie des uertus qu  il doiuent auoir et comment il se doiuent maintenir si que cil qui s  entremetront de l  office i puissent prendre aucune essample
Il nous est auis que cil qui ueut estre loiaus baillis et droituriers doit auoir en soi .X. uertus es queles l  une est et doit estre dame et mestresse de toutes les autres ne sans lui ne pueent estre les autres uertus gouuernees
Et cele uertus est appelee sapience qui uaut autant comme estre sages
Donques disons nous que cil qui s  entremet de baillie garder et de iustice fere doit estre sages ne autrement il ne saroit pas fere ce qui apartient a office de baillif
La seconde uertus si est que li baillis doit auoir qu  il doit tres durement amer
Dieu nostre pere et nostre sauueur et pour l  amour de
Dieu sainte
Eglise et non pas de l  amour que li aucun des sers ont a leur seigneurs qui ne les aiment fors que pour ce qu  il les criement et doutent mes d  amour entiere si comme li fius doit amer le pere car de li amer et seruir uienent tuit li bien ne cil n  a sapience en soi qui par deseur toutes choses n  otroie son cuer a l  amour de
Dieu et mout trouuerions de matere de parler des resons pour quoi on le doit amer et des biens qui en uienent
Mes il nous conuenroit issir une grant piece de la matere que nous auons emprise et meismement sainte
Eglise le nous moustre et enseigne tous les iours
La tierce uertus que li baillis doit auoir si est qu  il doit estre dous et debonaires sans felonie et sans cruauté et non pas debonaires entre les felons n  enuers les crueus n  enuers ceux qui font les mesfès car a teus manieres de gens doit il moustrer semblant de cruauté et de felonie et de force de iustice pour leur malice estre mendre
Car tout aussi comme li mires qui le malade pour pitié de sa maladie lesse a ateindre la plaie de laquele il le doit garir le met en peril de mort tout aussi li baillis qui est debonaires uers les mesfesans de sa baillie met ceus qui uuelent uiure en pes en peril de mort ne nus plus grans biens uns pour un ne puet estre a baillif que d  essarter les mauuès hors des bons par radeur de iustice
Donques ce que nous auons dit qu  il doit estre debonaires nous l  entendons uers ceus qui bien uuelent et uers le commun pueple et es cas qui auienent plus par mescheance que par malice
Et pour ce que nous auons dit que sapience est la souueraine uertus de celes qui doiuent estre en baillif l  en ne doit pas tenir le baillif pour sage qui uers tous est fel et crueus
Et souuent auient que les simples gent qui ont bonnes quereles et loiaus lessent perdre leur quereles pour ce qu  il ne les osent maintenir par deuant teus baillis pour leur felonie pour doute de plus perdre
La quarte uertus qui doit estre en baillif si est qu  il soit soufrans et escoutans sans soi couroucier ne mouuoir de riens car li baillis qui est trop hastis de respondre ou qui se tourmente et courouce de ce qu  il oit n  a pouoir de bien retenir ce qui est proposé deuant lui en iugement
Et puis qu  il ne le puet bien retenir il ne le puet bien recorder et sans bien retenir et sans bien recorder nus ne se doit entremetre de baillie garder
Donques li baillis doit estre soufrans et escoutans en tele maniere qu  il lest a ceus qui sont deuant lui en iugement dire toute leur uolenté et ce qu  il leur plera partie contre autre sans corrompre leur paroles et s  il le fet ainsi il les pourra mieus et plus sagement iugier ou fere iugier se c  est court ou l  en iuge par hommes
Et aussi comme nous deismes ci dessus que la debonairetés du baillif ne se doit pas estendre uers les mauuès aussi disons nous que sa soufrance ne se doit pas estendre uers aus mais escouter les doit diliianment que par bien escouter les font il souuent connoistre la mauuestié qui est en leur cuers si que li baillis en set mieus ouurer après que deuant
Et aussi n  entendons nous pas que li baillis doie estre trop soufrans en chose qui porte despit ne damage a son seigneur ne a soi
Donques se tors ou despis est fes a son seigneur ou a li il le doit uengier hastiuement et sagement en iustiçant selonc ce que li fes le requiert si que par la ueniance qu  il en prendra li autre i aient essample de fere ce qu  il doiuent uers leur seigneurs et uers leur baillis car li baillis tant comme il est en office de baillie represente la persone son seigneur et pour ce qui mesfet au baillif il mesfet au seigneur
Et de tant comme li baillis est en greigneur estat de l  autorité son seigneur de tant se doit il plus garder qu  il ne mesface et metre peine qu  il ait en lui les uertus qui en cest chapitre sont dites
La quinte uertus que cil qui s  entremet de baillie garder doit auoir en soi si est qu  il soit hardis et uiguereus sans nule perece
Car baillis qui est pereceus lesse mout besoignes a fere et passer qui fussent bonnes a retenir et si fet fere mout de besoignes par autrui main qui deussent estre fetes par li et si alonge et met en delai mout de choses par sa perece lesqueus il deust haster et de ce puet nestre au baillif qui est pereceus uilenie et disfame et damage et pour ce leur louons nous qu  il se gardent du uice de perece
Et ce que nous disons qu  il soit hardis c  est une uertus sans laquele li baillis ne puet fere ce qui apartient a son office car s  il estoit couars il n  oseroit couroucier le riche homme qui auroit a fere contre le poure ou il n  oseroit celui qui auroit mort deseruie fere iusticier pour paour de son lignage et si n  oseroit prendre les mesfeteurs ne les mellis pour paour qu  il ne se rescousissent et toutes ces choses qu  il leroit a fere par couardise apartienent a fere a lui
Donques doit il estre hardis sans couardise et sans riens douter ou autrement il ne fet pas ce qui a lui apartient et a son estat
Et toutes uoies quant il fera aucunes choses la ou il apartendra hardement qu  il le face sagement
Car .
II. manieres de hardemens sont l  uns sages et l  autres fous
Li sages hardis si est cil qui sagement et apenseement moustre son hardement li fous hardis si est cil qui ne se prent garde a quel fin il puet uenir de ce qu  il entreprent et cil qui fet son hardement en point et en tans qu  il n  en est mestiers si comme se i  aloie tous seus et desarmés assaillir plusieurs persones la ou mes hardemens ne pourroit riens ualoir et ce apele l  en fol hardement
La sizisme uertus qui doit estre en baillif si est largece et de ceste uertu descendent .
II. autres qui grant mestier li pueent auoir a maintenir son estat et a soi auancier et fere amer de
Dieu et du siecle c  est courtoisie et neteés
Ne largece ne uaut riens sans ces .
II. ne ces .
II. sans largece
Et grans mestiers est que largece soit demenee sagement et atempreement car .
II. manieres de largece sont dont l  une est gouuernee par la uertu de sapience et l  apele l  en sage largece l  autre maniere de largece si est si mellee auec sotie que l  une ne se puet departir de l  autre
Donques pouons nous entendre que li sages larges si est cil qui se prent garde combien il a de patremoine et de bon conquest et de gages et puis despent et met en bonnes gens ce qu  il puet soufrir sans apeticier et sans aquerre mauuesement car li cuers auaricieus aquiert ne li chaut comment ne ne puet estre assasiés d  auoir et en teus manieres de cuers ne se puet loiautés hebergier
Et souuent uoit on qu  il amassent d  une part auoir et d  autre part anemis si que quant la roue de
Fortune leur tourne il descendent plus en une eure qu  il ne sont monté en .X. ans et si en perdent
Dieu et le siecle
Et meismement auarice hebergiee en cuer de baillif est plus mauuese et plus perilleuse qu  en autre gent car il conuient au baillif auaricieus pour assasier s  auarice fere et soufrir assés de choses qui sont contraires a son estat
Donques li louons nous qu  il soit larges en tel maniere qu  il puist sa largece maintenir sans soi apeticier et qu  il se gart de fere fole largece car li fous larges iiete le sien puer
Cil est fous larges qui le sien despent folement sans preu et sans honeur et qui mene uie laquele il ne puet maintenir au paraler de ce qu  il a et aucune fois auient il quant li fous larges a tout despendu il deuient autres que bons ne ne li chaut dont auoirs li uiegne mes qu  il puist sa fole largece maintenir
Et pour ce doit li sages baillis sa largece maintenir atempreement en fere aumosnes en ses sougiès et en ses bons uoisins honourer et en soi courtoisement et honestement maintenir et netement
Car aucun pueent perdre la grace qui leur doit uenir de largece quand il le font uilainement et ordement et pour ce conuient il bien que l  en soit auec largece courtois et nes
La setisme uertus qui doit estre en baillif si est qu  il obeïsse au commandement de son seigneur en tous ses commandemens essieutés les commandemens pour lesqueus il pourroit perdre s  ame s  il les fesoit car l  obeïssance qu  il doit doit estre entendue en droit fere et en loial iustice maintenir
Ne li baillis ne seroit pas escusés uers
Dieu qui du commandement son seigneur feroit tort a son escient et mieus uaut au baillif qu  il lesse le seruice que ce que pour commandement ne pour autre chose il face tort a son escient
Nepourquant li baillis n  a pas a iugier se li commendemens que ses sires li fet pour muebles pour chateus ou pour eritages ou pour autre cas essieuté mort d  homme et mehaing est bon ou mauuès ainçois doit obeïr au commandement car se la partie contre qui li commandemens est fes se deut il se puet trere au seigneur et empetrer que drois li soit fes ainsi puet uenir a son droit et a li baillis obeï au commandement
Mes en cas de mort d  homme ou de mehaing se li commandemens estoit fes il ne pourroit estre amendés et pour ce ne louons nous pas as baillis qu  il obeïssent en teus commandemens mes lessent ainçois le seruice se li sires ne ueut son commandement rapeler car li sires n  est pas bons a seruir qui prent plus garde a fere sa uolenté que a droit et a iustice maintenir L  uitisme uertus qui doit estre en celi qui s  entremet de baillie maintenir si est qu  il soit tres bien connoissans
Premierement il doit connoistre le bien du mal le droit du tort les pesibles des mellis les loiaus des tricheeurs les bons des mauuès
Et especiaument il se doit connoistre et si doit connoistre les uolentés et les manieres de son seigneur et de ceus de son conseil et si doit connoistre la seue mesnie et prendre garde mout soigneusement queus ils sont car tout soit il ainsi que li baillis de soi ne face ne ne uueille se bien non si puet il receuoir uilenie et damage par le mesfet d  aucun de ceus de sa mesnie
Et en dire la mesnie le baillif entendons nous les preuos et les serians qui sont dessous li et la mesnie de son ostel
Et des biens qui pueent uenir au baillif d  auoir les connoissances dessus dites toucherons nous un petit briement
Se li baillis connoist le bien du mal il en saura mieus le bien fere et le mal eschiuer et par ce puet il maintenir son estat et uenir a l  amour de
Dieu et du siècle S  il connoist le droit du tort il saura fere droit a ses sougiès et bouter arrieres ceus qui tort ont et ce apartient a son office S  il connoist les pesibles des mellis il pourra les pesibles fere garder en pesibleté par les menaces et par les contraintes qu  il fera as mellis et bien apartient a office de baillif qu  il espouente et contraingne les mellis si que li pesibles uiuent en pes S  il connoist les loiaus des tricheeurs il pourra et deura les loiaus atraire pres de soi et conforter et deporter s  il ont mestier de confort et de deport et bouter les tricheeurs arrieres et punir selonc droite iustice de leur tricherie S  il connoist les bons des mauuès il pourra et deura les mauuès sarcler et essarter des bons a l  essample que l  en oste les mauueses herbes des fourmens et a ce fere est il tenus S  il connoist soi meisme il saura quel il est et s  il i set aucun mauuès uice plus tost l  en pourra oster et trop male chose est quant cil qui par son essample doit metre les autres en bonne uoie demeure mauuès en soi ne nus qui soit pleins de mauuès uice n  a pouoir de bien maintenir l  office de baillie S  il connoist les uolentés et les manieres de son seigneur c  est grans auantages de soi bien maintenir en son office s  il set que les manieres et les uolentés soient bonnes et loiaus et puet legierement aquerre le gré de son seigneur s  il set et siut ses uolentés
Et s  il set les uolentés et les manieres mauueses il doit prendre congié et soi partir du seruice au plus tost qu  il puet car piece a que l  en dit
Qui mauuès seigneur sert mauuès louier atent S  il connoist les manieres du conseil son seigneur et elles s  acordent as bonnes manieres du seigneur legierement se puet tenir a leur gré si qu  il pourra estre par aus conseilliés et soustenus et se li consaus est contraires a la uolenté et a la maniere son seigneur si que li consaus lout une chose et li sires face fere une autre nous li louons qu  il se parte du seruice car nus baillis n  a pouoir de demourer en office de baillie et fere ce qui a l  office apartient quant ses sires est contraires a son conseil
Car uns riches hons qui tout ueut ouurer de soi sans croire conseil n  a pouoir de perseuerer en loial iustice fere ne en grant terre loiaument maintenir et pour ce n  est pas li baillis sages qui demeure en tel seruice S  il connoist sa mesnie c  est a sauoir ses preuos et ceus de son ostel et ses serians il pourra et deura ceus qui sont plein de mauuès uices oster d  entour soi si qu  il sera gardés de blasme et de uilenie qu  il pourroit auoir par leur mesfès
Et quant il mesfont li baillis les doit plus cruelment punir de leur mesfès que nule autre maniere de gens par .
III. resons la premiere pour ce que li pueples que li baillis a a gouuerner s  aperçoiue qu  il ne les ueut pas soustenir en leur malice la seconde reson si est pour ce que li autre seriant se gardent de mesfere quantil uoient que s  il mesfesoient il seroient cruelment iusticié par leur mestre la tierce reson si est pour ce que li communs pueples uit plus en pes quant li preuost et li seriant ne leur osent riens mesfere a tort
Car quant li baillis lesse conuenir preuos et serians et la mesnie de son ostel pleins de malice ce sont leu entre brebis car il tolent et rauissent les auoirs dont li communs pueples se doit uiure si en tourne aucune fois li blasmes seur le baillif tout soit ce que teus prises n  entrent pas en sa bourse
La nueuisme uertus qui doit estre en celui qui s  entremet de baillie si est qu  il ait en soi soutil engieng et hastif de bien exploitier sans fere tort a autrui et de bien sauoir conter
De bien exploitier c  est a entendre que la ualeurs de la terre son seigneur n  apetice pas par sa negligence ainçois croisse tous iours par son sagement maintenir car cil n  est pas bons baillis en qui main la terre son seigneur apetice par sa niceté mais cil est bons baillis en qui main la terre son seigneur croist sans fere tort a autrui
Et si li conuient mout qu  il sache bien conter car c  est uns des plus grans perius qui soit en l  office du baillif que d  estre negligens ou peu soigneus de ses contes par .
II. resons la premiere si est pour ce que s  il mesconte seur soi li damages en est siens la seconde reson si est pour ce que s  il mesconte seur son seigneur et l  en s  en aperçoit il puet estre mescreus de desloiauté et pour soi eschiuer de blasme et de damage li est il mestiers qu  il sache bien conter
La disisme uertus qui doit estre en celi qui s  entremet de baillie si est la meilleur de toutes ne sans li ne pueent les autres riens ualoir car c  est cele qui enlumine toutes les autres c  est cele sans qui riens ne puet ualoir c  est cele qui est si coniointe auec la uertu de sapience que pour riens sapience ne puet estre sans sa compaignie
Et ceste uertus si est appelee loiautés car quiconques est loiaus il est sages en maintenir loiauté et pour nient doit estre prisiés li sens de celui en qui desloiautés est hebergiee
Et mieus uenist a celui qui n  est pas loiaus estre fous natureus que sauoir du monde aucunes choses car quant plus set et plus uient de maus de son sauoir et a droit parler l  en ne doit nul desloial apeler sage mais bareteeur
Et mout uoit on auenir que quant aucuns a en soi hebergié loiauté et il a poi de sens et poi d  autres uertus si est il soufers et prisiés pour l  amour de cele uertu tant seulement et qui auroit toutes les autres uertus et l  en seust que loiautés i fausist il ne seroit ne creus n  amés ne prisiés et pour ce puet l  en ueoir que loiautés uaut mieus a par soi que toutes les autres uertus sans loiauté
Et meismement desloiautés puet plus nuire quant ele est hebergiee en homme qui doit droite iustice maintenir qu  en autres persones car il est assés de basses persones desloiaus qui pour leur desloiauté ne pueent pas mout de mal fere pour ce qu  il ont petit pouoir mes desloiautés quant ele est hebergiee en cuer d  homme qui a grant terre a maintenir puet semer trop de uenim car toutes manieres de maus en pueent uenir et pour ce louons nous a tous ceus et especiaument as baillis qu  il soient loiaus et s  il ne le uuelent estre nous louons a leur seigneurs que si tost comme il les connoistront a desloiaus qu  il les boutent hors de leur seruice et qu  il soient pugni selonc ce qu  il auront ouuré desloiaument ne nus ne soit si hardis qu  il s  entremete d  autrui seruir se loiautés n  est en lui hebergiee
Nous auons parlé des .X. uertus qui doiuent estre en celui qui s  entremet de baillie  et li baillis qui en soi les auroit pourroit aquerre l  amour de
Dieu et de son seigneur .
Et pour ce que fort chose est d  auoir les toutes  au meins gart li baillis que loiautés n  i faille pas .
Et s  il puet estre sages et loiaus  il a toutes les autres qui sont dites entre .
II. -
Nous auons parlé des uertus que li baillif doiuent auoir generaument .
Or ueons d  aucunes choses qu  il doiuent fere especiaument .
Il i a aucun lieu la ou li baillis fet les iugemens  et autre lieu la ou li homme qui sont homme de fief au seigneur les font .
Or disons nous ainsi que  es lieus la ou li baillif font les iugemens  quant li baillis a les paroles receues et eles sont apuiees en iugement  il doit apeler a son conseil des plus sages et fere le iugement par leur conseil  car  se l  en apele du iugement et li iugemens est trouués mauuès  li baillis est escusés de blasme quant on set qu  il le fist par conseil de sages gens .
Et ou lieu la ou on iuge par hommes  li baillis est tenus  en la presence des hommes  a prendre les paroles de ceus qui pledent et doit demander as parties s  il uuelent oïr droit selonc les resons qu  il ont dites .
Et s  il dient  oïl  li baillis doit contraindre les hommes qu  il facent le iugement  et comment il les puet et doit contraindre il sera dit au chapitre qui parlera des delais que coustume donne .
Et s  il ne plest au baillif ou as hommes  li baillis n  est pas tenus a estre au iugement fere ne au prononcier le iugement  s  il n  est ainsi que li baillis soit hons de fief au seigneur a qui il est baillis  car en tel cas conuenroit il qu  il fust pers aueques les autres .
Tout aions nous parlé des lieus la ou li baillif font les iugemens  il n  en a nul en la conteé de
Clermont  ainçois doiuent estre fet tuit li iugement par les hommes de fief  et il a grant disference entre les apeaus qui sont fet des iugemens des baillis et les apeaus qui sont fet des iugemens des hommes  car se l  en apele des iugements des baillis en la court ou il iugent  il ne font pas leur iugement bon par gages de bataille .
Ainçois sont porté li errement du plet seur quoi li iugemens fu fes en la court du seigneur souuerain au baillif qui fist le iugement  ilueques est tenus pour bons ou pour mauuès .
Et ainsi n  est il pas de ceus qui apelent des hommes qui font le iugement  car li apeaus est demenés par gages de bataille  et de teus manieres d  apeaus et comment l  en puet et doit apeler sera il parlé conuenablement ou chapitre des apeaus .
uoir est que toutes choses qui sont proposees par deuant le baillif n  ont pas mestier d  estre mises en iugement  car  quant la clameurs est d  aucun cas qui touche l  eritage son seigneur ou son despit ou sa uilenie ou son damage  et li cas est pour les hommes qui aidier se uourroient en tel cas contre leur seigneur  li baillis ne le doit pas metre en iugement  car li homme ne doiuent pas iugier leur seigneur  mes il doiuent iugier li uns l  autre et les quereles du commun pueple  et  se cil qui a a fere contre le seigneur requiert que drois lui soit fes  le baillis  par le conseil de son seigneur et de son conseil  li doit fere ce qu  il cuide qui soit resons  et  s  il se deut de ce que li baillis li fet  il doit moustrer le grief au conte et a ceus de son conseil  et par ceus doit estre osté et amendé ce que li baillis a fet trop .
Et ceste uoie entendons nous en tous les cas qui pueent touchier l  auantage ou le pourfit de tous les hommes contre leur seigneur .
Mes aucun cas sont que li sires demande especiaument contre aucun de ses hommes ou aucuns des hommes contre leur seigneur  si comme li sires demande l  amende d  aucun forfet qui a esté fes en sa terre  ou il li demande aucuns heritages ou aucuns muebles dont il est tenans en disant qu  il apartienent a lui par la coustume du païs .
Et cil se defent et dit que l  amende n  est pas si grans  ou que cil heritage ou cil mueble que ses sires li demande doiuent estre sien  et en requiert droit  toutes teus quereles doit et puet bien metre li baillis ou iugement des hommes  car de teus quereles doit li cuens user entre ses sougiès selonc la coustume que si homme usent entre les leur sougiès .
Mes se la querele touche la uilenie du seigneur  si comme de uilenie dite ou de main mise au baillif ou au preuost ou as serians  l  amende de teus forfès ne doit pas metre li baillis au iugement des hommes  ne  en teus forfès qui sont fes uers le seigneur n  a point d  amende taussee  car  s  il i auoit certaine somme d  argent taussee pour tel forfet  donques sauroit chascuns pour combien il pourroit batre le baillif ou les preuos ou les serians  et assés en i auroit de batus quant l  en les iusticeroit plus radement qu  il ne uourroient  s  il sauoient la certaine uoie de l  eschaper .
Et pour ce n  est il pas mestiers a ceus qui s  entremetent des seruices as grans seigneurs que teus forfet soient taussé fors a la uolenté du seigneur  laquele uolentés doit estre de longue prison et de perte d  auoir  essieuté mort et mehaing  s  il n  ot el forfet qui fu fes mort ou mehaing .
Li baillis n  a pas pouoir de faire bonnage ne deuise entre l  eritage son seigneur et l  autrui  s  il n  a especial commandement de son seigneur de fere loi .
Et se li sires le ueut  pourfitable chose est as marchisans qu  il prengnent letres du seigneur qu  il uout et otroia que ses baillis feist tel bonnage  pour ce que ce qui est otroié a fere est oublié en poi de tans  se l  en n  en a certaine remembrance de letres ou de uis tesmoins . C  est bien de l  office au baillif qu  il uende les rentes et les issues de la terre son seigneur selonc ce qu  eles sont acoustumees a uendre  se mieus ne le puet fere .
Mes puis qu  eles sont uendues et li termes assis  se li deteur requierent respit  il ne leur puet donner sans l  autorité de son seigneur .
Quinconques entre en office de baillie  il doit iurer seur sains qu  il gardera le droit son seigneur et l  autrui  et qu  il ne prenra nule riens pour droit fere ne pour tort fere  et que droite iustice et loial il maintenra .
Et quant il a fet ce serement il doit ouurer en tele maniere qu  il ne soit pariures .
Car qui se pariure il a grans erres de uilenie auoir  et ce que nous auons dit qu  il doit estre en son serement qu  il ne doit riens prendre  grace li est donee du serement par le seigneur de prendre uins et uiandes  et non pas outrageusement comme uins en queues et en toneaus  ne bues ne pourceaus uis  mes choses prestes comme a boire et a mangier a la iournee  si comme uin en pos ou en baris  ou uiandes prestes a enuoier en la cuisine .
Et teus choses sont otroiees a prendre as baillis pour ce que trop seroit desloiaus cil qui pour teus dons touroit le droit d  autrui .
Et aussi seroit il s  il le fesoit pour grans dons  mes toutes uoies plus doutable chose seroit qu  il ne se mesfeist plus tost pour le grant don que pour le petit  et meismement congiés est donnés as baillis de prendre les choses dessus dites de boire et de mangier .
Li baillis qui ueut droite iustice maintenir et qui a les uertus qui sont dites en cest chapitre  il est sans amour et sans haine  c  est a dire qu  il ne doit fere tort ne soufrir que tors soit fes  puis qu  il le puist amender  ne pour haine ne pour amour  et la courtoisie qu  il puet fere en iustiçant a celui qui est ses amis  si est de lui haster son droit  s  il a droit  et  s  il a tort  il li doit aidier a lui oster de son tort au mendre damage et la mendre uilenie qu  il pourra  mes que ce soit en tel maniere qu  il n  en face tort a autrui ne qu  il ne le face par uoie de barat .
Pour ce que mout seroit longue chose et chargeant as hommes qui font les iugemens de metre en iugement tous les cas qui uienent deuant le baillif  li baillis doit metre grant peine de deliurer ce qui est pledié deuant lui  quant il set que l  en doit fere du cas selonc la coustume et quant il uoit que la chose est clere et aperte .
Mes ce qui est en doute et les grosses quereles doiuent bien estre mises en iugement  ne il ne conuient pas que l  en mete en iugement le cas qui a autre fois esté iugiés  tout soit ce que li iugemens soit fes pour autres persones  car l  en ne doit pas fere diuers iugemens d  un meisme cas .
Bonne chose est au baillif de souuent tenir ses assises  au meins de .
uI. semaines a autres  ou de .
uII.  car li droit en sont plus hasté  et si en est on mieus remembrans et si en est l  assise meins chargiee et plus tost deliuree .
Et si louons au baillif qu  il ne contremande pas l  assise qu  il a fete sauoir  s  il n  a essoine ou resnable cause  si comme de maladie ou de commandement de seigneur ou d  autres grosses besoignes qui li sourdent  dont il ne se donnoit garde  car quant l  en contremande assise  l  en fet grant damage a ceus qui sont pourueu de leur conseil  de leur amis et de leur auocas  et si en detrient li droit .
Et toutes uoies  quant il le conuient contremander  grant courtoisie fet li baillis quant il le fet tost sauoir  car li damages en est mendres a ceus qui ont a fere quant il le seuent tost .
Li baillis doit si iustement ouurer en son office que nules des parties qui ont deuant lui a pledier ne soient auisees par lui .
Car il n  est nule doute que li baillis ne se mesface qui auise partie de chose de quoi l  autre partie puist estre damagie .
Mais uoir est qu  aucune fois les parties pledent si mal ordeneement que leur paroles ne pueent estre apuiees en iugement ne que iugemens ne puet estre fes seur leur paroles .
Et quant li baillis uoit ce  il leur doit bien moustrer leur erreur et remetre en la droite uoie de plet si que drois leur puist estre fes .
Bien se gart li baillis qu  il ne soit auocas a celui qui plede deuant lui  ne qu  il ne parout pour lui  car il abesseroit sa renomee et si pourroit estre deboutés par l  autre partie de l  office du iuge en cele querele .
Car nus ne doit estre en nule querele iuges et auocas  et  se li ples n  estoit pas deuant li mes deuant autre seigneur  mes toutes uoies li ples pourroit uenir par deuant li pour reson de ressort  encore ne doit il pas estre auocas  et a briement parler nus baillis  en sa baillie  de chose qui puist reuenir par deuant lui en iugement  ne doit estre auocas ne conseilleres .
Mes hors de sa baillie puet il aidier a ceus a qui il li plest  soit en auocacion ou en conseil .
Se li baillis ou aucuns autres iuges a a pledier de sa propre querele en la court meisme dont il doit estre iuges ou baillis  il doit establir autre iuge ou autre baillif en lieu de li tant comme a sa querele monte .
Car nus  en sa querele  ne doit estre iuges et partie  essieuté le roi  car cil puet estre iuges et partie en sa querele et en l  autrui .
Nous n  entendons pas se li cuens de
Clermont ou aucuns autres qui ait iustice et hommes qui en sa court doiuent iugier  demande aucune chose en sa court pour soi  qu  il soit iuges et partie  ainçois est partie tant seulement et li homme sont iuge .
Et bien apert  car se li homme fesoient aucun iugement qui semblast mauuès au seigneur  il conuenroit  se li sires le uouloit fauser  que ce fust par apel en la court souueraine  et seroit li apeaus demenés par gages de bataille  essieuté ceus qui sont fil de roi  car se li cuens de
Clermont apeloit de faus iugement de ses hommes  li errement du plet seroient aporté a le court le roi  et la seroit tenus li apeaus pour bons ou pour mauuès  et cest auantage auroit il pour ce qu  il est fius de roi et fius de roi ne se doit pas combatre a son homme pour plet de mueble  pour chateus ne pour eritage .
Mes s  il apeloit son homme de murtre ou de traïson  en tel cas conuenroit il qu  il se combatist a son homme .
Car li cas sont si uilain que nus espargnemens ne doit estre uers celui qui acuse .
Et de ceste matere des apeaus nous nous souferrons a parler dusques a tant que nous en ferons propre chapitre  liqueus sera dis des apeaus .
Li baillif ou li preuost  quant il en ont mestier pour leur essoine  pueent fere accesseurs .
Cil sont apelé accesseur qui representent la persone du baillif ou du preuost en fesant leur office  mes biensse doiuent prendre garde li baillif et li preuost queus gens il metent en leur lieu quant il n  i pueent estre .
Car s  il mesfesoient  cil qui les i auroient mis en seroient blasmé et li accesseur meisme pugni .
La iustice qui ueut metre aucun en son lieu pour fere son office  il doit metre homme mout loial et de bonne renomee  et sage  et le doit establir ou par letres  ou en assise  ou as ples communs .
Ou autrement qui desobeïroit a leur commandemens il n  en deuroit point d  amende  car il se pourroit escuser par dire qu  il ne sauoit pas qu  il fust ou lieu de la iustice  mes ce li conuenroit il iurer s  il se uouloit passer de la desobeïssance  pour ce que fort chose est a croire que nus se face baillif ne preuost  ne en lieu de baillif ne de preuost  s  il ne l  est .
Car de celui qui le se feroit et ne le seroit pas et ouuerroit de l  office  l  amende seroit a la uolenté du seigneur . L  en ne doit pas fere accesseur d  homme que cil ne puist iusticier qui le fet  s  il le trueue en mesfet  si comme de clerc ou de croisié  car il ne les pourroit iusticier s  il mesfesoient  car la connoissance d  aus apartient a sainte
Eglise .
Cil qui ne sont digne d  estre baillif ou preuost  ne doiuent pas estre mis en leur lieus  si comme sourt  mut  auuegle  forsené  essoinié de mout d  autres besoignes  ne cil qui pueent estre osté des parties par aucune cause de soupeçon  et par toutes teus causes comme l  en puet refuser les baillis et les preuos  puet on refuser ceus qui sont en leur lieus  et des causes queles eles sont  il est dit ou chapitre qui parole de refuser iuges .
Aucune fois conuient il par force que li baillis ou li preuos facent accesseur  si comme quant partie l  a soupeçoneus par aucune resnable cause qu  il met auant  ou quant li baillis ou li preuos sont partie contre celui a qui il a a pledier  soit en demandant  soit en defendant .
Et se li baillis ou li preuos s  esforçoit de demourer iustice en teus cas et ne uouloit fere accesseur a la requeste de partie  nous ne louons pas a la partie qu  ele uoist auant .
Car chose que li baillis face ne li preuos contre lui ne li puet ualoir  puis qu  il le debouta par bonne reson .
Et se li baillis ou li preuos le contraint d  aler auant par prise de cors ou de biens  il a bonne reson de soi plaindre au seigneur  et tout ce qui sera fet par le dit contraingnement sera rapelé .
Et encore nous acordons nous en teus cas que li baillis ou li preuos qui par bonne reson ne les deuoient pas iusticier et toutes uoies les iusticierent a force  li rendent les damages qu  il a eus par la force que li baillis ou li preuos li firent pour ce qu  il ne uout respondre par deuant aus par bonnes resons qu  il auoit proposees a cele fin qu  il ne deuoient pas estre son iuge .
Bien apartient a l  office au baillif que s  il uoit les hommes uarier en iugement par erreur ou par mauuese cause  - si comme pour amour  ou pour haine  ou pour louier  ou pour ce qu  il n  ont pas bien entendue la querele  - qu  il les reprengne courtoisement et sagement  si qu  il soient par lui auisé a loiaument iugier .
Et leur doit recorder le pledoié  et se li homme ne ueulent croire le baillif du recort  ou l  une des parties le debat  li baillis doit fere repledier la querele en la presence des hommes qui doiuent fere le iugement  car li homme ne sont pas tenu  s  il ne leur plest  a fere iugement de querele qui n  ait esté pledoiee deuant aus  se n  est par l  acort des parties .
Nepourquant  pour ce que grans anuis seroit as hommes et a ceus meismes qui auroient a pledier  s  il conuenoit que tuit li homme qui iugent fussent a tout le plet de chascune querele  il soufist se l  une partie des hommes est au plet  .
II. ou plus  sans soupeçon  auec le baillif ou auec le preuost  et qu  il soient toutes uoies teus qu  il sachent recorder as autres hommes ce qui fu pledié  quant il conuient que li homme soient ensemble pour iugier .
Tout soit il ainsi que li baillis doit prendre les paroles de ceus qui pledent et fere les parties apuier au iugement  nepourquant il n  est pas au iugement fere se li homme ne uuelent  et nus ne doit estre auec ceus qui iugent ou tans qu  il sont ensemble pour fere le iugement  s  il n  i est apelés de ceus qui doiuent iugier .
Et aucunes fois  quant il riotent trop pour un iugement fere et nous ne les pouons accorder  pour leur debat les auons nous lessiés et alions tenir nos ples en tant comme il se debatoient a fere le iugement  et ce puet bien fere li baillis .
Il auient aucunes fois que ples muet entre le conte et tous ses hommes  si comme quant aucuns des hommes requiert sa court d  aucun cas dont il ne la doit pas rauoir  - ou il dit qu  il a aucune iustice en sa terre par la reson de son fief  que li cuens ne li connoist pas  ains dit qu  ele apartient a li par raison de resort  - ou il dit qu  a li apartient aucune connoissance de plet  si comme de letres  ou de douaire  ou d  asseurement  ou d  aucun autre cas qu  il dit qu  il doit auoir  et li cuens dit mes li .
En tous teus cas ne doit pas li baillis metre le plet ou iugement des hommes  car il meisme sont partie  si ne doiuent pas iugier en leur querele meisme .
Donques se teus ples muet entre le conte et ses hommes  et li homme requierent droit  il doiuent prendre cel droit par le conte et par son conseil  et se li cuens leur refuse a fere droit  ou il leur fet mauuès iugement  trere le pueent par l  une des .
II. uoies par deuant le roi comme par deuant souuerain .
Mes du peril qui est d  apeler il sera dit ou chapitre des apeaus .
Des ples qui mueuent entre le conte d  une part et aucuns de ses hommes singulerement de l  autre part  dont tuit li homme ne se pueent pas fere partie  - si comme d  aucun heritage  ou d  aucune forfeture  ou d  aucune querele  des queles il conuient que iugemens soit fes selonc la coutume du païs  - en tel cas puet bien li baillis prendre droit pour le conte par les hommes .
Car aussi comme il conuient les hommes le conte mener leur hommes par le iugement de leur pers  aussi doit li cuens mener ses hommes par le iugement de ses autres hommes qui sont leur per  es quereles dont tuit li homme ne font pas partie contre lui  si comme il est dit dessus .
Il n  est pas mestiers que li baillis  en toutes choses qui auienent  face plet ordené .
Ainçois doit courre au deuant des mesfès et iusticier selonc le mesfet  et toutes uoies bien se gart qu  il ne mete nului a mort sans iugement  ne il n  est pas mestiers  quant aucuns cas auient dont la iustice doit estre hastee  qu  il atende ses assises  mes prengne .
III. des iugeeurs  ou .
IIII.  ou plus s  il li plest  liquel soient sans soupeçon  et face fere le iugement sans delai  car par les iustices qui trop delaient sont maint maufeteur eschapé et maint mal fet .
Aucun maufeteur sont des queus li mesfet ne sont pas si prouué ne si notoire que l  en les ose iugier a mort . A ceus doit demander li baillis s  il ueulent atendre loial enqueste  et  s  il ne ueulent  tiegne les li baillis en prison sans issir  se mauuese renomee labeure contre aus .
Baillis ne se doit pas atendre a ses preuos ne a ses serians qu  il ne sache queus prisoniers il a et pour quel cas chascuns est tenus .
Et doit fere baillier a chascun prison selonc le cas pour quoi il est pris  car ce n  est pas resons que les prisons soient onnies ne que li cas sont onni .
Mes li tenu pour cas de crime soient mis en fosses et en fers  et li autre aient plus legieres prisons  qui sont pris pour mesfès dont l  en ne doit perdre ne uie ne membre .
Honeste chose est et bonne au baillif qu  il ne suefre pas que fame soit mise en prison pour faus acusement ne pour nul cas  se n  est pour cas de crime .
Et si disons nous de celes desqueles la compaignie est couuoitie pour leur iuenece ou pour leur beauté .
Et s  il auient que li cas desiere qu  eles soient mises en prison  l  en leur doit baillier garde sans soupeçon  pour ce qu  eles ne pechent par force ou par paour . S  il est denoncié au baillif qu  aucuns face anui a sainte
Eglise  si comme s  il ne se uuelent tere en l  eglise  ainçois parolent si que li seruices en puet estre empeechiés  - ou s  il sont escommenié et il ueulent entrer ou moustier maugré le prestre  - ou s  il font aucun uilain pechié en lieu saint  si comme en cimentiere ou en moustier  - si tost comme il est denoncié au baillif par gens creables  il le doit prendre et emprisoner de son office tant qu  il se soit acordés a sainte
Eglise du mesfet  car sainte
Eglise si doit estre gardee des maufeteurs par l  espee temporel .
Car poi seroit doutee l  espee esperituel des mauuès s  il ne cuidoient que l  espee temporel s  en mellast  tout soit ce que l  espirituel face plus a douter sans comparoison .
Li establissement que li rois fet pour le commun pourfit doiuent estre fourment gardé par la porueance des baillis  et entre les autres il doiuent estre soigneus de celi qui fu fes pour les uilains seremens .
Car il est establi que cil qui iurent uilainement de
Dieu et de
Nostre
Dame doiuent estre mis en l  eschiele une eure de iour en la presence du commun pour ce que il ait honte  et après ce n  est il pas quites de l  amende pour ce qu  il a enfraint l  establissement  ne en ceste amende n  a point de taussacion fors qu  a la uolenté du prince  selonc le serement et selonc l  auoir que celui a  qui iura uilainement .
Pour ce que li seaus de la baillie est autentiques et creus de ce qui est par li tesmoignié en letres  li baillis n  est pas sages qui soigneusement ne le garde  si que nule letre n  en soit seelee qu  il meismes n  ait auant ueue  et qu  il ne sache s  ele doit estre seelee ou non .
Et pour ce est li establissemens bons qui est fes de nouuel .
Car il est establi par nostre roi
Phelippe qu  en chascune bonne uile la ou on tient assise  a .
II. preudommes esleus pour oïr les marchiés et les conuenances dont l  en ueut auoir letres de baillie .
Et ce qui est tesmoignié par les seaus de ces .
II. preudommes li baillis  en plus grant seurté de tesmoignage  i met le seel de la baillie et prent  pour le seel  de la liure une maaille  et li denier qui en uienent sont au seigneur .
Et se li baillis euure autrement qu  il ne doit du seel de la baillie  il en puet receuoir uilenie  comme de perdre son office et de rendre damages et  s  il l  auoit fet a essient ne malicieusement  il seroit punis selonc le mesfet .
Bien apartient a office de baillif qu  il  après ce qu  il sera hors de l  office de baillie  soit demourans ou païs la ou il fu baillis par l  espace de .
XL. iours  pour ce que mauueses prises li puissent estre demandees  s  il en fist aucunes  et pour le nouuel baillif fere sage de l  estat des quereles .
Et s  il n  i puet estre pour aucune resnable cause continuelment  iours li doit estre donnés  si que le communs du païs le sache  et ilueques doit estre oïs par le seigneur qu  il serui ou par homme soufisant enuoié de par li  se l  en li uourra riens demander .
Car au baillif qui après lui uient n  est il pas tenus a respondre pour l  honeur de ce qu  il tint cel meisme office  se li nouueaus baillis n  a especial mandement de ce fere  adonques conuenroit il que li uieus baillis en respondist deuant le nouuel .
Et se li baillis se part de son office et s  en ua sans fere ce qui est dessus dit  et plaintes uienent de lui du païs qu  il a eu a garder  ou qu  il soit alés  il doit estre renuoiés au lieu qu  il garda  tant qu  il ait rendu bon conte a son seigneur  et les prises qu  il fist contre son serement  et l  amende des mauueses prises au seigneur  c  est assauoir pour .I. denier  .
II. de tort fet d  amende  et toutes uoies le tort fet rendu auant toute euure .
Et ce que nous auons dit des baillis  entendons nous des preuos et des serians et de tous ceus qui sont en teus offices .
Li baillis  s  il n  en a especial commandement  ne puet metre l  eritage son seigneur en iugement  ne fere bonnage ne deuise de l  eritage son seigneur uers autrui  ne uendre ni engagier nules des choses son seigneur  fors en la maniere que les uentes des bois et les preuostés et les fermes ont esté acoustumees a baillier autrefois par les baillis qui furent auant lui .
Car ses drois offices si est de garder les drois et les coustumes du païs et les pourfis de la terre son seigneur sans fere nouueleté desconuenable .
Et s  il fet plus qu  il ne doit de la terre son seigneur sans auoir especial commandement  ce qui est fet est de nule ualeur .
Se li baillis set en sa baillie homme ne fame de religion qui soit issus de s  abeïe après ce qu  il fust profès et il est requis de celui qui a l  eglise a gouuerner  dont il issi  il le doit fere prendre et rendre a son abé soit a force  soit autrement  s  il le trueue hors de lieu saint .
Nous auons parlé en cel chapitre de l  office as baillis et comment il se doiuent maintenir .
Et encore auec ce que nous auons dit uerront il mout de choses es chapistres qui uenront après cestui  qu  il doiuent fere selonc ce que les quereles auienent  desqueles nous parlerons se
Dieu plest .
Ici fine li chapitres de l  office as baillis .
Ci commence le chapitres des semonses et est li secons chapitres de cest liure .
Quant aucuns se deut d  aucun tort que l  en li a fet  duquel il ueut auoir amendement par iustice  il conuient qu  il face semonre celui de qui il se ueut plaindre  en la court de tel seigneur qui en puist fere droit  et pour ce traiterons nous en ceste partie des semonses des gentius hommes et des autres qui ne sont pas gentius homme .
Et dirons comment chascuns doit estre semons  et comment il doiuent obeïr as semonses qui leur sont fetes  soit par reson d  eritages  soit de muebles  soit de querele qui touche a la persone  si comme par fet ou par dit .
Et si dirons as queus semonses il pueent contremander par coustume et as queles non  et as queles il se pueent essoinier  et queus damages il doiuent receuoir s  il ne uienent as semonses qui leur sont fetes si comme il doiuent .
Puis que li sires ueut semonre un gentil homme par la reson de ce qu  il tient de lui en fief  il doit prendre .
II. de ses hommes qui soient per a celui qu  il ueut semonre  et s  il n  a nul homme  il les doit emprunter a son seigneur  et li sires li est tenus a prester .
Et adonques il leur doit dire qu  il uoisent aiourner son homme qu  il uiegne par deuant lui en tel lieu  et leur doit chargier qu  il dient la cause a celui pour quoi il est semons  et adonques cil doiuent fere la semonse  laquele semonse doit contenir au meins .
Xu. iours d  espace .
Cil qui est semons si doit regarder la maniere de la semonse et pour quoi il est semons . S  il est semons simplement  - si comme se li semoneeur dient  
Nous uous aiournons a d  ui en .
Xu. iours en tel lieu par deuant nostre seigneur de qui uous tenés tel fief   et il ne dient plus  ou s  il dient  
Nous uous aiournons seur tout ce qu  il uous saura demander   - en ces .
II. manieres d  aiournemens puet li hons .
III. fois contremander par .
III. quinzaines et la quarte quinzaine essoinier .
Et se li sires saisist son fief pour ce qu  il li mete sus qu  il ne puet fere ses contremans  quant ses hons uenra en court  il deura estre resaisis tout a plain  s  il le requiert  auant qu  il responde a riens qui soit proposee contre lui . S  il est semons seur fief concelé  ou seur ce qu  il a fet de son fief ou d  une partie de son fief arriere fief  ou seur le seruice qu  il doit par la reson du fief  il n  a point de contremant  mes essoinier puet une fois .
Et bien se gart qu  il ait loial essoine  car il le conuenra iurer son essoine en court se li sires ueut  et  s  il ne le ueut iurer  il sera tournés en defaute .
Pour quel que chose que li sires preingne en sa main ce dont il trueue son homme saisi et uestu  s  il ne le prent par le iugement de ses pers  il est tenus a resaisir son homme tout a plain auant que li hons responde en court a riens que ses sires li demant .
Et quant il sera resaisis  li sires puet proposer contre lui ce qu  il li bee a demander en la presence de ses pers .
Et li hons doit metre ses defenses encontre  et puis doiuent atendre droit par les pers dessus dis . S  aucuns est semons seur partage  - si comme freres et sereurs font semonre pour auoir partie leur frere qui tient le tout  ou se li eritages est escheus a plusieurs persones d  un meisme degré de lignage et l  uns s  est mis en saisine de tout  - en teles semonses n  a point de contremant .
Et se cil contremande qui est semons en tel cas  ou defaut  li sires doit saisir toutes les choses esqueles cil qui firent semonre demandent partie  et les doit oïr en leur demande et leur doit fere partie et deuiser  sauue la partie au defaillant quant il la uourra requerre .
Et ce entendons nous en toutes parties de muebles ou d  eritages  soit de fief ou de uilenage  qui soient descendu ou escheoit .
Et des parties queles eles doiuent estre il sera dit ou chapitre qui parole de descendement et d  escheoite .
Quant li sires fet semonre son homme seur la proprieté de l  eritage qu  il tient de lui  soit pour soi meisme ou a requeste d  autrui  cil qui est semons a trois contremans  chascun contremant de .
Xu. iours  et puet une fois essoinier sans iour .
Mes si tost comme il est hors de son essoine  il le doit fere sauoir a son seigneur  si que li sires le puist fere raiourner s  il li plest  et s  il ne fet sauoir qu  il soit hors de son essoine  et il est prouué contre lui qu  il soit uenus en besoignes ou alés aual le païs comme haitiés puis l  essoinement  il doit estre tournés en pure defaute  se ce n  est puis qu  il l  aura fet sauoir qu  il soit hors de son essoine .
Or ueons quant aucuns est aiournés seur proprieté d  eritage et il ne uient  ainçois se met en defaute  par quans iours l  en le doit atendre .
Nous disons qu  il conuient qu  il soit mis en trois pures defautes  tout sans les iours qu  il puet contremander et essoinier par coustume .
Et ont aucune fois dit li aucun qu  il conuenoit que teus defautes soient fetes pres a pres  mes non fet .
Car  s  il contremande une fois ou .
II. et puis defaut  et puis est raiournés et contremande cel aiournement  toutes uoies la defaute qu  il fist li est contee pour une  c  est a entendre que pour ce  s  il fet ses contremans entre ses defautes  ne lest il mie pour ce que chascune defaute ne li soit contee pour une et chascuns contremans pour un  si que  quant il aura eu .
III. contremans et .I. essoinement et .
III. pures defautes  - ou les .
III. pures defautes s  il ne ueut contremander ne essoinier  - li sires doit metre le demandeur en la saisine de la chose en tele maniere que li demanderes baille seurté des leuees  se cil qui deuant estoit en saisine de l  eritage le fet raiourner seur la proprieté dedens .I. an et .I. iour et s  il gaaigne la querele  qu  il rait les leuees .
Et se c  est li sires qui ait poursui pour soi  il doit moustrer les defautes a ses hommes qui sont per au defaillant  et par leur iugement il doit prendre saisine pour soi  car s  il la prenoit sans iugement  il resaisiroit tous iours son homme ainsi comme i  ai dit deuant par dessus .
Mes s  il l  a par le iugement de ses hommes et cil qui a perdue la saisine par les defautes ueut pledier de la proprieté  ses sires pledera saisis dusques a la fin de la querele .
Cil qui sont semont pour aidier leur seigneurs contre leur anemis ou pour aidier leur seigneurs a leur mesons defendre  ne doiuent pas contremander ne querre nul delai .
Et s  il contremandent ne ne quierent delai  il ne gardent pas bien leur foi uers leur seigneurs .
Et quant il faillent a leur seigneurs en tel besoing  il deseruent a perdre leur fief  ne il ne se pueent escuser par essoine puis qu  il soient ou païs et que la guerre ne soit contre celi de qui leur seigneur tienent leur hommage  ou contre le conte qui est leur souuerains  ou contre le roi qui est par desseur tous .
Car s  il ont essoines  il pueent enuoier soufisamment pour eus gentius hommes  chascuns .I. pour soi  armé et arreé si comme il apartient a l  estat de celui qui l  enuoie .
Quant li aucun sont semont pour aidier leur seigneur ou leur mesons a garder si comme i  ai dit  li sires leur doit liurer leur despens resnablement puis la premiere iournee qu  il mueuent de leur meson en auant  et aussi s  il sont semont pour l  ost le conte ou pour l  ost le roi  es queus os leur seigneur les pueent mener . S  aucuns est semons pour aidier son seigneur a defendre contre ses anemis  il n  est pas tenus  s  il ne ueut  a issir hors des fiés ou des arrieres fiés son seigneur contre les anemis son seigneur  car il seroit clere chose que ses sires assauroit ne il ne se defendroit pas  puis qu  il istroit hors de sa terre et de sa seignourie .
Et ses hons n  est pas tenus a li aidier a autrui assaillir hors de ses fiés  se n  est pour ost du souuerain comme i  ai dit dessus .
Li cuens a autre auantage de semonre ses hommes de fief que n  ont si sougiet  car li sougiet  si comme i  ai dit deuant  ne pueent semonre fors par pers  quant il ueulent aucune chose demander pour aus  mes li cuens les puet fere semonre par ses serians serementés  par .I. ou par plusieurs  et sont li seriant creu de leur semonses par leur seremens  puis que li seriant dient qu  il firent la semonse a leur persone meisme ou a leur ostel  car chascuns doit auoir tele mesnie qui li facent sauoir les semonses et les commandemens de son seigneur .
Cil qui uont aucun semonre  ou qu  il le truisent pueent fere leur semonses et  s  il ne le trueuent d  auenture  il doiuent aler fere la semonse a son ostel la ou il est couchans et leuans  et se c  est hons qui n  ait point d  ostel et qui repaire une eure ça et l  autre la  il le doiuent semonre la ou il repaire plus souuent  et s  il ne le trueuent  il doiuent dire as uoisins  que si tost comme il le uerront  qu  il li dient qu  il est semons a tel iour  et adonques sera il en defaute s  il ne uient puis que li uoisin li auront dit qu  il est semons . N  est pas grans merueille  - se aucuns semont son homme a requeste d  autrui et cil a qui requeste la semonse est fete n  est pas iustiçables au seigneur en qui court il ueut auoir droit  - s  il ueut auoir pleges de poursuir le plet pour quoi il fet semonre .
Mes s  il est poures ou estranges  par quoi il ne puet pleges liurer  il soufist s  il en donne sa foi .
Cil qui sont semont seur douaire ne pueent contremander  mes essoinier pueent il une fois  s  il ont loial essoine .
Et s  il contremandent ou defaillent  li sires doit tantost sauoir se li barons de cele qui demande douaire estoit tenans et prenans des lieus ou ele demande douaire  comme de son heritage ou de s  aqueste au iour qu  il l  espousa et  tantost comme il en saura la uérité  il la doit metre en son douaire .
Or ueons  - quant aucuns est semons par deuant son seigneur dessous qui il est couchans et leuans  et a cele meisme iournee il est semons par deuant un de ses autres seigneurs pour reson d  eritage qu  il tient  et sont li cas teus qu  il n  i a point de contremant  - au quel il doit mieus aler .
Ie di qu  il doit mieus aler a la semonse du seigneur dessous qui il est couchans et leuans  car il li doit mout plus d  obeïssance qu  il ne fet as autres seigneurs de qui il tient ses eritages tant seulement  pour ce que li sires dessous qui il est couchans et leuans a la iustice de son cors et la connoissance des muebles et des chateus et des eritages qu  il tient de lui .
Nepourquant s  il est semons en ceste maniere  il puet bien tenir l  un iour et l  autre  car il puet aler en sa propre persone par deuant le seigneur dessous qui il est couchans et leuans  et par deuant l  autre seigneur il puet enuoier par procureeur  car c  est en defendant quant il est semons a respondre de l  eritage dont il est tenans et  en toutes quereles d  eritages et de muebles  ie me puis defendre par procureeur .
Mes se ie demande  ie ne sui pas oïs par procureeur par nostre coustume  se ce n  est par aucune especial grace que li souuerains face  si comme uous orrés ou chapitre des procureeurs .
En tous les cas ou resaisine apartient  l  en doit resaisir si entierement que toutes les choses qui furent leuees  - ou la ualeur  se l  en ne puet les choses rauoir  - soient rendues a celui qui est resaisis auant qu  il responde a riens que l  en li demant de la querele  car petit uaurroit la resaisine s  ele n  estoit fete entierement a celui qui estoit desaisis .
Bien se gart celui qui a tant demené son plet qu  il a iour de ueue  qu  il ne defaille ne ne contremant après iour de ueue .
Car s  il contremant  il li est tourné en defaute pour ce qu  il ne puet contremander et  pour une seule defaute  il pert saisine de toute la querele dont ueue a esté fete .
Qui fet ueue  il doit moustrer toutes les choses qui sont demandees ou plet  en chascun lieu et en chascune piece  car  s  il gaaigne la querele  il ne gaaigne fors ce qui a esté moustré et  pour ce  est il bon qu  il ne soit pas negligens de moustrer tout ce qui est en la querele .
Ie dis deuant que li sires est tous iours tenus a resaisir son homme quant il prent ce qu  il trueue en la main son homme sans iugement  et c  est uoir .
Mes ce n  est pas pour ce a entendre que  se li sires trueue par mesfet hors de la main a son homme ou a celui qui doit estre ses hons  qu  il ne le puist bien prendre ains iugement  et uous dirai en quel cas ce puet estre .
Se li hons d  aucun seigneur fet de son fief ou d  une partie de son fief arrierefief contre coustume sans le congié de son seigneur  si tost comme li sires le set  il le puet prendre comme le sien propre pour le mesfet .
Et se cil qui de lui le deuoit tenir li en demande resaisine  li sires n  i est pas tenus .
Car il li puet dire que  de ce qu  il a pris  il ne le prist pas en sa main  dont il ne li puet demander resaisine .
Et se cil qui est ses hons  qui fist de son fief arrierefief  li en demande resaisine  li sires puet respondre qu  il n  i est de riens tenus  car il n  a riens pris en sa main  ainçois a pris ce qu  il a trouué alongié du demaine qu  il souloit tenir de lui  et ainsi n  en fera li sires nule resaisine  ainçois uenra li eritages en son propre demaine comme forfès .
La seconde cause en quoi li sires n  est pas tenus a fere resaisine a celui qui doit estre ses hons  est quant il lieue par defaute d  homme .
Car tout ce que li sires puet leuer du fief ains qu  il en ait homme  est siens de son droit .
La tierce cause pour quoi li sires n  est pas tenus a resaisir son homme  si est quant ples est de rescousse d  eritage  et il tient les despueilles en sa main a la requeste du rescoueur .
Pierres proposa contre
Iehan de qui il tenoit son fief  que cis
Iehans l  auoit semont pour li fere demandes en une uile la plus loingtiene qu  il pouoit trouuer en la conteé  et en laquele uile li dis
Iehans n  auoit fief ne arriere fief  et  pour ce qu  il n  auoit pas obeï a la semonse ne il n  estoit pas alés a son aiournement  li dis
Iehans tenoit son fief saisi .
Si requeroit que li dis
Iehans ostast sa saisine de son fief  et qu  il li fust prononcié par droit qu  il  en tel lieu  ne le pouoit semonre . A ce respondi
Iehans qu  il connoissoit bien qu  il  en tel lieu  l  auoit semont et dist qu  il son homme pouoit bien semonre en quel lieu qu  il li plesoit en la conteé  par la reson de ce que li fiés que
Pierres tenoit de lui  estoit desmembrés de la conteé .
Et seur ce se mistrent en droit .
Il fu iugié que
Pierres deuoit estre resaisis tout a plain  et qu  il n  estoit pas tenus a aler a tel semonse  et que nus par la coustume ne puet ne ne doit semonre son homme hors de son fief ou de son arrierefief  car mout seroient greué li poure homme qui tienent les petis fiés .
Nous auons ueus pluseurs debas de ceus qui estoient aiourné par deuant leur seigneurs a requeste d  autrui pour dete  et puis fesoient tant cil qui estoient aiourné que li gres de ceus a qui requeste il auoient esté aiourné  estoit fes  si qu  il ne s  aparoient pas a court contre aus  ne li aiourné n  aloient pas a leur iour .
Nepourquant li seigneur les uouloient metre en defaute par la reson de l  aiournement  tout fust il ainsi que nus ne se fust aparus contre aus .
Et li aiourné se defendoient pour ce que nus ne s  estoit aparus contre aus  et disoient qu  il n  en deuoient point d  amende .
Et pour ce que nous ueismes mout de fois ce debat  nous meismes en iugement se li aiourné deuoient amende pour reson de defaute en tel cas .
Il fu iugié que cil qui estoient aiourné pour dete a la requeste d  autrui en la maniere deuant dite et partie ne s  aparoit contre aus ne deuoient point d  amende  mes se partie se presentoit contre aus et il ne uenoient  la defaute estoit clere .
Mes aiournemens qui sont fes seur force ou seur nouuele desaisine  ou seur cas de crime  ou seur mellee  il conuient bien que li aiournés uiegne a son aiournement  ou il seroit en defaute .
Car puis qu  aiournemens est fes seur aucune de ces choses  les parties ne le pueent pas delessier sans la uolenté du seigneur .
Ainçois conuient que cil qui a fet fere l  aiournement poursieue ce seur quoi il l  a fet aiourner  et  s  il ne le ueut poursuir  il chiet en autel amende comme cil feroit qu  il a fet aiourner  s  il en estoit atains .
Et s  il le poursuit et li aiournés se defaut  il doit estre iusticiés pour les defautes  et s  il en i a .
III.  il est atains du fet seur lequel il fu aiournés .
Et se li uns ne li autres ne uient auant puis l  aiournement fet  li sires doit iusticier celui qui fist aiourner et celui qui fu aiournés dusques a tant qu  il sache en qui defaute la querele demeure  et puis leuer s  amende de celui en qui il defaut .
Aucune fois auient il qu  uns hons fet aiourner un autre et  après  cil qui est aiournés uient a court  et cil qui fist aiourner n  i uient pas .
Or ueons qu  il en est a fere en tel cas .
Se cil qui fist aiourner ne uient dedens l  eure de miedi  l  en doit donner congié a celui qui fu aiournés  et se cil qui ne uint mie le fet puis raiourner  il ne respondra pas deuant qu  il raura ses damages de l  autre iournee deuant .
Et se li uns et li autres est couchans et leuans dessous cel meisme seigneur  nous nous acordons que li sires puet leuer la defaute de celi qui fist aiourner  tout soit il ainsi que nous n  auons pas ueu ce cas mout user .
Car poi auient que l  en face aiourner autrui et defaillir  et cil qui le fet et ne uient pas au iour qu  il a fet aiourner  doit estre en autel damage comme cil seroit qu  il a fet aiourner  se il ne uenoit .
Quant aucuns est semons pour son seigneur defendre ou pour aler en bataille pour le commun pourfit du roiaume  bien se gart qu  il en face son auenant  car s  il s  en fuit il a perdu honeur et tout ce qu  il tient en fief  ne ne doit puis estre oïs en court en tesmoignage  ne en apeler autrui  se ainsi n  est qu  il n  eust resnable cause en la fuite  si comme s  il s  en fuit tant des autres deuant lui que ses demourers ne puist riens pourfiter .
En tel cas si se doit l  en prendre as premiers fuians  car il sont mauuès et par aus sont li autre en plus grant peril de mort ou de honte auoir  et a la fois  tout soient il bon et uiguereus  il perdent les cuers par la mauuestié de ceus qui leur doiuent aidier .
Si en ont esté mort et desconfit maint preudome et mainte terre perdue et mainte uile abatue et arasee  et tant sachent cil qui uont en teus besoignes qu  en plus grant peril sont cil qui s  en fuient que cil qui assaillent ou qui uiguereusement se defendent .
Et de toutes les besoignes dont nous auons oï parler  l  en a plus ocis des fuians que des demourans .
Car grant cuer donne a son anemi qui li uuide le lieu la ou il se doit a lui combatre  et pieça dist on que cil qui s  en fuit trueue assés qui le chace .
Autel comme nous auons dit de ceus qui s  enfuient des batailles entendons nous de ceus qui sont mis es garnisons  es uiles ou es chasteaus pour les garder ou pour les defendre  au commandement de leur seigneur ou par foi ou par seremens  car en nule maniere du monde  ne pour mort ne pour uie  il ne doiuent baillier as anemis de leur seigneur ce que leur sires leur a baillié a garder  mes garantir et defendre dusques a la mort  excepté un seul cas  c  est li cas de tres grant famine sans atente de secours .
Car s  il i a si grant famine qu  il aient par disete ieuné .
III . iours ou .
IIII.  et qu  il n  aient a mangier ne cheuaus n  autre chose  et en i a ia aucuns mors par famine  et est aperte chose que nus secours ne leur puet uenir ne de seigneur ne de uiande  l  en ne se doit pas merueillier se l  en uuide le lieu sauue sa uie  car li demourers ne peust riens pourfiter  et plus pueent puis aidier a leur seigneur que s  il eussent tant atendu qu  il fussent mort .
Chascuns doit grant peine metre en soi maintenir sagement et loiaument en l  office la ou il est  car c  est grans honeurs et a
Dieu et au monde  et qui autrement le fet  s  il l  en mesauient  c  est a bon droit .
Or ueons  - s  une fame  ou tans de sa ueuueté ou el tans de son pucelage  qu  ele est en aage et hors de mainbournie  fet une dete en la iustice ou ele maint et après ele se marie en une autre contree auant que la dete soit paiee  et sa terre qui est de par li ou aucuns de ses muebles demeurent en la iustice dont ele se parti quant ele se maria  - se cil a qui la dete est deue pourra fere arester pour soi fere paier ce qui est en la iustice ou ele s  obliia  ou s  il conuenra qu  il en poursieue le mari ou le fame par deuant le seigneur dessous qui il couche et lieue .
Nous disons en cel cas que li creanciers puet fere les biens arester la ou la dete fu fete  et la conuient que li maris la face paier  puis qu  il i ait riens de par la fame  car male chose seroit que l  en alast pledier en estrange contree pour sa dete auoir qui seroit fete en son lieu et auroit cil qui s  en iroit de quoi paier ou lieu dont il seroit partis .
Nepourquant se la fame en auoit tout porté et li creanciers n  auoit pleges  il conuenroit qu  il siuist le mari la ou il seroit couchans et leuans  ou les pleges  se pleges i auoit  pour querre leur deliurance .
Qui semont de semonse de crestienté homme qui n  est pas de la iuridicion a celi qui semont  si comme se li officiaus de
Beauuais fet semonre aucun qui est de l  eueschié de
Soissons  il doit aler ou enuoier a la semonse et moustrer au iuge qu  a tort est semons  car il n  est pas de sa iuridicion  et qu  ilueques n  est il pas tenus a respondre .
Et la resons pour quoi il i doit aler ou enuoier  si est pour ce que  s  il ni aloit ou enuoioit  l  en ieteroit seur li sentence d  escommeniement .
Et li escommeniement font a douter comment qu  il soient ieté  soit a tort  soit a droit  et pour ce i doit aler ou enuoier  que en aucun cas i pourroit il estre tenus a respondre  si comme s  il auoit aucune chose en l  eueschié de
Beauuais et l  en li demandoit cele chose par reson de testament  ou s  il auoit pledié contre aucun et cil contre qui il pleda a
Beauuais fist reconuencion seur li  ou se ses deuanciers i pleda et entama plet auant qu  il mourust  en tous teus cas i seroit il tenus a respondre  et pour ce est il bon qu  il i uoist ou enuoit procureeur pour alliguier qu  il n  est pas la a iusticier  ou pour respondre se l  en li demande chose ou il il soit tenus a respondre .
En la court laie est la coustume contraire a cele que nous auons dite dessus  car se li baillis de
Clermont fet semonre aucun qui soit de la iustice a un autre conte ou a autre seigneur  hors de sa conteé  et cil qui est semons n  a riens en la conteé de
Clermont  il n  est pas tenus a obeïr a la semonse  mes s  il a aucune chose en la conteé et il est aiournés en disant  
Soiés a tel iour a
Clermont contre tel a respondre de tel chose que uous aués en la conteé de
Clermont   adonques i doit il aler  car il doit defendre sa chose la ou ele siet .
Ne pourquant se c  est muebles qu  il a en la conteé de
Clermont et il ne l  obliia pas par letres  il pourra dire  quant il uenra en court  qu  il ne ueut respondre fors la ou il est couchans et leuans  et adonques il n  i respondra point  mes se c  est eritages  le plet demourra par deuant le seigneur de qui il muet .
Si comme nous auons dit que l  en doit aler a la semonse de crestienté  tout ne soit l  en pas de la iustice au seigneur qui semont  nous entendons aussi des iuges qui ont pouoir de par l  apostoile . S  il semonent autrement qu  il ne doiuent  - si comme s  il sont deceu par letres qui furent mauuesement et faussement empetrees  ou s  il semonent plus de .
II. iournees loins outre les metes de la diocese dont il sont  ou s  il font aucun autre desauenant en leur semonse  - toutes uoies i doit li semons aler ou enuoier .
Et quant il uient la  il se doit complaindre au iuge de la desauenant semonse et requerre qu  il li face droit  et se li iuges li refuse a fere ou il li donne mauuese sentence  apeler puet a l  apostoile .
Et de ces apeaus de crestienté  se ples est deuant le doien  l  en puet apeler a l  euesque  et de l  euesque a l  arceuesque  et de l  arceuesque a l  apostoile .
Mes du iuge enuoié de par l  apostoile ne puet on apeler que par deuant l  apostoile .
Et aussi en la court laie sont li apel de degré en degré  dou sougiet as seigneurs  et de seigneur en seigneur dusques au roi  es cas qui ne sont demené par gage de bataille  car en la court ou l  en ua par la reson de l  apel pour les gages maintenir  se la bataille est fete  la querele est uenue a fin  si qu  il n  i a mestier de plus d  apeaus .
Mes ains la bataille fete pourroit ele aler de degré en degré dusques au roi  tout fust li ples demenés par gages  c  est assauoir de l  une des parties  si comme se uns des sougiès le conte fesoit fere aucun iugement en sa court et partie apeloit de faus iugement en la court le conte  et li homme qui auroient fet le iugement uouloient fere leur iugement bon par gages de bataille et l  apeleres proposoit resons pour oster les gages et pour fausser le iugement par les erremens du plet  et après se metoient en droit se l  apeaus seroit demenés par gages ou par les erremens du plet  et après li homme le conte iugeoient que l  apeaus se feroit par gages  et l  apeleres apeloit les hommes le conte de faus iugement  en tel cas uenroit l  apeaus de degré en degré dusques au roi . L  en doit sauoir que cil qui est semons  quant il uient au iour  se doit presenter par deuant le seigneur qui le fist semonre ou par deuant celui qui tient son lieu  ou lieu la ou il tient ses ples et soi offrir contre ceus a qui il a a fere  et s  il ne trueue ne le seigneur ne celui qui la court tiegne  il doit aler ou lieu la ou il tient ses ples acoustumeement et atendre dusques a eure de miedi .
Et adonques se nus ne uient pour le seigneur  qui ait pouoir de la court tenir  aler s  en puet sans estre tournés en defaute de cele iournee .
Et toutes uoies nous li louons bien qu  il moustre s  atente a bonnes gens qui le puissent tesmoigner se mestiers est .
Quant semonse est fete a iour sans nommer eure  li semons doit entendre que c  est au matin dedens eure de miedi .
Et s  il ne uient dedens cele eure et il ne se presente  il est en defaute .
Mes se l  aiournemens est fes a releuee ou a uespres  l  eure de la presentacion dure dusques a soleil esconsant  et qui du soleil luisant se presente il ne puet estre en defaute du iour qui est mis a releuee ou a uespres . A la court de crestienté ne semont l  en pas a iour de feste ne ne tient on ples  et se l  en semont en feste  que l  en ne s  en doigne garde  ne plede l  en pas quant on uient au iour  n  en la seson d  aoust  ne de uendenges  n  en la semaine peneuse  n  en la semaine de
Pasques  n  en la semaine de
Pentecouste  n  en la semaine de
Noel .
Mes ceste coustume ne tenons nous pas en court laie  ainçois font li seigneur leur semonses en quel iour qu  il leur plest .
Nepourquant qui seroit semons au iour de
Noel ou de
Pasques ou de
Pentecouste  et ne fust pour la grant besoigne du seigneur ou pour chose durement perilleuse  se li semons ne uient  nous ne nous acordons pas que defaute en soit leuee  et aussi de la semaine peneuse  car bien doiuent estre teus iour franc et deliure de ples  et ce que l  en plede es autres festes  ce doit estre entendu pour bien  si comme griés chose seroit as poures hommes qui ont a pledier pour petites quereles  que l  en demenast les ples par les iours es queus il doiuent gaaignier leur pain et fere leur labourages .
Et qui pour ceste cause fet ses semonses en iour de feste et tient ses ples  la cause est bonne .
Mes toutes uoies qui tenir les i ueut  tiegne les après ce que li seruices
Nostre
Seigneur est fes  si que  pour les ples 
Dieus ne demeurt pas a estre seruis ou  autrement  li plet a tenir ne seroient bon a teus iours .
Se l  en uoit qu  aucuns sires ait haine a aucun de ses sougiès poures et que  pour li greuer  il le uoist iournoiant es iours qu  il doit labourer et fere son labour  se ceste chose est fete sauoir au conte  il ne le doit pas soufrir  ainçois doit contraindre son homme qu  il face a son poure sougiet hastif droit et en tel iour qu  il ne perde son labour .
Nepourquant l  en puet aiourner son sougiet de poosté en quel iour que l  en ueut et d  ui a demain .
Mes cil qui tient en baronie  quant il uoit qu  aucuns de ses hommes ueut user trop cruelment de la coustume contre ses poures sougiès  de son office il li puet bien restraindre ceste coustume et garder la cause que li sires a contre son sougiet  et s  il ne uoit la cause bonne  defendre li puet de son office qu  il ne li maintiegne plus .
Car  quant les coustumes commencierent a uenir auant  l  en les commença a maintenir pour commun pourfit  non pas pour ouurer ent felonessement ne cruelment .
Nepourquant es cas de crime  ne doit auoir point de debonaireté  ainçois en doit on ouurer selonc ce que li cas le desire et que coustume le donne  essieutés les cas des queus resons donne que l  en ait misericorde .
Et liquel cas ce sont  il est dit ou chapitre qui parole des cas ou pitiés et misericorde apartient .
Ci fine li chapitres des semonses .
Ci commence li tiers chapitres de cest liure qui parole des essoines et des contremans .
Après ce que nous auons parlé ou chapitre deuant cestui des semonses  il est bon que nous dions après en cel chapitre ci des essoines et des contremans  comment l  en les doit fere et en queus quereles il chieent  et meismement nous en auons ia parlé en aucuns lieus  ou chapitre des semonses  si dirons ensiuant ce que nous n  auons pas dit .
Et pour ce que  après les semonses  uienent li contremant et li essoinement  selonc ce que les semonses ont esté fetes  est il bon que nous en parlons auant que nous entrons en autre matere .
Pluseurs essoines sont par lesqueus ou par aucun desqueus l  en puet essoinier le iour qu  on a par deuant son seigneur  si comme enfermetés de cors  car quiconques a maladie par laquele il est aperte chose qu  il ne puet sans grant grief aler a son iour  il puet loiaument essoinier .
Cil qui est semons par deuant son seigneur souuerain  s  il est semons par deuant autre seigneur en cel meisme tans  si pres qu  il ne puist estre legierement d  une part et d  autre  il doit aler a la semonse du souuerain et puet hardiement tous les autres iours essoinier .
Cil qui a iour a iurer en cause de tesmoignage ou en sa cause meisme par deuant son ordinaire  s  il a iour alieurs  puet loiaument essoinier  car les quereles lesqueles ne pueent finer sans serement de uerité seroient autrement trop retardees .
Quant aucuns est meus a aler a son iour et il a destourbier en la uoie  - si comme se ses cheuaus muert ou afole si qu  il ne puet aler  et il ne puet cheual recouurer  et il n  est pas hons qui doit aler a pié selonc son estat  ou il trueue si grans eaues qu  il n  ose passer pour peril de mort  ou li tans deuient teus que perilleuse chose est d  aler par mi les chans si comme de grans uerreglas  ou de grans nois  ou de grans orages  - en tous teus cas puet il loiaument essoinier .
Cil qui est semons au iour qu  il doit fame pleuir ou espouser  ou au iour qu  il marie un de ses enfans ou de ses freres  ou de ses sereurs  ou de ses nieces  ou de ses neueus ou d  aucun autre de son lignage qui soient a lui a marier  puet loiaument essoinier .
Quant aucuns est semons et il n  i ose aler pour ce que sa fame ou si enfant sont en peril de mort  il puet loiaument essoinier .
Bien se puet cil encore essoinier qui n  ose aler a son iour pour doute de son cors  si comme s  il est maneciés ou s  il est de guerre ou pour soi ou pour son lignage .
En tous les cas ou essoinemens apartient  il puet lessier l  essoinement s  il ueut et contremander  s  il n  a pris ses .
III. contremans  car s  il les auoit pris il ne pourroit plus contremander .
Cil qui essoine ne puet pas contremander après son essoinement  donques conuient il que cil qui ueut auoir tous ses contremans  qu  il les preigne ainçois qu  il s  essoine  et la resons si est tele que cil qui essoine  quant il est hors de son essoine  se doit fere raiourner  et le iour qui li est donnés a sa requeste il ne doit contremander ne essoinier  et s  il le fet  il chiet en defaute .
Il a grant disference entre contremant et essoinement .
Car en toutes quereles ou il chiet contremans  l  en en puet prendre .
III. auant que l  en uiegne a court  dont chascuns des .
III. contient .
Xu. iours  ne ne conuient pas fere serement ne dire la reson pour quoi l  en contremanda .
Mes des essoinemens l  en ne puet auoir que .I. entre .
II. iours de court  et doit estre fes sans iour  car nus ne set quant il doit estre hors de son essoine  du plus des essoines .
Et si li conuient son essoine iurer s  il en est requis de partie quant il uient a court .
En toutes quereles es queles il a contremans l  en puet essoinier une fois  qui a essoine  mes en toutes les quereles la ou l  en puet essoinier l  en ne puet pas contremander  car il est poi de quereles  ou nules  es queles on ne puist bien essoinier  qui a essoine .
Mes on ne puet contremander se la semonse n  est fete simplement si comme se li semoneeur dient  
Cil uous fet aiourner pour quanques il uous saura demander   ou il dient  
Cil uous fet aiourner seur cas d  eritage  .
En ces .
II. semonses seulement a contremans qui prendre les ueut  et es autres non .
Toutes les fois que cil qui est aiournés se part de court en cas ou il a contremans  il ra ses .
III. contremans de nouuel et son essoinement après  s  il a essoine  dusques a tant que iours de ueue a esté de la querele  mes puis iour de ueue  il n  i a nul contremant  ains pert saisine par une defaute  si comme i  ai dit alieurs .
Quant aucuns contremande  li contremanderes doit dire en tele maniere a celui qui tient la court  
Sire 
Pierres qui aiournés estoit contre
Iehan a la iournee d  ui par deuant uous  contremande son iour dusques a d  ui en .
Xu. iours . 
Et adonques se la partie qui fist aiourner ueut debatre le contremant  il le doit debatre tantost et dire  
Sire  en tel cas n  a point de contremant a la iournee d  ui  et la reson nous dirons en tans et en lieu quant il sera presens  et moustrerons pour quoi il doit estre tournés en pure defaute de ceste iournee  .
Adonques la iustice doit metre le contremant en escrit comme debatu  et oïr les resons des parties seur le debat du contremant quant il uenront en court  et fere droit selonc ce qui est dit des parties .
Et se la partie ne debat le contremant au iour qu  il est fes  il n  en puet puis tourner en defaute le contremant  ainçois est li contremans tenus pour soufisans  tout soit ce que contremans ne cheïst pas en cele querele  se partie l  eust debatu .
Li essoineres qui essoine pour autrui  si doit dire en ceste maniere a celui qui tient la court  
Sire 
Pierres si essoine tel iour comme il auoit a ui par deuant uous contre tous ceus a qui il auoit a fere  et quant il sera deliurés de son essoine  il le uous fera assauoir  si que uous le puissiés raiourner  s  il uous plest ou se partie le uous requiert . 
Et si aucune partie ueut debatre l  essoinement  il le doit debatre tantost en la maniere qui est dite dessus  la ou il parole de debatre les contremans .
Il est clere chose que se aucuns a pluseurs quereles en une court a une iournee  il ne se puet pas aparoir pour l  une querele et contremander ou essoinier pour l  autre  car puis qu  il uient en court il li conuient aler auant en chascune querele qu  il a a fere en la court a cele iournee .
Car male chose seroit qu  il peust contremander ne essoinier pour l  autre puis qu  il se seroit aparus ne presentés en court a cele iournee .
Nule defaute n  est plus clere que de celui qui s  apert en court et ne se presente dedens eure de miedi .
Donques s  il ne se presente et sa partie requiert defaute  il la doit auoir aussi bien comme s  il ne s  estoit aparus en court  car poi uauroit ses uenirs s  il ne se presentoit a uenir auant et a aler auant es quereles qu  il auroit a fere a la iournee .
Aucun sont qui bien se presentent dedens eure de miedi et après s  en uont de la court sans congié ou  quant leur auerse partie ueut pledier  il dient  pour fere anui a ceus contre qui il ont a pledier  qu  il atendent leur conseil .
Mes bien se gardent cil qui ainsi font  car s  il atendent tant qu  eure soit passee et que cil qui tient la court s  en uueille partir a l  eure qu  il a acoustumé a partir s  en  il chieent en defaute .
Car poi uauroit leur presentacions s  il ne uouloient aler auant en la querele .
Quant fame plede ou ele est asaillie de plet  ele puet bien essoinier sans iour s  ele est grosse  mes qu  ele soit pres de son terme  si comme a .
II. mois ou la entour  tout soit ce que li ples fust en la uile ou ele est couchans et leuans et que chascuns uoie qu  ele ua au moustier .
Car ele se puet partir du moustier quant ele ueut pour son priué essoine  s  ele l  a .
Mes ce ne pourroit ele pas fere s  ele estoit entree en court pour pledier  ainçois seroit mise en defaute s  ele n  aloit auant au plet selonc ce que la iournee desireroit .
Et quant ele essoine pour grossece  ele se doit fere raiourner dedens les .
Xu. iours qu  ele est releuee  s  ainsi n  est qu  ele gise malade  si comme il auient aucune fois qu  eles gisent plus que leur mois .
Aucune fois auient il que cil qui sont uenu a court pour pledier ont essoine de maladie qui les prent en l  eure qu  il conuient qu  il s  en uoisent .
Et se li ples est  que teus gent ont  en defendant  il pueent lessier procureeur pour aus  et se li essoines est si hastis qu  il n  ont remembrance ne pouoir de lessier procureeur  ne doiuent il pas pour ce perdre .
Car la cause de pitié que chascuns doit auoir li uns de l  autre les escuse .
Et se cil qui est demanderes a tel essoine  ses ples doit demourer en tel estat comme il estoit quant ses essoines le prist  pour ce qu  il ne puet lessier procureeur en demandant .
Quant ples est meus contre aucun et  le plet pendant  il deuient forsenés  si qu  il ne sauroit son plet maintenir  la iustice doit  a la requeste de l  autre partie  donner au forsené defendeur  soit li ples d  eritage ou de mueble .
Car la forsenerie d  aucun ne doit pas autrui damagier  meismement quant ples fu entamés deuant sa forsenerie  et pour ce doit il auoir defendeur  car on ne set le certain iour de sa garison .
Mes il n  est pas ainsi des enfans sousaagiés  car tout soit ainsi que li ples fust entamés au tans leur pere et li peres muert le plet pendant  auant que iugemens l  ait osté de ce dont il est saisis  li enfant demeurent en la saisine et li ples en l  estat ou il estoit quant li peres mourust dusques a l  aage des enfans .
Cil ne contremande pas loiaument ne essoine qui contremande ou essoine pour ce qu  il a fet autrui aiourner en autre court  car il ne se doit mie lessier a defendre pour autrui assaillir . S  il auient qu  uns hons soit aiournés par deuant son seigneur  li queus sires est dessous le conte  et li cuens a mestier de celui qui fu aiournés a cele iournee  il puet loiaument essoinier .
Car la uolentés du souuerain l  escuse  uoire se c  estoit ore autres sires que li cuens qui seroit sires au seigneur deuant qui cil seroit aiournés .
Cil qui apele par gages de bataille ne puet contremander  ainçois conuient qu  il uiegne ainsi comme il doit a chascune iournee .
Mes essoinier puet  s  il a essoine  une fois  lequel essoine il li conuient iurer en court  et doit fere raiourner la partie qu  il a apelee si tost comme il est hors de son essoine .
Et s  il ne le fet et il est ueus en autres besoignes  cil qui fu apelés s  en puet aidier et li fere metre en defaute  et par cele defaute il doit estre deliurés des gages  et demeure cil qui apela par deuers la iustice comme de faus apel  si que se li apeaus fu pour autre cas que pour cas de crime et l  apeleres est gentius hons  l  amende est de .
LX. liures et pert la querele  et s  il est hons de poosté l  amende est de .
LX. s. auec la querele perdre .
Et se li apeaus fu pour cas de crime et l  apeleres est en defaute pour ce qu  il ne poursuit pas son apel si comme il doit  il demeure en la merci du seigneur du cors et de l  auoir .
uoir est que cil qui est apelés  toutes fois qu  il se part de court  puet .
III. fois contremander et la quarte iournee essoinier sans iour s  il a essoine  mes l  essoine li conuient il iurer se partie le requiert  quant il s  est fet raiourner et il uient en court  et nommer l  essoine .
Et bien se gart que li essoines soit teus qu  il ne soit pariurés et qu  il soit receus en court  car s  il estoit en defaute par iugement  il seroit atains de son apel .
Auenir puet que cil qui essoine sans iour pour quel cas que ce soit et  après son essoine  se fet raiourner  et auant que li iours uiegne de l  aiournement il a si grant essoine qu  il n  i puet aler ne poursuir son plet .
Or ueons donques que l  en fera en cel cas  car par nostre coustume il n  a qu  un essoinement  nous disons que se li derrains essoines est de cors sans fraude et sans barat  li sires  de son office  pour cause de pitié  le doit garder de damage .
Cil puet essoinier loiaument qui est semons a aler en l  ost le roi ou le conte  ou pour garder le cors ou la meson de son seigneur lige  tout soit il ainsi qu  il ait .
II. mois ou .
III. dusques au iour de la muete .
Car quant teus semonses sont fetes  li delais qui est entre le iour de la semonse et le iour de la muete n  est pas otroiés pour pledier  mes pour soi aherneschier et aparellier .
Tout soit il ainsi que cil qui essoine puist essoinier sans iour  il en sont aucun si nice qu  il se font essoinier a quinzaine .
Et puis qu  il mandent certain iour qu  il uenront a court  li iours doit tenir  car il leur loist bien a renoncier au droit qu  il auoient d  essoinier sans iour .
Cil qui essoine pour la mort de ses enfans qui muerent de leur bonne mort ou d  autre ou tans qu  il alaitent  puet iurer loial essoinement .
Car teus enfant couroucent les cuers des peres  et se l  enfes est mors de mort uilaine  par mauuese garde  comme d  estaindre  ou d  ardoir ou de noier  essoinier puet encore mieus  car ses courous l  escuse .
Bien se gart chascuns quel message il enuoie pour contremander son iour  car s  il li charge qu  il face simple contremant a quinzaine et li messages l  essoine sans iour  il a perdus ses contremans et si puet estre tournés en defaute  s  il ne ueut son essoine iurer quant il uient en court .
Et se li messages deust fere essoinement après .
III. contremans et il fet droit contremant a quinzaine  il met son mestre en defaute  car il ne puet .
IIII. fois contremander .
Et par ce puet on sauoir que l  en s  aert as paroles qui sont dites en court  non pas a l  entencion de ceus qui ont baillies les paroles a leur messages .
Aucun essoine sont lonc .
Or ueons donques  s  aucuns essoine par essoine de son cors  combien l  autre partie le doit attendre  il nous est auis qu  il doit estre atendus .I. an et .I. iour .
Et se li essoines dure plus d  un an  partie le puet fere raiourner  car plus longue langueurs que d  un an et .I. iour ne doit pas plus detrier l  auerse partie .
Et se li essoiniés n  i puet aler  enuoier i puet procureeur en soi defendant  et tel cause pourroit il bien auoir en demandant que li cuens li pourroit fere ceste grace que l  en respondist a son procureeur  si comme es causes piteuses .
Car il est mestiers que cil qui sont en longue langueur aient qui aministrent leur besoignes .
Quant il conuient a aucun iurer son essoine  il doit iurer se
Dieus li aït et tuit li saint qu  il eut essoine loial pour quoi il ne puet estre au iour  et qu  il essoine ne pourchaça a escient ne n  i quist fraude ne barat  ne il ne nommera pas son essoine s  il ne ueut en nule querele  fors en cas de crime et  quant il a fet tel serement  il en doit estre creus  ne ne puet l  en riens fere encontre .
Par nostre coustume doiuent cil qui ont a pledier de querele ou il puet auoir contremans  contremander le iour deuant le iour du plet  dedens soleil esconsant .
Et se li contremans n  est fes en ceste maniere  ainçois uient la iournee meisme du plet  il n  est pas a receuoir se partie le ueut debatre  ainçois chiet cil qui tel contremant fist en pure defaute .
uoir est que li messages qui est enuoiés pour fere le contremant deuant le iour  ne se doit mouuoir deuant l  endemain et doit uenir as ples et recorder son contremant qu  il fist des le soir .
Et se la partie ne le ueut croire  il doit prouuer qu  il fist le contremant le iour deuant par le recort de la court ou par le recort de celi qui est establis a receuoir les contremans  si comme aucun ont leur maieurs ou leur serians .
Et se li contremanderes ne trouua point de court uestue pour fere recort ne autre establi au contremant receuoir  s  il puet prouuer par .
II. preudommes qu  il uint au lieu ou il deuoit fere le contremant et leur dist qu  il uenoit pour fere le contremant  mes il ne trouuoit a qui  il soufist assés pour son mestre .
Et ceste prueue doit estre fete par celi qui fist fere le contremant  quant il uenra en court  se l  en le ueut metre en defaute  car cil qui de par moi est enuoiés pour fere .I. contremant ne puet ne ne doit de riens pledier pour moi ne contre moi  mes son contremant face seulement  et se partie le debat  il doit estre mis en escrit comme debatus  et quant ie uenrai a court  adonques puet estre li ples seur le debat du contremant .
Nous ueïsmes .I. cheualier qui auoit a pledier de pluseurs quereles par deuant nous  et estoient les quereles les unes en demandant et les autres en defendant .
Il enuoia procureeur pour celes qu  il auoit en defendant et  pour celes qu  il auoit en demandant  il se fist essoinier .
Et cil qui auoient a lui a fere distrent qu  il deuoit estre en defaute de celle iournee car c  estoient .
II. choses contraires d  essoinier en celle iournee d  une part et d  enuoier procureeur d  autre . A ce respondi li cheualiers qu  il auoit enuoié procureeur es quereles dont procureres deuoit et pouoit estre receus en defendant et  pour ce que par la coustume procureres n  est pas receus en demandant  auoit il essoinié en celes quereles pour ce qu  il n  i pouoit estre .
Et seur ce s  apuierent a droit  sauoir mon s  il le pouoit fere en la maniere dessus dite .
Il fu iugié qu  il ne pouoit pas d  une part essoinier et d  autre part enuoier procureeur en une meisme iournee et en une meisme court .
Et pour ce fu il tournés en defaute de tout ce qu  il auoit a fere en la iournee  car qui ueut fere contremant ne essoinement ce doit estre de tout ce qu  il a a fere a la court a la iournee .
Et bien se gart  s  il a diuerses quereles  comment il essoine ou contremande  car il pourroit perdre l  une besoigne pour l  autre  si comme s  il auoit eus tous ses contremans d  une querele et de l  autre querele ne les auoit pas eus  s  il contremandoit  il cherroit en defaute en la querele la ou il auroit eus tous ses contremans  et s  il uient en court il a renoncié as contremans qu  il peust fere en la querele en laquele il n  auoit pas pris ses contremans  et ainsi auient il souuent que l  une besoigne tout l  autre ou alonge .
Si doit cil prendre garde qui a a fere de plusieurs quereles en une court  la meilleur uoie  ou d  aler a court pour toute la iournee  ou de contremander  ou d  essoinier tout ce qu  il a a fere a cele iournee .
Nous auons dit dessus que li contremans doit estre fes le iour deuant et c  est uoir .
Nepourquant se li messages qui ua fere le contremant et qui est meus bien a tans pour uenir a droite eure  se il a essoine de son cors en la uoie si qu  il ne puet pas pour son esssoine uenir a droite eure de fere son contremant  en cel cas puet li contremans estre fes en la iournee du plet  car l  essoines du message doit escuser le mestre de la defaute .
Ci define li chapitres qui parole des contremans et des essoinemens .
Ci commence li quars chapitres de cest liure qui parole des procureeurs et des establis pour autrui .
uoir est qu  après ce que semonse est fete et cil qui est semons a tant contremandé et essoinié comme il puet par coustume  - des queus choses nous auons parlé ou chapitre deuant cestui  - si conuient que cil qui fu semons uiegne a court ou enuoit procureeur soufisant .
Et pour ce parlerons nous en cest chapitre des procureeurs et de ceus qui sont establi a pledier pour autrui et queus procuracions doiuent estre fetes .
Chascuns  par la coustume de
Beauuoisins  en soi defendant puet enuoier procureeur  et puet fere li procureres  s  il a bonne procuracion  autant en la cause comme ses sires feroit s  il i estoit presens .
Mes en demandant nus n  est oïs par procureeur  se ne sont persones priuilegiees  si comme eglises ou persones qui soient enbesoigniees par le commandement du roi ou du conte  si qu  il ne pueent entendre a leur besoignes  car a ceus puet bien estre fete grace par le souuerain qu  il soient oï par procureeur en demandant .
Or ueons donques comment li procureeur doiuent uenir garni en court et quel pouoir il ont et comment on doit aler auant contre aus et queus procuracions ualent et queles non .
Quant li procureres uient en court  il se doit presenter ou non de celi pour qui il uient contre tous ceus a qui il a a fere a la iournee  et doit baillier sa procuracion en la main du iuge .
Et cil qui ont a fere a li doiuent requerre qu  ele soit ueue et leue pour sauoir qu  ele soit de si grant uertu que li procureres doie estre receus .
Car se la procuracions n  est en soi de si grant uertu que li procureres qui l  aporte doie estre receus  ele est de nule ualeur  et est cil tournés en pure defaute qui le procureeur enuoia .
Et pour ce que c  est perius d  enuoier procureeur atout procuracion mausoufisant  uous orrés la teneur d  une general procuracion laquele par reson ne puet estre debatue en court laie  A tous ceus qui ces presentes letres uerront ou orront  li baillis de
Clermont salut .
Sachent tuit que  en nostre presence  pour ce establis 
Pierres de tel lieu a establi
Iehan de tel lieu son procureeur general et especial en toutes causes meues et a mouuoir tant pour li comme contre li  contre quelconques persones  tant d  eglises comme seculieres  tant en demandant comme en defendant  par deuant quelconques iuges  ordinaires  delegas  subdelegas  arbitres  conseruateurs  auditeurs  enquesteurs  baillis  preuos  maieurs  escheuins et autres quelconques iuges tant d  eglise comme seculiers  et les serians d  iceus qui auront leur pouoir  et donna a iceli
Iehan pleniere poosté et especial mandement de fere pour li  de li defendre  de conuenir  de reconuenir  de repliquier  de dupliquier  de terpliquier  de oïr interlocutoires et sentences disfinitiues  d  apeler  de poursuir son apel  de iurer en l  ame de li de quelconques manieres de serement  de fere posicions  de receuoir ce qui seroit adiugié pour li  de requerre seconde producion  ou d  amener tesmoins auec la sollempnité de droit et de fere icele sollempnité  et de fere pour li toutes choses que li dis
Pierres feroit ou pourroit fere s  il estoit presens  et en cause d  eritages  de muebles et de chateus .
Et donna encore pouoir audit
Iehan de sousestablir en lieu de li toutes les fois qu  il li plera  liqueus sousestablis aura autel pouoir comme li dis
Pierres s  il i estoit presens .
Et pramist li dis
Pierres par deuant nous que tout ce qui sera dit et fet du dit
Iehan ou du sousestabli d  iceli
Iehan  il tenra fermement seur l  obligacion de tous ses biens  en tesmoignage de laquele chose i  ai  a la requeste dudit
Pierre  ceste procuracion seelee du seel de la baillie de
Clermont .
Ce fut fet en l  an  et cetera . S  il auient qu  aucuns ne uueille mie fere procuracion si general  ele puet estre fete especial  c  est a dire que li procureres n  aura pouoir en sa procuracion fors en la cause pour laquele il sera enuoiés  de laquele la procuracions parlera .
Encore puet l  en fere procureeur liqueus n  aura pouoir fors de ce qui sera fet en la iournee  se la procuracions le deuise en tele maniere .
Nule procuracions ne uaut riens se cil qui fet le procureeur ne s  oblige a tenir ferme et estable ce qui sera fet ou dit par son procureeur .
Chascuns gentius hons  par nostre coustume  puet seeler procuracion en sa cause et en soi defendant  de son seel .
Mes pour autrui que pour lui ele ne uauroit pas  car li seaus de chascun gentil homme n  est pas autentiques ne n  a foi en court fors contre le gentil homme qui li seaus est .
Cil qui ueut fere procureeur et n  a point de seel  ou il est hons de poosté qui ne doit mie auoir seel  doit fere sa procuracion seeler dou seel de la baille ou de son iuge ordinaire ou d  autre seel autentique  car se les procuracions ne pouoient estre fetes fors par le seel de la baillie ou de l  ordinaire  cil qui sont hors du païs et ont mestier qu  on les defende pour les biens qu  il ont en la conteé seroient malbailli .
Et pour ce cil qui sont hors du païs pueent enuoier procuracion seelee d  arceuesque ou d  euesque  ou de roi  ou de prince  ou d  aucun autre iuge qui ait seel bien conneu et bien aprouué .
Toutes procuracions qui sont fetes entre ceus qui sont resident en la conteé ne durent que .I. an et .I. iour  car mout de perius pourroient uenir par anciennes procuracions oubliees es mains des procureeurs .
Mes il est autrement de ceus qui uont hors du païs et lessent pour aus procureeur general .
Car la uertus de la procuracion dure tant comme cist est hors du païs s  il ne la rapele par certain mandement ou par nouuel procureeur .
Car la derraine procuracions qui uient en court esteint la premiere s  ele n  en fait mencion .
Cil ne sauoit pas bien la coustume qui uint en court et aporta bonne procuracion d  aler auant en la cause  et  quant il l  ot moustree  il uout contremander a quinzaine le iour que ses mestres auoit .
Et ce ne pouoit il fere  car il representoit la persone de celui par la procuracion et pouoit aler auant en la cause  et s  il n  i fust alés puis qu  il eut moustree la procuracion  ses mestres eust esté tournés en defaute .
Iours de ueue fu donnés d  un plet d  eritage .
Cil qui se defendoit enuoia procureeur au iour de la ueue  liqueus procureres auoit bonne procuracion general de toute la querele .
Nepourquant l  autre partie le uouloit debatre et disoit que ueue ne deuoit pas estre fete par tel procureeur  pour ce que la procuracions ne fesoit pas mencion especiaument du iour de la ueue .
Li procureres disoit que sa procuracions estoit bien soufisans a la ueue receuoir  car ele estoit general de toute la querele et auoit en soi uertu de toute la querele perdre ou gaaignier .
Et seur ce se mistrent en droit .
Il fu iugié que la ueue pouoit bien estre receue par tel procureeur  car la procuracions generaus d  une querele contient en soi les especiautés qui nessent de la querele . C  est a dire  - se ie sui procureres de defendre l  eritage qui est demandés a celi pour qui ie sui et la procuracions est generaus de toute la querele  - ie puis especiaument demander et requerre iour de conseil et iour de ueue  et toutes les choses ou chascune pour soi qui doiuent estre eues en plet d  eritage  car les demandes que ie fes comme procureres tournent en la defense de celui pour qui ie sui .
Bien se gart qui respont au procureeur qui a procuracion mal soufisant .
Car s  il enchiet de la querele  il pert  et s  il gaaigne  cil qui enuoia le procureeur mal soufisant puet rapeler  car il n  est tenus a estre contrains fors selonc la uertu de la procuracion qui fu baillie en court .
Li iuges doit retenir par deuers soi toutes les procuracions qui sont aportees en court si qu  il soit tous iours saisis du pouoir au procureeur .
Car se li procureres pert par la uertu de la procuracion puet il metre a execucion le iugié .
Qui est acusés de cas de crime  il ne se puet defendre par procureeur  ains conuient qu  il uiegne a court en sa persone .
Mes se li cas chiet en apel et il a essoine  il puet auoir auoué a fere la bataille  si comme nous dirons ou chapitre des apeaus .
Quant la procuracions est bonne et ele est deuers le iuge  l  autre partie doit aler auant en la querele tout en la maniere qu  il feroit se cil i estoit qui le procureeur i enuoia .
Cil qui sont procureeur pour le commun d  aucune uile en laquele il n  a point de commune  doiuent estre mis et establi de par le seigneur qui a la iustice de la uile et par l  acort de tout le commun  liqueus acors doit estre fes en la presence du seigneur ou d  aucun enuoié de par le seigneur pour l  acort receuoir .
Et li sires ou cil qui est enuoiés doit demander a chascun du commun par soi s  il s  acorde que cil qui sont nommé pour estre procureeur pour la uile  soient procureeur pour la uile et aient pouoir de perdre ou de gaaignier es causes pour lesqueles il sont establi procureeur .
Et tuit cil qui s  i acordent doiuent estre mis en escrit comme acordant et tuit li non de ceus qui s  en descordent doiuent estre mis en escrit comme descordant si que  quant li ples est finés  soit a perte soit a gaaing  que l  en sache liquel pueent perdre ou gaaignier ou plet .
Car cil qui ne s  acordent pas au plet n  i doiuent perdre ne gaaignier .
Encore puet on establir procureeur pour commun de uile en autre maniere  c  est assauoir se li sires ou cil qui est enuoiés de par le seigneur fet semonre tout le commun par deuant li et puis leur dist  
Li aucun s  acordent que teus gent soient procureeur pour uous tous es causes que uous aués ou entendés a auoir contre teus gens - et doit nommer les causes - et s  il en i a nul de uous qui s  en descorde  si le nous die . 
Adonques se nus ne les desdit  cil qui sont nommé deuant  demeurent procureeur et pueent perdre ou gaaignier es causes pour lesqueles il sont establi .
Il ne loit a nului a rapeler ce que ses procureres a fet  se li procureres ne s  est estendus en plus grant pouoir qu  il n  a par la uertu de sa procuracion .
Si comme s  il est dit en la procuracion qu  il a pouoir es causes de muebles  ou de court requerre ou de iustice tenir  et il muet aucun plet d  eritage  s  il pert cel plet  ses sires le puet rapeler  car il ne li donna pas cel pouoir et pour ce se doit bien chascuns garder qui plede contre procureeur  qu  il ait pouoir  et qu  il ne se mete en plet ou quel li sires du procureeur ne puet perdre .
Ainçois si tost comme il uoit que li procureres s  estent en plus qu  il ne doit  il doit debatre le procureeur .
Et s  il ne le debat et il le reçoit a procureeur dusques a fin de querele ou dusques a tant qu  il se soient apuié a iugement  s  il pert la querele il ne la puet rapeler  car li sires du procureeur puet dire  s  il li plest  qu  il tient ferme et estable ce qui a esté fet pour lui .
Quant uile de commune a a fere  il ne conuient pas que toute la commune uoist au plet  ains soufist se li maires et .
II. de ses iurés i uont  car cil troi pueent perdre ou gaaignier pour la uile .
Li procureeur ne sont pas tenu a procurer les besoignes de leur mestres a leur cous  ainçois doiuent auoir salaire soufisant selonc les besoignes qu  il procurent  tout soit ce que l  en ne leur ait riens conuencié a donner  car nule franche persone n  est tenue a seruir autre pour nient .
Bien se gart li procureres qu  il face ce qu  il doit en son office  car en tel maniere en pourroit il ouurer qu  il seroit tenus a rendre les damages a son seigneur  c  est assauoir en tous les cas la ou ses sires perdroit par sa tricherie ou par sa fole perece .
Par sa tricherie  si comme s  il prenoit louier de l  autre partie pour faire perdre a son seigneur sa querele  ou s  il perdoit a escient pour la haine de son seigneur ou pour l  amour de l  autre partie ou pour aucun cas semblable la ou tricherie peust estre trouuee .
Par sa fole perece pourroit estre li procureres tenus a rendre les damages a son seigneur  si comme s  il defailloit a aler as iours assignés pour la besoigne son seigneur et se ses sires perdoit pour ses defautes .
Et c  est bien resons que li sires ait action contre son procureeur en tel cas  pour ce qu  il s  atendoit a lui qu  il alast a son iour .
En cas de crime ne puet nus fere procureeur selonc nostre coustume  ainçois conuient que cil qui acuse et cil qui est acusés uiegnent a court en propres persones sans enuoier procureeur .
Une coustume queurt entre les procureeurs en la court de crestienté laquele ne queurt pas en court laie .
Car il conuient que li procureres face caucion  c  est a dire seurté que ses sires tenra ce qui sera fet .
Et est cele seurtés de pleges ou d  une somme d  argent que li procureres fiance a rendre s  ainsi estoit que ses sires ne uousist tenir ce qui seroit fet contre lui .
Mes de ce ne fesons riens en court laie  ainçois regardons en la procuracion que li procureres aporte et  s  ele est soufisans  la iustice la retient par deuers soi et fet tenir ce qui est fet par le procureeur .
Et s  ele n  est soufisans selonc la querele  li sires du procureeur chiet en defaute aussi comme s  il n  i auoit pas enuoié . S  aucuns a fet procureeur dusques a certain tans  ses pouoirs dure dusques au tans qui est dit en la procuracion .
Et s  il est fes procureres sans nommer iour et li sires estoit presens ou païs  l  en ne croit la procuracion que .I. an et .I. iour .
Mes autre chose seroit se li sires du procureeur estoit hors du païs  car en cel cas durroit la procuracions dusques a tant que li sires uenroit ou qu  il i enuoiroit autre procureeur  si comme il est dit dessus . L  en doit sauoir quant aucuns a fet procureeur de procuracion general  - c  est a dire liqueus procureres ait pouoir en toutes les choses que procureres puet auoir  - et après il fet procureeur especiaument d  une querele  li generaus procureres n  est pas pour ce anientis .
Mes s  il fet le derrain procureeur general sans fere mencion en la derraine procuracion du premier procureeur  l  en ne doit pas puis croire au premier .
Ainçois doit on baillier au derrain les besoignes  et lesse li premiers a estre procureres si tost comme la derraine procuracions uient en court .
Mes se li procureres derrains se taist ou çoile sa procuracion et li premiers procureres qui riens n  en set euure de sa procuracion  ce qui est fet doit estre tenu  car autrement pourroient mout de tricheries estre fetes par ceus qui feroient procureeurs  pour ce qu  il pourroient dire  
Cil que uous dites qui a perdue ma querele n  estoit pas mes procureres  ainçois l  estoit cius que i  auoie puis fet procureeur . 
Et pour ce ne doit l  en croire nul procureeur deuant que la procuracions est par deuers la iustice qui tient la court . A ce qui est dit dessus puet l  en ueoir que le derrains procureres boute le premier hors se la procuracions est autele ou plus fors comme la premiere .
Nepourquant
Pierres qui estoit premiers procureres et leua et exploita les biens de celui qui le fist procureeur auant que li derrains procureres s  aparust en l  office  n  est pas tenus a rendre conte de ce qu  il a fet et procuré a
Iehan qui est fes derrains procureres  s  ainsi n  est qu  il soit contenu tout mot a mot en la procuracion de
Iehan  
Ie uueil que
Pierres qui fu mes procureres  rende conte a
Iehan  mon derrain procureeur . 
Car adonques uoit l  en que li sires ueut que le derrains procureres soit amenistreres de ses choses aussi du tans passé comme du tans a uenir  et en tel cas se li premiers procureres rent conte au derrain procureeur tel qu  il s  en tiegne a paié  li sires qui procureeur le fist ne l  en puet riens demander .
Ainçois doit li derrains procureres conter de tout .
Et se li premiers procureres n  est pas tenus a rendre conte au derrain pour ce que mencion n  en fu pas fete en la derraine procuracion  chascuns des procureeurs est tenus a rendre conte de son tans  quant li sires qui procureeurs les fist  ou si oir  se li sires est mors  uuelent auoir conte .
Aucune fois auient qu  uns procureres a a fere en diuerses cours pour son seigneur  et de pluseurs quereles  et si n  a qu  une procuracion et puet estre que ses sires est en tel lieu qu  il ne puet autre recouurer .
Que fera il donc quant la premiere court la ou il uenra pledier retenra sa procuracion 
Il doit requerre a la court que sa procuracions li soit transcrite mot a mot et li transcris seelés du seel de la court ou d  autre seel qui soit autentiques  et de cel trancrit qui li sera bailliés ou de sa procuracion qui li sera rendue se la court retient le transcrit deuant dit  il s  en pourra aidier en la seconde court .
Et s  il a a fere en la tierce ou en la quarte  aidier se puet en chascune par les transcris seelés de seel autentique .
Tout soit il ainsi qu  aucuns ait fet procureeur dusques a certain tans et li ait pramis certain louier pour estre son procureeur dusques a cel terme qui est dit en la procuracion  n  a il pas renoncié qu  il ne puet fere autre procureeur et celi oster .
Mes s  il l  oste sans son mesfet  il li est tenus a paier tout son salaire  et ainsi est il de tous autres seruices  car chascuns puet oster de son seruice celui qui le sert  quant il li plest  en tele maniere qu  il li pait autant comme s  il i auoit esté tout son terme  puis qu  il ne s  en part pour son mesfet .
Procureres ne puet fere pes ne mise  ne ordenance  ne concordance de la querele son seigneur  se li pouoirs ne l  en est donnés especiaument par les mos de la procuracion .
Et s  il le fet  li sires ne le tenra pas s  il ne li plest .
Et se li procureres baille pleges a la partie que ses sires le tenra et après ne puet fere que ses sires le tiegne  il conuient qu  il tiegne a la partie ce qu  il li conuença ou autant uaillant .
Et ainsi puet il estre damagiés par sa fole obligacion .
Et pour ce est il mestiers as procureeurs qu  il prengnent garde quel pouoir il ont et qu  il usent selonc leur pouoir tant seulement .
Nous n  auons pas acoustumé qu  hons de poosté face procureeur en nul cas  mes gentius hons  religieus  clers et fames le pueent fere en defendant  non en demandant  fors que les eglises et cil as queus les especiaus graces sont donnees du roi ou du seigneur qui tient en baronie  dedens sa baronie  ou cil qui uont en estranges terres pour le pourfit commun  car il pueent establir procureeurs en demandant et en defendant .
Quant aucune assemblee  si comme communs de uile  ueut mouuoir aucun plet qui touche a la communeté  il n  est pas mestiers que toute la communetés uoist pledier et aussi ne doit l  en pas respondre a chascun a par soi  car quant li uns auroit perdu  li autres pourroit commencier le plet pour tant comme il li toucheroit  et ainsi n  auroit iamais li ples fin  qui seroit meus contre aucune communeté .
Donques s  aucune uile ueut mouuoir plet qui touche la communeté  il doiuent establir pour aus tous une persone ou .
II. ou .
III. ou plus  s  il leur plest  et leur doiuent donner pouoir de perdre ou de gaaignier pour aus .
Et ce doit estre fet par deuant le seigneur de qui il tienent et qui iustiçable il sont  ou par deuant le seigneur qui tient en baronie  en qui court il entendent a pledier  especiaument quant il sont couchant et leuant dessous li ou dessous ses sougiès .
Et doiuent tuit cil qui s  i acordent estre mis en escrit pour ce qu  il ne puissent renoier que li establi ne fussent mis par leur acort .
Et adonques cil qui sont establi en ceste maniere sont procureeur pour la uile et pueent perdre ou gaaignier les quereles pour lesqueles il sont establi .
Et s  il sont establi generaument pour toutes quereles meues ou a mouuoir  il pueent aler auant es quereles qui sont a mouuoir et qui sont meues dusques a tant qu  il sont osté de leur office par ceus qui a ce les establirent .
Bonne chose est as procureeurs qu  il se maintiegnent en leur office sagement et loiaument  qu  il ne soient debouté par leur mauueses euures .
Nepourquant s  il ont baillié bonne procuracion soufisant  assés doit soufrir la court d  aus pour ce que leur seigneur ne perdent  mes bien doit li baillis fere sauoir a celui qui procureeur le fist qu  il querre autre procureeur et mander la reson pourquoi cil n  est pas soufisans .
Et se ses sires ne le ueut changier  adonques le puet li baillis oster de son office  et bien reçoiue li sires du procureeur tel damage comme il deuera pour sa defaute  pour ce qu  il ne uout enuoier procureeur soufisant .
Il ne conuient pas quant communetés de uile fet procureeur que li aucun apelent establi ou quant l  en fet aucune chose qui est necessaire ou conuenable pour la uile  que ce qui est fet soit de nule ualeur pour ce s  il ne furent tuit a l  acort fere .
Ainçois soufist se les .
II. parties des gens et li mieus soufisant sont a l  acorder .
Car il ne conuient pas ne l  en ne doit soufrir que li meins ne li plus poure puissent empeechier ce que la greigneur partie et li mieus soufisant acordent .
Et ce que nous auons dit de teus establis qui sont fet pour commun de uile  entendons nous pour uiles bateïces hors de commun .
Car les uiles de communes ont leur maieurs et leur iurés  liquel sont establi pour la commune et pueent perdre et gaaignier selonc la franchise qui leur est donnee par les poins de leur chartres .
Li pouoirs as establis qui sont fet pour procurer les besoignes a aucune communeté  dure tant que les besoignes pour lesqueles il furent establi soient mises a fin  s  ainsi n  est qu  il soient osté pour autres metre en tel office par ceus qui les establirent ou par la greigneur partie des plus soufisans et en la presence du seigneur dessous qui il couchent et lieuent  ou de leur souuerain  s  il entendent a pledier en sa court .
Quant il est contenu en la procuracion que li procureres puist fere autres procureeurs  fere le puet  et ceus apele l  en sousestablis .
Et toutes les fois que teus sousestabli sont fet  il doiuent aporter en court la procuracion par laquele l  en les puet sousestablir et procuracion du procureeur qui les sousestabli .
Et adonques l  en doit respondre a li comme a urai procureeur .
Mes cil qui en ceste maniere sont sousestabli ne pueent pas autres sousestablir  car il soufist assés se l  en puet sousestablir procureeur seconde fois .
Ici fine li chapitres des procureeurs .
Ici commence li cinquismes chapitres de ce liure qui parole de l  office as auocas .
Pour ce que mout de gens ne seuent pas les coustumes comment on doit user  ne ce qui apartient a leur querele maintenir  il loit a ceus qui ont a pledier qu  il quierent conseil et aucunes persones qui parolent pour aus  et cil qui parolent pour autrui sont apelé auocat .
Si traiterons en ceste partie de ce qui apartient a leur office et de ce qu  il doiuent fere .
Cil qui se ueut meller d  auocacion  s  il en est requis du iuge ou de la partie contre qui il plede  doit iurer qu  il  tant comme il maintenra l  office d  auocat  il se maintenra en l  office bien et loiaument et qu  il ne soustenra a son escient fors que bonne querele et loial  et s  il en commence a maintenir aucune laquele il creoit a bonne quant il la prist et il la connoist puis a mauuese  aussi tost comme il la connoistra  qu  il la delera .
Et puis qu  il a fet cel serement en une court  il n  est plus tenus a fere loi des ore en auant .
Mes deuant qu  il l  ait fet  il n  est pas a receuoir en auocacion  se partie le debat .
Li auocat par nostre coustume  pueent prendre de la partie pour qui il pledent le salaire qui leur est conuenanciés  mes qu  il ne passent pour une querele .
XXX. lb.  car plus de .
XXX. lb. ne pueent il prendre par l  establissement nostre roi
Phelippe .
Et s  il ne font point de marchié a ceus pour qui il pledent  il doiuent estre paié par iournees selonc ce qu  il seuent et selonc leur estat  et selonc ce que la querele est grant ou petite  car il n  est pas resons que uns auocas qui ua a un cheual doie auoir aussi grant iournee comme cil qui ua a .
II. cheuaus ou a .
III. ou a plus  ne que cil qui peu set ait autant comme cil qui set assés  ne que cil qui plede pour petite querele ait autant comme cil qui plede pour la grant .
Et quant ples est entre l  auocat et celui pour qui il a pledié pour ce qu  il ne se pueent acorder du salaire qui ne fu pas conuenanciés  estimacions doit estre fete par le iuge selonc ce qu  il uoit que resons est  selonc ce qu  il est dit dessus .
Bien se gart l  auocas que puis qu  il aura aucun aidié en sa querele ou esté a son conseil de sa querele  qu  il ne le lesse par sa coupe pour aidier a l  autre partie contre lui  car il en pourroit estre deboutés se cil qui il aida premierement le uouloit debatre  et c  est bien resons que cil qui a esté a mon conseil ou auocas en ma querele ne puist puis estre contre moi d  icele meisme querele .
Et pour ce se doiuent bien garder li auocat qui il commencent a aidier et comment  car s  il font marchié pour toute la querele et cil le ueut delessier qui l  apela a estre de son conseil  l  auocas ne pert pas pour ce qu  il n  ait tout ce qui li fu conuenancié  puis que ce n  est en sa defaute .
Et s  il fu loués par iournees  cil qui le loua le puet lessier quant il li plest et paier de tant de iournees comme il i aura esté  et si ne pourra puis l  auocas aler au conseil de l  autre partie en cele querele .
Nous auons dit que nus ne doit estre receus en auocacion deuant qu  il a fet le serement  se partie le debat .
Mes ce entendons nous entre les persones qui maintienent l  office d  auocat par louier  car autre gent sont qui bien pueent pledier pour autrui sans fere le serement qui apartient a fere as auocas  si comme quant aucuns plede sans entente de louier pour aucun de son lignage  ou pour aucun de ses sougiès as queus il est tenus a aidier  ou pour son seigneur  ou pour aucune religion poure  ou pour aucune autre poure persone  pour l  amour de
Nostre
Seigneur  toutes teus manieres de gens doiuent estre oï pour autrui et si ne sont pas pour ce apelé auocat  ne ne leur conuient pas fere le serement que li auocat font .
Li auocas qui doit aidier a une partie pour certain louier  s  il prent louier de l  autre partie par tel conuent qu  il ne se mellera de l  une partie ne de l  autre en conseil n  en auocacion  se c  est prouué contre li  il doit perdre l  office d  auocacion .
Car c  est aperte mauuestiés d  auoir conuent a aidier a aucun et après faillir par couuoitise  et cil qui de ce sont ateint ne sont pas puis digne d  estre en tel office ne en autre .
Quant li auocas plede pour autrui il doit dire a celui qui tient la court  ou commencement de sa parole  
Sire  ie dirai pour
Pierre par amendement de li et de son conseil . 
Car s  il ne retient l  amendement et il n  est auoués de
Pierre pour qui il parole  il chiet en la simple amende du seigneur .
Et s  il retient l  amendement  il est en la uolenté de
Pierre pour qui il plede  d  oster ce qu  il a trop dit ou de fere plus dire  s  il a trop peu dit  mes que ce soit auant qu  il ait auoué sa parole  car puis qu  il a auoué ce que l  en a dit pour lui  s  il ne l  auoue par amendement il n  i puet puis ne metre ne oster .
Mes s  il l  auoua par amendement  il doit dire ou fere dire tantost ce qu  il li ueut amender auant qu  il s  apuie en iugement  car puis que paroles sont couchies en iugement  l  en n  i puet riens metre ne oster .
Combien qu  aucuns ait de gens a son conseil  li uns tant seulement doit estre esleus pour dire pour li et bien en port du conseil des autres ce qu  il doit dire .
Car se tuit cil du conseil ou pluseur parloient pour li  li iuges seroit empeechiés pour la multitude des paroles et si seroient li plet trop lonc .
Et pour ce afiert il qu  il ne parole que li uns  mes s  il dit par amendement  li dis puet estre dis par lui ou par aucun des autres  s  il plest a la partie qui plede .
Combien que li hons soit sages  s  il a grant querele  nous ne li louons pas qu  il conte sa parole pour .
II. perius  li uns des perius si est pour ce que chascuns est plus tost tourblés et empeechiés quant l  en ne li fet ou dit sa uolenté en sa querele qu  en l  autrui  et li secons perius si est que quant il dit aucune chose qui li est contraire  il n  i puet metre amendement  laquele chose il puet bien fere de la bouche son auocat quant il dit par amendement .
Mestiers est a celui qui se melle d  office d  auocat qu  il sache soufrir et escouter sans courous  car l  hons courouciés pert legierement son propos .
Si est mestiers qu  il soit soufrans sans couroucier et bien escoutans ce qui est dit contre li pour mieus entendre et retenir .
Beaus maiestires est a celui qui est auocas et a toutes manieres de gens qui ont a pledier pour aus ou pour autrui  quant il content leur fait  qu  il comprengnent tout leur fet au meins de paroles qu  il pourront  mes que la querele soit bien toute comprise es paroles .
Car memoire d  homme retient plus legierement peu de paroles que mout et plus agreables sont as iuges qui les reçoiuent  et grans empeechemens est as baillis et as iugeeurs d  oïr longues paroles qui ne font riens en la querele  car quant eles sont dites  si conuient il que li baillis ou li iuges qui les a a receuoir  prengne seulement les paroles qui ont mestier a la querele  et les autres ne sont contees que pour oiseuses . L  auocas se puet bien louer pour la querele a un homme  nepourquant il ne lera pas pour ce  s  il ne li plest  a estre encontre li d  une autre querele  car il n  est pas tenus s  il ne li plest a li aidier fors de la querele de laquele il li conuenança s  aide .
Et se li auocas cuida au commencement que la querele fust bonne et il la sentist puis a mauuese  si qu  il li faillist d  aide pour sauuer le serement qu  il fist qu  il ne soustenroit mauuese querele puis qu  il la connoistroit  pour ce ne doit il pas aler a l  aide de l  autre partie contre celi lequel il commença a aidier d  icele meisme querele  ainçois ne s  en doit entremetre ne d  une part ne d  autre .
Et pour ce que l  auocas pourroit cuidier la querele a mauuese laquele seroit bonne  puis que sa conscience le reprent  partir s  en doit  mes ce doit estre courtoisement et en tel point que cil qui s  atendoit a lui puist recouurer autre auocat .
Or est assauoir  se l  auocas le fet en ceste maniere  s  il aura louier de celui a qui il conuenança a aidier en toute la querele  puis qu  il le lesse ains la fin de la querele .
Nous disons que oïl  mes qu  il iurt seur sains qu  il lessa a lui aidier pour ce qu  il connut la querele a mauuese pour son serement sauuer et  le serement fet  il doit estre paiés selonc ce qu  il auoit pené auant qu  il conneust la querele a mauuese et selonc le louier qu  il deuoit auoir en toute la querele  par l  estimacion des iugeeurs .
Tuit cil qui pueent estre debouté pour uilain cas de crime de tesmoignage porter  pueent et doiuent estre debouté d  auocacion  mes des autres cas que de crime pueent bien estre teus debouté en temoignage qui ne pueent pas estre debouté en auocacion  si comme chascuns puet estre auocas en sa querele et il n  i est pas receus en tesmoignage  ou cil qui sont de ma mesnie  ou mi serf  ou mi bastart  pueent estre mi auocat et si pourroient estre debouté de tesmoignier en ma querele .
Cil qui ne puet estre iusticiés par les iuges de la court la ou il ueut estre auocas  n  est pas a receuoir en auocacion se li iuges ne li fet grace  si comme clers en court laie  car s  il mesfesoit ou s  il n  estoit auoués de sa parole  ne pourroit il estre iusticiés pour l  amende ne pour le mesfet qu  il ne fust rendus a son ordinaire .
Nepourquant partie ne le puet debatre se li iuges le ueut soufrir  et se li iuges ne le ueut fere  nepourquant il puet fere requestes ou pledier pour li ou pour s  eglise  ou pour son lignage  ou pour le commun pourfit  ou pour poure persone pour
Dieu  mes qu  il face serement qu  il n  en ait nul louier ne n  atent a auoir .
Li baillis  de son office  puet bien debouter l  auocat qu  il ne soit oïs en auocacion deuant li  liqueus est coustumiers de dire uilenies au baillif ou as iugeeurs  ou a la partie a qui il a a fere  car male chose seroit se tel maniere de gens ne pouoient estre debouté d  auocacion .
Il ne loit pas as fame a estre en office d  auocat pour autrui pour louier  mes sans louier puet ele parler pour soi  ou pour ses enfans  ou pour aucun de son lignage  mes que ce soit de l  autorité de son baron  s  ele a baron .
Cil qui est escommeniés et renforciés puet estre deboutés d  office d  auocat de partie ou de iuge dusques a tant qu  il est assous  pour ce que tuit cil qui a li parolent et seuent son escommeniement sont escommenié  et il conuient respondre et parler as auocas .
Hons de religion ne doit pas estre receus en office d  auocat en court laie  se ce n  est pour la besoigne de s  eglise et de l  autorité de son souuerain qui especiaument l  ait a ce establi .
Il apartient au baillif qu  il garde quel auocat acoustument a pledier par deuant li  et si il les puet oster s  il ne les uoit soufisans si comme il est dit en ce chapitre meisme  et aussi s  il sont desobeïssant a son commandement es choses es queles il doiuent obeïr a li  lesqueus choses sont teles que se i  ai une besoigne commenciee de laquele il ne se doit meller  et il la me corront et fet l  anieus pour parler d  une sieue besoigne  et ie li commant qu  il se tese et il ne se ueut tere  ie li puis oster l  office d  auocacion de deuant moi  et aussi se partie me requiert que ie li baille conseil par le sien  comme cil qui n  en puet point auoir pour doute de celui a qui il plede ou pour doute d  estre mauuesement paiés et ie commant a l  auocat qu  il uoist a son conseil  il doit obeïr au commandement en tel maniere qu  il soit seur de la partie d  auoir son salaire selonc ce que la iournee desire .
Nepourquant pour aucunes resnables causes se puet escuser li auocas qu  il ne doit pas aler au conseil ne estre auocas a celui dont il a commandement  - si comme s  il est conuenanciés a l  autre partie  ou s  il est ses amis de char  ou s  il a grant affinité d  amour a la ueue et a la seue du commun  ou s  il a aucune aliance a li ou aucune compaignie  ou s  il a haine uers la partie ou li baillis li commande a aler ou uers aucun de ses prochiens parens pour droite cause de haine  ou s  il li aida autre fois et il ne li paia pas son salaire ne encore ne li ueut paier  ou se la querele li touche en sa persone ou a aucun de ses parens ou a aucuns de ceus a qui il s  est aliés  ou s  il iure qu  il croit la querele a mauuese par quoi il ne ueut pas estre ses auocas  - par toutes ces causes se puet il defendre et requerre au baillif qu  il rapeaut son commandement  et li baillis le doit fere s  il i uoit aucune des causes dessus dites . S  aucuns uient a court pour pledier et ne puet auoir conseil parce que tuit li auocat s  escusent par resnable cause qu  il ne soient auec li  li ples ne doit mie pour ce demourer ne alongier  par la coustume de la court laie .
Ainçois doit la partie estre contrainte a aler auant et pour ce se doit chascuns pourueoir comment il uient garnis de conseil a son plet  et s  il ne ueut aler auant  il doit estre mis en defaute aussi comme s  il ne fust pas uenus a court .
Li auocat et li conseilleur pueent prendre salaires et seruices pour leur conseil ou pour leur auocacion  mes ce ne pueent pas fere les iustices ne li iugeeur  car seruices et consaus pueent bien estre uendu  mes ce ne pueent pas ne ne doiuent estre li iugement .
Ici fine li chapitres des auocas .
Ici commence li sizismes chapitres de cest liure qui parole des demandes .
Li clerc ont une maniere de parler mout bele selonc le latin  mes li lai qui ont a pledier contre aus en court laie n  entendent pas bien les mos meismes qu  il dient en françois  tout soient il bel et conuenable au plet .
Et pour ce  de ce qui plus souuent est dit en la court laie et dont plus grans mestiers est  nous traiterons en cest chapitre en tel maniere que li lai le puissent entendre . C  est assauoir des demandes qui sont fetes et que l  en puet et doit fere en court laie  lesqueus demandes li clerc apelent libelles  et autant uaut demande comme libelle .
Et après nous traiterons des defenses que li defenderes doit metre auant contre celi qui demande  lesqueus defenses li clerc apelent excepcions .
Et après nous traiterons des defenses que cil qui demande met auant pour destruire les defenses que li defenderes met contre sa demande  lesqueus defenses li clerc apelent replicacions  et de dire en auant que dusques as replicacions il n  est pas mestiers en court laie pour ce que l  en ne barroie qu  une fois chascune partie .
Et nous apelons barroier les resons que li defenderes met contre ce qui li est demandé et les resons que li demanderes met contre les defenses au defendeur  mes a la court de crestienté barroient il par tans de fois comme il font retenue qu  il apelent protestacion  et comme il pueent trouuer reson l  une partie contre l  autre  et pour ce baillent il triplicacion au defendeur contre les replicacions au demandeur  et après il baillent quadruplicacions au demandeur contre les triplicacions au defendeur .
Mes de tout ce n  est il mestiers en court laie  fors que sans plus des defenses que li defenderes met contre ce qui li est demandé et des resons que li demanderes met contre iceles defenses .
Si traiterons de ces .
III. choses tant seulement  c  est assauoir en cest chapitre ci des demandes que li demanderes doit fere  et ou chapitre qui uenra après cestui des defenses au defendeur et des resons que li demanderes met contre les defenses  et premierement nous dirons des demandes pour ce que c  est li commencemens du plet .
Pluseur demandes sont fetes  les unes de muebles et de chateus  les autres de saisine d  eritage  les autres de proprieté d  eritage  les autres de conuenances  les autres de douaire  les autres de bail ou de garde qui pueent auenir par reson d  enfans sousaagiés  les autres de force  les autres de nouuele dessaisine  les autres d  estre tourblés en sa saisine  les autres de cas de crime qui touchent les persones  si est bon que nous disons briement comment demande doit estre fete par deuant iustice de chascune de ces choses .
Qui ueut demander muebles et chateus il doit dire en ceste maniere  
Sire  ie demant a
Iehan qui la est teus muebles et teus chateus   et les doit nommer se ce sont grosses choses et par peu de parties .
Car en tel maniere pourroient eles estre qu  il soufiroit s  il fesoit sa demande en general  si comme s  il demandoit choses enfermees qu  il n  auroit pas ueues  ou pluseurs despueilles ou il n  auroit pas esté au leuer  ou partie en tous les muebles d  un ostel  car en teus choses ne pourroit il sauoir tout nommer .
Et pour ce soufiroit il a dire  
Ie demant toutes les choses qui la sont enfermees   - ou partie se il ne demande le tout - ou les muebles de tel ostel qui furent celi  - ou les despueilles de tel eritage qui furent a tel .
Et s  il ne demande fors partie  il doit dire la partie quel  ou moitié  ou tiers  ou quart  ou meins se meins i demande .
Et puis doit dire reson pour quoi il le doit auoir  si comme se li drois li est descendus ou escheus de costé ou par achat  ou par don  ou par autre cause resnable  car demande qui est fete et l  en ne dit reson pour quoi l  en le doit auoir ne uaut riens  ne n  i est pas li defenderes tenus a respondre  car nient est a dire  
Iehans me doit .X. lb.  fetes les moi paier   se ie ne di pour quoi et de quoi il les me doit .
Aucuns i a qui ont mestier de former leur demande seur saisine d  eritage tant seulement en tel maniere qu  il ne touchent de riens en leur demande la proprieté  pour ce que s  il touchoient la proprieté en leur demande li ples seroit demenés selonc la proprieté  si en seroit li ples plus lons et plus perilleus  car après ce que saisine est gaaigniee ou perdue puet l  en commencier plet seur la proprieté .
Donques doit estre fete la demande proprement seur la saisine en la maniere qui ensiut  
Sire  ie demant a auoir la saisine de tel eritage qui siet en tel lieu et qui fu a tel persone  et di qu  a moi apartient la saisine par tel reson  .
Et doit la reson dire  si comme s  ele li est descendue ou escheue  ou il la demande comme executeurs pour la reson de testament  car en teus cas uienent saisines d  eritage .
Et s  aucuns ne li empeeche la saisine  il n  est pas mestiers qu  il en face demande  car il puet entrer en la chose dont drois ou coustume li done la saisine sans parler au seigneur  sauf ce que  se c  est fiés  il doit aler a l  homage du seigneur dedens les .
XL. iours qu  il est entrés en la saisine .
Autrement conuient former sa demande qui ueut pledier seur proprieté d  eritage  car il doit dire  
Sire  ie demant tel eritage que
Iehans m  empeeche - ou que ie uoi tenir a
Iehan  - liqueus eritages siet en tel lieu  et qui fu a tel persone  et a moi apartient li drois de l  eritage par tel reson . 
Et doit metre la reson auant et offrir la reson a prouuer s  ele li est niee .
Et aussi en toutes demandes queles qu  eles soient  l  en doit offrir a prouuer la reson que l  en met auant s  ele est niee de l  auerse partie  car riens ne uaurroit resons que l  en meist en sa demande s  ele estoit niee et l  en ne la prouuoit .
Qui ueut former sa demande seur conuenance  il doit dire en ceste maniere  
Sire  ues la
Iehan qui m  eut tel conuenance   et doit dire la conuenance de quoi et pour quoi ele fu  car tel puet ele estre que
Iehans doit estre contrains a tenir la  s  il la connoist ou ele est prouuee contre li  et tel que non .
Et lesqueles ne sont pas a tenir  il est dit ou chapitre des conuenances .
Et se la conuenance est par letres  il doit fere lire les letres par deuant la iustice en lieu de sa demande  et de ce parole il assés soufisanment ou chapitre qui parole des obligacions fetes par letres .
Les demandes des douaires sont assés brief  car la fame doit dire  
Sire  ie demant mon douaire   - ou  ie demant que mes douaires me soit deuisés ou essieutés en tel terre qui fu a tel homme qui fu mes maris  de laquele terre il estoit tenans et prenans au iour qu  il m  espousa   - ou  laquele terre li descendi de son pere ou de sa mere  de son aieul ou de s  aieule  le mariage durant de li et de moi   - et offrir a prouuer ce qu  ele dit s  il est nié de partie  et doit especefier quel partie ele i demande  si comme la moitié s  ele fu premiere fame au mort  ou le quart s  ele fu seconde fame au mort  ou l  uitisme s  ele fu la tierce fame au mort .
Il conuient fere aucune fois demande seur bail ou seur garde d  enfans sousaagiés  si doit l  en fere sa demande en tele maniere  
Sire  ie demant le bail  - ou la garde  se c  est peres ou mere qui la garde apartient quant li uns muert  - que ie doi auoir par droit et par reson comme le plus prochiens qui apartiegne as enfans du costé dont li fiés muet . 
Mes se l  en forme sa demande seur garde  il ne conuient pas dire que l  en soit du costé dont l  eritages muet  car li peres en porte la garde de ses enfans de l  eritage de par la mere et la mere de l  eritage de par le pere  et se la garde des enfans uient a plus loingtien parent que pere et mere  si est ce au plus prochien  et garde l  eritage et les biens des enfans de quelque costé qu  il uiegne .
Et comment baus et garde doiuent estre maintenu  et la disference qui est entre l  un et l  autre  il est dit ou chapitre qui parole de bail et de garde .
Or ueons des demandes qui doiuent estre fetes pour force . L  en doit dire  
Sire  ues la
Iehan qui a tort et sans reson  il ou ses commandemens  uint en tel lieu et m  a fet tel force   et doit nommer la force quel et toute la maniere du fet  et offrir loi a prouuer en la maniere qu  il l  a mis auant  s  il est nié de partie .
Et quant il a dit toute la maniere du fet il doit requerre que la uilenie li soit amendee et li damages rendus  s  il eut damage par la force .
Autrement conuient fere sa demande quant l  en se ueut plaindre de nouuele dessaisine  car nouuele dessaisine sont de nouuel establissement  si doit on suir l  establissement en fere sa demande .
Donques doit on dire en ceste maniere  
Sire  ues la
Iehan qui m  a dessaisi et de tel chose de nouuel   et doit nommer ce de quoi il est dessaisis  et se force li fu fete a la dessaisine  bien le puet metre auant en son claim .
Et puis quant il a tout le fet conté  il le doit offrir a prouuer s  il est niés de partie  et doit requerre qu  il soit resaisis tout entierement .
La demande qui est fete pour tourble dessaisine se doit fere en autre maniere que cele de la dessaisine  car il a disference entre dessaisine et tourble dessaisine .
Donques doit on dire en ceste maniere  
Sire  ues la
Iehan qui me tourble et empeeche ma saisine en laquele i  estoie pesiblement   et doit dire la maniere de l  empeechement  si comme s  il li a defendu qu  il n  en esploite ou s  il a fet menaces a ceus qui i uouloient ouurer  ou s  il i a fet fere arrest par le seigneur  ou aucun autre empeechement semblable a ceus .
Et doit offrir a prouuer l  empeechement s  il li est niés de partie  et requerre que li empeechemens li soit ostés  si qu  il puist iouir de sa saisine ou il estoit premierement .
Et des forces et des nouueles dessaisines et des tourbles dessaisines  comment l  en en doit pledier et quel disference il a de l  une a l  autre  il est dit ou chapitre qui de ces .
III. choses parole .
Autres demandes pueent estre fetes lesqueles sont plus perilleuses que celes que nous auons dites dessus  ce sont les demandes qui sont fetes pour cas de crime .
Et de celes demandes sont il pluseur  et pueent estre fetes en .
II. manieres  l  une  par fere droite demande comme acuseres contre celui a qui l  en met sus le cas de crime  et en iceles demandes se conuient il fere partie et dire en itele maniere  
Sire  ues la
Iehan qui a fet tel murtre  - ou tel traïson  - ou tel homicide  - ou tel rat  - ou tel arson  - ou tel roberie   et doit nommer les cas de quoi il l  acuse et offrir les a prouuer  s  il est nié de partie  et requerre que droite iustice en soit fete . L  autre uoie de denonciacion si est d  autre maniere  car cil qui denonce il ne conuient pas qu  il se face droitement partie .
Ainçois puet dire en ceste maniere  
Sire  ie uous denonce que
Iehans a fet tel fet qui apartient a uous a uengier  comme a bonne iustice  et est li fes si clers et si notoires qu  il ne conuient pas que nus s  en face droitement partie contre li   et doit dire comment li fes est clers  si comme s  il fu fes deuant grant plenté de gent  ou s  il se uanta qu  il le feroit  ou en aucune autre maniere par quoi il apere que li fes soit clers  car tel fet qui sont si apert doiuent estre uengié par l  office au iuge  tout soit ce que nus ne s  en fera droitement partie .
Et comment l  en doit aler auant en cas de crime  soit par acuser  soit par denoncier  il est dit ou chapitre des mesfès .
Mout de demandes sont et puent estre fetes pour mout de choses des queles nous n  auons pas parlé especiaument .
Mes par celes que nous auons dites l  en doit entendre qu  en toutes demandes et en toutes requestes que l  en fet a iustice  lesqueus requestes et demandes touchent le seigneur ou partie  l  en doit dire la chose que l  en demande  et combien  et par quel reson on la ueut auoir  et requerre que drois en soit fes  et offrir a prouuer ce que l  en met auant s  il est nié de partie .
Aucune fois auient il que cil qui plede ne fet pas droitement demande contre partie  ainçois fet requeste a son seigneur  si comme s  il le requiert qu  il le reçoiue a homme de fief  ou qu  il oste sa main de sa terre ou de ses biens qu  il a saisis  ou qu  il le mete en saisine d  aucune chose qu  il demande  ou qu  il li face rendre ce que l  en li a tolu ou emblé ou osté par force .
En toutes teus requestes et en autres queles qu  eles soient qui sont fetes a seigneur ou a iustice  li sires ou la iustice doit prendre garde se la requeste qui est fete touche partie  si comme se
Iehans est tenans de la terre que
Pierres requiert a auoir  ou s  il saisi la chose
Pierre a la requeste de
Iehan  et quant il uoit que la requeste touche partie  il ne doit pas fere la requeste deuant que la partie soit semonse .
Et quant ele uient en court 
Pierres doit recorder la requeste qu  il fist au seigneur ou a la iustice  et
Iehans doit requerre au seigneur qu  il ne face pas la requeste
Pierre et doit dire les resons pour quoi il ne le doit pas fere  et
Pierres les sieues resons pour quoi li sires li doit fere sa requeste .
Et ainsi puet estre li ples entamés entre les parties sans fere demande li uns contre l  autre et pueent perdre ou gaaignier aussi bien comme s  il auoient fete demande .
Et se li sires fet la requeste qui li est fete sans apeler la partie a qui ele touche  ce ne uaut riens  ainçois doit estre rapelee quant partie moustre qu  ele se deut de la requeste qui est fete  car nus ne doit estre damagiés pour requeste qui soit fete en derriere de lui deuant qu  il soit oïs et apelés en iugement .
Met les requestes conuenables qui sont fetes  lesqueles nus ne debat ou que l  en ne puet debatre pour ce que l  en uoit clere coustume pour le requereur  - si comme se l  en requiert la saisine des biens au mort comme executeurs ou comme oirs  ou aucune autre requeste aussi clere  - teus requestes pueent bien li seigneur et les iustices fere dusques a tant qu  aucuns la debate pour aucune reson  car li seigneur et les iustices doiuent fere et maintenir ce que clere coustume donne dusques a tant que ce qui est dit encontre soit prouué  car les cleres choses doiuent aler deuant les orbes .
Il n  a pas tel coustume en court laie de pledier comme en court de crestienté  car en la court de crestienté l  en baille a la partie en escrit sa demande puis que la demande est de .
XL. s. ou de plus  et en teus lieus i a de .
XX. s. ou de plus .
Et si baille l  en tous les erremens du plet et copie dudit as tesmoins  et si est tous li ples maintenus par escris .
Mes de tout ce ne fait on rien en court laie selonc nostre coustume de
Beauuoisins  car l  en ne plede pas par escrit  ainçois conuient fere sa demande ou sa requeste sans escrit et recorder toutes les fois que l  en reuient en court  se partie le requiert dusques a tant que les paroles sont couchiees en iugement .
Et conuient que li homme par qui li iugemens doit estre fes  retienent en leur cuers ce seur quoi il doiuent iugier .
Mes uoir est que pour ce que memoires sont escoulouriant et que fort chose seroit a retenir si grant plenté de paroles comme il conuient en mout de quereles  li baillis ou la iustice puet et doit arester en escrit briement ce seur quoi les parties entendent a auoir iugement .
Et aussi se les parties ont a prouuer pluseurs articles li uns contre l  autre  il pueent baillier en escrit ce qu  il entendent a prouuer  et teus escris apele l  en rebriches .
Et de ces rebriches a bien la partie auerse le transcrit s  ele le requiert  car il loit bien a chascune partie a baillier en escrit a iustice ce qu  il entent a prouuer  et si en doit baillier autant a la partie qui plede contre li pour ce que s  il sont a acort de leur rebriches  eles sont baillies as auditeurs qui orront leur tesmoins  et s  il se descordent des rebriches en disant qu  eles ne sont pas fetes selonc le pledoié  eles doiuent estre fetes et acordees par le seigneur et par les hommes  liquel doiuent iugier  qui furent au plet  et adonques leur doit estre iours donnés d  amener leur tesmoins et auditeurs baillier qui oient leur tesmoins et qui leur demandent selonc les rebriches du pledoié ce qui apartient au pledoié et metent en escrit .
Ne les parties ne doiuent sauoir chose que leur tesmoing dient  ne des tesmoins qui sont amené contre aus  ainçois doiuent li auditeur clore et seeler ce qui est fet  et aporter en iugement  et de l  office as auditeurs est il parlé ou chapitre qui parole des auditeurs et des enquesteurs .
Aucune fois met on sus cas de crime en court a aucun sans auoir uolenté que cil soit iusticiés pour le cas contre qui l  en le propose  si comme se tesmoing sont amené contre moi et ie di contre aucun qu  il fu pariures  ou qu  il fist pes de uilain cas sans soi espurgier  ou qu  il ocist aucun  ou qu  il fist aucun larrecin  a ceste fin qu  il soit deboutés de son tesmoignage .
Quant teus cas auient  se cil le prueue a tel  qui debouter le ueut  il ne gaaigne fors tant qu  il n  est pas oïs en tesmoignage contre li  s  ainsi n  est que li tesmoins s  offre a defendre par gages de bataille de ce qu  on li met sus traïson  ou larrecin  ou aucun si uilain cas que l  en en pert le cors .
Car adonques conuenroit que cil qui debouter le ueut du tesmoignage  le prouuast a tel comme il li auroit mis sus et qu  il fust adonques droitement partie en auenture de perdre le cors  s  il ne le prouuoit a tel  aussi comme cil feroit s  il en estoit atains .
Mes auant que li gage fussent donné de l  une partie et de l  autre  se cil qui li mist sus le uilain cas pour li oster du tesmoignage regardoit que li tesmoins se uousist defendre et espurgier de ce que l  en li auroit mis sus  il loit bien a celui qui l  acusa de soi repentir pour fere amende de la uilenie et du let dit qu  il li dist  et est l  amende simple .
Et aussi se li acusés se ueut deporter d  estre tesmoins  il ne conuient pas qu  il en face plus s  il ne ueut  car il puet dire  
Qui droitement se uourroit fere partie contre moi  ie m  en defendroie  mes i  aime mieus  - tout ne soit ce pas uoir qu  il me met sus  - a moi deporter de ce tesmoignage qu  a entrer en gages . 
Et encore a il une autre uoie  car il puet dire a celui qui l  a trait en tesmoignage  
Ie ne me bee pas a combatre pour uostre querele  ne a entrer en plet au mien  et se uous me uoulés defendre  uolentiers dirai ma uerité  et se non  ie me uueil soufrir . 
Adonques conuient il que cil face bon son tesmoing ou qu  il se suefre de son tesmoignage  et c  est la mieudre uoie au tesmoing et la meins perilleuse  car se l  en li met sus cas de crime et cil qui l  a trait a tesmoignage ne le pouoit prouuer a bon par gages  ainçois fust uaincus  il ou ses champions  nus n  en perdroit le cors  mais deboutés seroit du tesmoignage  et li champions auroit le poing coupé  se la bataille estoit par champion .
Se pluseur font demande contre aucun de muebles ou d  eritages  et chascuns demande le tout  cil contre qui la demande est fete doit demourer en pes dusques a tant que l  en sache au quel la demande apartient  car ce ne puet estre qu  une chose soit tout entiere a chascun de pluseurs demandeurs  si comme se i  ai un cheual et .
III. homme le me demandent  et dit chascuns qu  il est siens  ie ne sui tenus a respondre a nul des .
III. deuant qu  il auront pledié ensemble pour sauoir auquel la demande apartient .
Mes autre chose seroit se chascuns me demandoit partie et disoit quel partie  car adonques conuenroit il que ie respondisse a chascun pour tant comme a li monteroit  mes que les parties ne passassent la chose qui me seroit demandee  car se chascuns des .
III. me demandoit la moitié du cheual  il conuenroit que li uns en fust deboutés auant que i  en respondisse  car en nule chose ne puet auoir .
III. moitiés .
Nepourquant en aucun cas  pourroie ie estre tenus a respondre a pluseurs persones dont chascuns me demanderoit toute la chose ou plus de parties qu  il ne pourroit auoir en la chose  c  est assauoir se l  en me suioit de mon fet ou de ma conuenance  si comme se ie uendoie  ou donnoie  ou eschanioie  ou enconuenançoie aucune chose a pluseurs persones a chascun en par soi  dont li uns ne sauroit mot de l  autre .
En tel cas me pourroit chascuns demander tel partie comme ie li auroie conuenanciee  et conuenroit que cil a qui i  auroie premierement la chose obligiee l  en portast  et après que ie feisse a chascun des autres aussi soufisant chose par retour des autres choses  et si en seroie mal renommés  car ce n  est pas sans tricherie de uendre un cheual tout entier a chascune de .
III. persones et receuoir l  argent de chascun .
Et ce que nous auons dit dessus que cil qui tient la chose n  est pas tenus a respondre a pluseurs persones quant chascuns li demande le tout  nous l  entendons es cas ou l  en ne siut pas celui a qui l  en demande de son fet ne de sa conuenance .
Les unes des demandes sont seur muebles et seur chateus  et les autres sont d  eritages  et les autres sont qui touchent les persones  ne nule demande ne puet estre fete qui ne uiegne a la fin de l  une de ces .
III. choses .
Si deuons sauoir que  par coustume general et de droit commun  les demandes qui touchent le cors ou qui sont pour muebles ou pour chateus doiuent estre demandees par deuant les seigneurs dessous lesqueus cil sont couchant et leuant a qui l  en demande  essieutés aucuns cas  - si comme l  en a ses choses obligies a estre iusticies partout ou par le seigneur dessous qui eles sont trouuees  ou quant l  en se claime de force ou de nouuele dessaisine dont la connoissance apartient au souuerain  ou quant les choses sont arrestees dessous aucun seigneur et pluseurs persones les demandent  ou quant eles sont lessies en testament  ou quant l  en ua manoir en estranges terres et l  en feist detes en la chastelerie dont l  en se parti  ou quant l  en siut de chose emblee ou d  homicide  si comme cil s  enfuient qui ce ont fet  ou quant l  en est aiournés par deuant son seigneur et  l  aiournement pendant  l  en ua couchier et leuer dessous autre seigneur  - en tous teus cas pueent les choses d  aucun estre iusticiees par les seigneurs dessous qui eles sont trouuees  tout n  i soit on pas couchans ne leuans .
Mes des ples d  eritage il n  est pas doute que la demande n  en doie estre fete par deuant le seigneur de qui l  eritage muet ou que l  en couche ne lieue .
Si comme nous auons dit que l  en ne respont pas d  une chose a pluseurs persones quant chascuns la demande toute  fors es cas qui en sont essieutés  aussi se l  en est acusés d  un cas de crime de pluseurs persones  li acusés n  en est pas tenus a respondre deuant que tuit renoncent a l  acusement fors li uns  liqueus se face droitement partie .
Et quant pluseur se ueulent fere partie ne ne se uuelent acorder a l  un  li sires  par deuant qui li ples est  doit eslire le plus conuenable a poursuir l  acusement  si comme cil a qui la querele touche de plus pres  et doit contraindre les autres qu  il s  en suefrent  et se l  accusés s  en puet deliurer de celi qui l  acuse  nus ne le puet puis acuser de ce fet .
Et de ceste matere est il parlé soufisaument ou chapitre qui parole des defenses a l  apelé .
Quant on a fete sa demande d  aucunes choses par deuant iustice  et l  en a dite sa reson par quoi l  en ueut auoir sa demande  et l  en pert ce que l  en demanda par les bonnes resons au defendeur  li demanderes ne puet iamais redemander cele chose qu  il a perdue  tout fust il ainsi qu  il le demandast par autres resons que par celes par lesqueles il fist sa demande premierement  car il iroit contre le iugié  se ainsi n  estoit que nouueaus drois li fust aquis en la chose puis le iugement  si comme se ie pledoie a aucun de mon lignage d  aucun eritage et perdoie ma demande par iugement et après mes parens mouroit sans oir de son cors et l  eritages me uenoit par escheoite comme au plus prochien  en tel cas puet l  en ueoir que nouueaus drois me seroit aquis puis le iugement  et par cel cas puet l  en entendre des autres qui pueent auenir par lesqueus nouueaus drois pourroit auenir et estre aquis .
uoir est que se l  en uoit que l  en n  ait pas bien formee sa demande  l  en la puet amender en quel eure que l  en ueut  mes que ce soit auant que les paroles soient couchiees en iugement  en tel maniere que se l  en demande d  autrui fet que du fet a celi a qui on demande  par tant de fois comme il changera sa demande  li defenderes aura nouueau iour de conseil .
Et c  est bien resons  se i  ai iour de conseil seur une demande qui est contre moi et au reuenir en court l  en change sa demande  que i  aie nouueau iour de conseil  car ie n  auoie a respondre fors seur la demande qui m  estoit fete es cas ou iours de conseil apartient a donner . L  en doit sauoir que de toutes demandes qui sont d  eritages  l  en doit auoir iour de conseil et  après  iour de ueue  et de toutes autres demandes qui touchent a autrui fet  se l  en ne me met sus que ie fis fere le fet ou que ie le pourchaçai a fere  car c  est bien de mon fet ce que ie commant a fere .
Quant aucuns fet demande contre moi par deuant le seigneur dessous qui ie sui a iusticier  et li demanderes est d  autre iustice  il doit fere seurté  se ie le requier  qu  il prenra droit en la court de mon seigneur et qu  en autre court ne me trera de ceste chose  se n  est par apel de defaute de droit ou de faus iugement .
Et doit estre la seurtés soufisans et tele que mes sires deuant qui il uient pledier  le puist iusticier legierement .
Mes s  il ueut iurer seur sains qu  il n  en puet nul auoir de cele iustice  il se passera par autres pleges soufisans d  autre iustice  et s  il ueut iurer qu  il ne puet auoir pleges  il se passera par son serement qu  il  de la querele qu  il demande  prenra droit en cele court  ne qu  en autre court ne l  en trera  se n  est pas les apeaus dessus dis .
Se .
II. homme ou pluseur font demande a
Iehan et li uns demande dete qu  il li doit si comme pour deniers prestés ou pour choses uendues  et l  autres demande pour don ou pour pramesse que l  en li fist  et
Iehans n  a pas assés uaillant pour paier les detes et les pramesses que l  en li demande  l  en doit fere paier les detes tout entierement  et après  s  il i a remanant  bien face l  en aemplir les conuenances des dons et des pramesses conuenables  car aucun don ou pramesses pourroient estre conuenancié qui ne seroient pas a tenir  si comme s  il est clere chose qu  uns hons s  eniure uolentiers et  ou point qu  il est iures  il pramet a donner .C. mars ou .C. lb. a aucun et si ne uoit l  en pas la cause pour quoi il deust tel don fere s  il fust bien a soi  teus don ne teus pramesses ne font pas a tenir  et aussi s  il fet pramesses ou tans qu  il est en frenesie  ou hors du sens  ou emprisonnés  ou par force  ou par paour  eles ne font pas a tenir  neis se les pramesses estoient paiees  si les pourroit il redemander arrieres pour reson de deceuance ou de force ou de paour .
Et de ceste matere de force et de paour ferons nous propre chapitre ça auant  la ou il parlera plainement des choses qui sont fetes par force et par paour .
Tout aions nous dit qu  iurece puet escuser des dons ou des pramesses  aussi fet ele des marchiés et des conuenances es queles l  en uoit aperte deceuance  car autrement auroient li bareteeur tout gaaignié qui poursuiroient les iures es tauernes pour aus deceuoir .
Mes nepourquant l  en doit mout regarder en tel cas a la maniere du fet ou de la conuenance  car se l  en n  i trueue aperte tricherie ou trop grant deceuance  les conuenances font a tenir  pour ce que cil qui marchandent ne se puissent pas legierement escuser par iurece quant il ont fet marchié ou conuenance de quoi il se repentent  et bien sachent tuit que nus uilains cas de crime n  est escusés par iurece .
Demande qui est contraire a soi meisme est de nule ualeur  ne li defenderes n  est pas tenus a respondre a tel demande fors en tant qu  il doit moustrer pour quoi la demande est contraire a soi meisme  si comme se ie demant .X. lb. pour .I. cheual que ie uendi a
Iehan  et après demant que li cheuaus me soit rendus pour ce que ie le prestai audit
Iehan  cele demande est contraire en soi  car ce ne puet estre que
Iehans tiegne .I. seul cheual par titre d  achat et par titre d  emprunt  donques me conuient il tenir au quel que ie cuiderai que bon soit  ou a la uente ou au prest  et cist cas si soufist assés a fere connoistre les demandes qui pueent estre fetes d  autres choses lesqueles sont contraires en eles meismes . S  uns hons a pluseurs oirs dont chascuns en porte sa partie  cil a qui les detes sont deues ne pueent pas toutes leur detes demander a l  un des oirs et lessier les autres oirs en pes .
Ainçois doiuent demander a chascun des oirs selonc la quantité qu  il en porta des biens  si comme s  il en porta la moitié des biens  il est tenus a la moitié des detes et du plus plus  et du meins meins .
Pour ce que l  en ne puet fere certaine demande il conuient bien en aucun cas que li defenderes responde as demandes qui li sont fetes  sans lesqueus responses li demanderes ne puet fere certaine demande  si comme se ie uueil demander a
Iehan une couture de terre  ou tous les eritages qui furent
Pierre  ou autres pluseurs choses qui me furent donnees ou uendues ou que i  atent a auoir par aucune reson  et ie fais demander a
Pierre s  il tient tout ce que ie demant ou quel partie il tient  il li doit respondre et dire ce qu  il en tient  si que ie sache de combien ie pourrai pledier a li .
Et se il ne li ueut dire il doit estre tournés en defaute et puet perdre saisine  par la defaute  de ce qu  il tient de la chose .
Et s  il dit par malice qu  il n  en tient que la moitié et il est aperte chose qu  il tient tout  ie doi estre mis en la saisine de la moitié et maintenir mon plet seur ce qu  il dit qu  il en tient  car drois uuet bien que l  en perde quant l  en dit mençonge a escient de ce dont l  en doit dire uerité .
Quant demande est fete a aucun et il muert le plet pendant  l  en puet suir les oirs du plet qui fut commenciés contre leur deuancier  essieutés les cas de crime  car se li deuanciers estoit acusés de tel cas qu  il en perdist le cors et l  auoir s  il en fust atains et il muert auant qu  il en fust atains  li ples deuient nus  et iouissent li oir des biens qui de lui uindrent  ne l  en ne leur puet pas dire  
uous ne les aurés pas pour ce que cil de qui uous aués cause l  ait mesfet   puis qu  il n  en fu condamnés a son tans  car l  en doit croire que chascuns est bons dusques atant que li contraires est prouués .
Nepourquant des eritages ou des muebles que li deuanciers aquist mauuesement puet l  en bien fere demande contre les oirs  esseiutés les perius du cors et les amendes des mesfès du deuancier .
Car li oir ne sont tenu a respondre es cas dont on les siut du mesfet a leur deuancier fors en tant comme il en uint a aus  mes ce sont il uers les deteurs qui crurent le leur a leur deuancier et uers les pleges que leur deuanciers bailla pour detes  et les doiuent aquitier et le deteur paier  combien qu  il en portassent peu  puis qu  il se sont fet oir .
Cil qui demande et cil qui se defent de quel cas que ce soit  essieutés les cas de crime es queus il a peril de cors  doiuent fere serement de uerité en tel maniere que li demanderes doit iurer qu  il ne demandera fors ce ou il croit auoir droit et que se tesmoins li conuient atrere  que bons et loiaus les i atrera a son escient  et li defenderes doit iurer qu  il connoistra uerité de ce que l  en li demandera en la besoigne et qu  il ne metra reson auant a son escient qui ne soit bonne et soufisans  et que  se tesmoins li conuient amener a prouuer ses resons  il les amenra bons et loiaus a son escient  et du serement que li tesmoing doiuent fere il est parlé ou titre des prueues .
Cil qui ne ueut iurer que sa demande est uraie ne doit pas estre receus en sa demande  car il se met en soupeçon qu  il ne demande fausseté .
Et se li defenderes ne ueut iurer que les resons qu  il met en ses defenses sont uraies  eles ne doiuent pas estre receues .
Et se les parties se uouloient soufrir de fere serement par acort  ne le doit pas la iustice soufrir .
Ainçois apartient a son office qu  il prengne le serement des parties pour encherchier la uerité de la querele  car de ce dont il sont a acort par leur serement ples est finés  et seur ce dont il sont en descort doit estre li ples maintenus  et li tesmoing tret .
Mes les seremens entendons nous es cours ou l  en ueut pledier selonc l  establissement le roi  car selonc l  ancienne coustume ne queurent il pas .
Nepourquant se li sougiet  en leur cours  de petites quereles uuelent ouurer selonc l  ancienne coustume  pour la couuoitise des gages qui en nessent  aumosne fet leur sires de qui il tienent  s  il ne leur suefre pas  mes oste leur gages et commande que li ples soit demenés selonc l  establissement .
Car ce n  est pas chose selonc
Dieu de soufrir gages en petite querele de mueble ou d  eritage  mes coustume les suefre es uilains cas de crime et es autres cas  meisme es cours des cheualiers  s  il ne sont destourné par leur souuerain .
Trois manieres de demandes sont  les unes sont apelees personeus  que li clerc apelent action personel  les secondes sont demandes reeles  les autres sont mellees  c  est a dire reeles et personeus .
Les demandes personeus sont qui touchent la persone  si comme conuenances  achas  uentes  uilenies fetes  obligacions  et mout d  autres cas qui pueent touchier les persones .
Les demandes reeles sont quant l  en demande eritages  si comme terres  bois  pres  uignes  eaues  iustices  seignouries  fours  moulins  mesons  cens  rentes et autres choses qui sont tenues pour eritages .
Les demandes qui sont mellees  ce sont celes qui commencent personeus et descendent en la fin a estre reeles  si comme se
Pierres demande a
Iehan un arpent de uigne qu  il li uendi ou qu  il li donna ou qu  il li conuenança a garantir  teus demandes sont mellees  car eles sont personeus pour ce qu  eles touchent la persone et si sont reeles pour ce que la fin de la demande descent seur l  eritage .
La resons pour quoi nous auons dite ceste diuision si est tel que  selonc nostre coustume  les demandes qui sont personeus tant seulement doiuent estre demandees par deuant les seigneurs dessous lesqueus li defendeur sont couchant et leuant  et les demandes qui sont reeles et celes qui sont mellees doiuent estre demandees par deuant les seigneurs des queus li eritage sont tenu  si est bon que l  en sache quant l  en ueut fere demande a quel seigneur l  en doit trere .
Pierres estoit sires d  une uile  et de son droit toute la haute iustice estoit sieue et en son demaine et en l  autrui  et
Iehans auoit en cele uile eritage en ostises .
Si auint que .
II. de ses ostes uinrent pledier par deuant lui de l  eritage de leur ostises  et comme li dis
Iehans eust bien la basse iustice et la demande fust reele  a li apartenoit bien ceste connoissance de connoistre qui auoit droit en l  eritage .
Or auint que l  une des parties qui pledoit atraïst tesmoins pour prouuer s  entencion et l  autre partie leua l  un de ses tesmoins et li mist sus qu  il estoit faus tesmoins et que pour tel le feroit par gage de bataille  et li tesmoins s  offri a defendre  et
Iehans receut les gages .
Quant
Pierres qui auoit la haute iustice en la uile  en la terre
Iehan et ailleurs  et bien li estoit conneu  uit ce  si dist qu  en sa court deuoient estre demené li gage par la reson de ce que c  estoit cas de haute iustice et que cil qui n  ont fors que basse iustice en leur eritage ne doiuent pas maintenir gages en leur court . A ce respondi
Iehans que pour ce que li ples estoit meus pour l  eritage qui mouuoit de li  par deuant li  comment qu  il i eust gage  c  estoit a ceste fin que l  eritage fust perdus ou gaaigniés  par quoi il disoit que la cause estoit reele  pour quoi il en pouoit bien tenir la court .
Et seur ce se mistrenten droit a sauoir en laquele court li gage seroient demené .
Il fu iugié que si tost comme l  acusemens fu fes de fausseté  ce fu actions personel et esbranchemens de la querele qui deuant estoit reele  et fu dit que connoissance de gages de bataille deuoit estre a celui qui auoit haute iustice et non pas a celui qui n  auoit que la basse .
Et pour ce s  acorderent il que
Pierres qui auoit la haute iustice auroit les gages en sa court  et quant il seroient failli  c  est a sauoir quant li tesmoins se seroit fes bons ou il seroit deboutés de son tesmoignage comme mauuès  li ples de l  eritage seroit mis arrieres en la court de
Iehan .
Et en ceste maniere fu li drois gardés de ce qui apartenoit a la haute iustice pour
Pierre et a
Iehan de la basse iustice et de la connoissance de la demande reele qui fu fete en sa court .
Ici fine li chapitres des demandes .
Ici commence li setismes chapitres de cest liure qui parole des defenses que li defendeur pueent metre auant contre les demandes qui leur sont fetes  que l  en apele excepcions  et des replicacions et des niances .
Nous auons parlé ou chapitre deuant cestui des demandes que cil qui se plaignent pueent fere .
Si est bon que nous parlons en cest chapitre qui ensiut après des defenses que li defenderes puet metre  s  il les a  contre la demande que l  en li fet  lesqueus defenses sont apelees excepcions .
Et si parlerons des resons que li demanderes met auant pour destruire les defenses au defendeur que l  en apele replicacions .
Nous deuons sauoir que toutes resons que l  en met auant pour soi defendre descendent seur l  une des .
II. choses  c  est assauoir  les unes pour alongier la demande qui est fete contre lui  et celes resons apele l  en excepcions dilatoires .
Autant ualent excepcions dilatoires comme dire resons qui ne seruent fors que du plet delaier .
Et les resons qui descendent a l  autre fin  l  en les apele excepcions peremptoires .
Autant ualent excepcions peremptoires comme resons qui sont si fors d  eles meismes que toute la querele en puet estre gaaignie  et pour ce l  apele l  en peremptoire qu  ele fet la demande perir .
Or ueons premierement queles les resons sont qui ne font fors que les quereles delaier  quant aucuns dit en sa defense qu  il n  est pas semons soufisaument  par quoi il ne ueut respondre  ou quant aucuns a gaaignié saisine et  auant qu  il soit resaisis de toutes les choses dont il fu dessaisis  l  en plede a li de la proprieté et il ne ueut pas respondre deuant qu  il soit resaisis enterinement  ou quant aucuns est emplediés d  eritage ou d  autrui fet et il demande iour de conseil ou iour de ueue  es cas ou ueue apartient  ou quant l  en requiert iour de prouuer premiere fois et seconde fois quant l  en n  a pas tous ses tesmoins a la premiere  ou quant l  en fet contremans ou essoinemens es cas ou coustume les suefre  ou quant l  en debat le iuge pour aucune soupeçon que l  en met auant  ou pour ce que li defenderes dit qu  il ne doit pas estre iuges de cele querele  ainçois se fet requerre par autre seigneur  ou quant l  en debat procureeurs pour dire contre leur procuracions ou pour dire que la querele est tel qu  ele ne se doit pas demener par procureeur  si comme procureres n  est pas oïs en demandant  ou quant li demanderes demande dete ou conuenance et li defenderes alligue respit ou que li termes n  est pas uenus  ou quant aucuns dit qu  il est sousaagiés  par quoi il ne ueut respondre  ou quant li defenderes dit que li demanderes plede a li de cele demande meisme en autre court  par quoi il n  en ueut respondre  ou quant li rois ou l  apostoiles donne respit des detes pour le pourfit de la crestienté et li defenderes alligue tel respit  ou quant li ples delaie par ce que l  une des parties apele de defaute de droit ou de faus iugement .
Par toutes teles resons que li defenderes met auant  pueent estre les quereles delaies et non pas perdues  et par mout d  autres que l  en puet connoistre par celes qui sont dites dessus  qui ne seruent fors des quereles delaier  et toutes sont apelees excepcions dilatoires . D  autre maniere sont les resons ou toute la querele queurt  que l  en apele excepcions peremptoires  si comme se l  en me demande .C. lb. qui me furent prestees et i  alligue paiement ou qui le touche  ou se l  en me demande conuenance et ie di que ie l  ai aemplie ou ie fes niance tout plainement  ou se l  en me demande eritage et ie di qu  il me descendi de mes deuanciers  comme a droit oir  ou se ie me defent par longue teneure pesible que ie n  en sui tenus a respondre  ou se ie moustre letres que ce que l  en me demande me doit demourer  ou se l  en me demande aucune chose et ie di que ie l  ai par titre d  achat de celui qui le pouoit uendre  ou par don de clui qui le pouoit donner  ou par eschange de celui qui le pouoit eschangier .
Toutes teles resons et les semblables sont excepcions peremptoires  car chascune par soi  mes qu  ele soit prouuee  soufist au defendeur a estre deliuré de la demande qui est fete contre li .
Qui se ueut aidier des resons qui ne seruent fors que du plet delaier  il les doit dire auant que celes qui pueent fere la querele perir  ou il i auroit renoncié  si comme se ie metoie en ni ce que l  en me demanderoit et après uousisse auoir iour de conseil ou iour de ueue  ou alliguier respit ou terme  ou requerre autre iuge  ce seroit a tart  car ie seroie ia alés si auant qu  il n  i auroit fors qu  a oïr les tesmoins au demandeur .
Et aussi comme nous auons dit de la niance  puet l  en ueoir se nous auons mises auant autres resons par quoi ce nous doit demourer qui nous est demandé  car li ples est entamés seur le tout si que l  en ne puet reuenir as resons que l  en peust auoir pour le plet delaier .
Nepourquant aucunes resons dilatoires ont puis bien lieu  si comme de dire contre tesmoins  de requerre producions  de contremander par loial essoine de cors  d  alliguier force  ou paour  ou menaces  toutes teles resons pueent bien auoir lieu après ce que l  en a respondu droitement a la querele  et aucunes autres qui pueent nestre le plet pendant  qui pueent estre conneues par l  aparance du plet .
Toutes resons  soient dilatoires ou peremptoires  doiuent estre mises auant que le iugemens soit enchargiés  car puis que cil qui doiuent fere le iugement ont receues les paroles des parties et il se sont apuié a droit  il n  i pueent ne metre ne oster  exceptees les resons qui pourroient escheoir le iugement pendant  si comme se i  auoie mis auant qu  a moi apartenoit l  eritages par reson de bail et mes auersaires disoit mes a li  et li enfes mouroit le iugement pendant  ie pourroie deschargier les hommes du iugement qui seroit seur aus et dire qu  il ne me feissent pas iugement seur le bail que i  auroie mis auant  mes seur l  escheance qui me seroit uenue puis le iugement enchargié .
Et aussi seroient li iugeur deliuré du iugement du bail et seroit li ples seur l  escheance .
Et par tel cas puet l  en entendre que l  en uient bien a tans de dire nouueles resons puis que iugemens est enchargiés  mes c  est a entendre quant eles nessent le plet pendant .
uoir est se ie demant aucun eritage pour ce que ie di que ie l  achetai et li defenderes met resons encontre pour quoi ie ne le doi pas auoir et i  ai iugement contre moi  ie ne puis demander cel eritage par titre d  achat ne par nule reson que ie puisse metre auant le plet durant  mes après ce que ie l  auroie perdu par iugement  pourroit il auenir pluseurs cas par quoi ie le pourroie demander  si comme s  il m  estoit donnés ou uendus ou eschangiés  ou il me uenoit comme a oir par la mort d  autrui  et se ie  par aucune de ces resons  le demandoie  l  en ne me pourroit pas dire que i  alasse contre le iugié pour ce que ie le demanderoie par nouueles resons auenues puis le iugement fet .
Se ie le demandoie par les resons que ie peusse auoir dites deuant le iugement ou par celes seur lesqueles i  entendi le iugement  i  iroie contre le iugié  si n  en deuroie pas estre oïs  si en cherroie en l  amende du seigneur  laquele amende seroit de .
LX. lb. a gentilhomme qui mandroit seur son franc fief  et de .
LX. s. de l  homme de poosté qui mandroit seur uilenage .
Li oirs a bonne reson de soi defendre a qui l  en demande qu  il amende le mesfet que ses peres ou si deuancier firent  car il n  en est pas tenus a respondre  ne de nul cas de crime que l  en leur peust demander  pour ce qu  il n  en furent pas ataint a leur tans .
Et bien doit l  en croire que qui les eust acusés  il se seussent mieus defendre et plus certainement que leur oir ne sauroient fere  et l  en doit croire que tuit cil qui muerent auant qu  il soient condamné de uilain cas de crime ou auant qu  il feissent l  amende d  aucun mesfet  tout fust ce qu  il mourussent le plet pendant  muerent assout du mesfet de quoi l  en les suioit tant comme au siecle  ne n  est pas li oirs tenus a maintenir le plet si comme il seroit de mueble  d  eritage ou de conuenance .
Car de ce conuenroit il que li oirs respondist  et aussi de toutes les choses que l  en demanderoit a l  oir  pour ce que ses peres ou si deuancier les auroient mal aquises  il conuenroit qu  il en respondist pour tant comme il en seroit uenu a li et  s  il ne se pouoit defendre ou par pesible teneure ou par ce que si deuancier auoient bonne reson a tenir  il perdroit ce qui li en seroit uenu et les arrierages qu  il auroit leués puis la mort de son deuancier  mes du tans de son deuancier ne seroit il tenus a riens rendre s  ainsi n  estoit que li deuanciers en fust siuis a son tans  car s  il en estoit siuis et il fust mors le plet pendant et l  oirs maintenoit le plet et il le perdoit  il seroit tenus a rendre et du tans son deuancier et du sien tans  et s  il sont pluseur oir  chascuns n  est tenus a respondre fors de tant comme il en porta de la chose mal aquise .
Mes les detes a leur deuancier sont il tenu a toutes paier puis qu  il se sont fet oir  combien qu  il en aient porté .
Toutes les demandes et toutes les defenses que li defenderes met contre ce qui li est demandé  et toutes les resons que li demanderes met auant pour destruire les resons au defendeur que l  en apele replicacions doiuent estre prouuees quant eles sont niees de l  auerse partie .
Et s  ele n  est prouuee ele ne uaut riens  ainçois est esteinte aussi comme s  ele n  eust onques esté dite .
Toutes resons qui sont proposees en iugement  soit du demandeur  soit du defendeur  qui ne sont debatues de l  auerse partie par fere niance ou par dire resons encontre  par quoi eles ne doiuent pas ualoir  sont tenues pour uraies et pour aprouuees  et doit l  en rendre iugement seur les resons qui sont dites puis qu  eles ne sont debatues de partie .
Cil a qui l  en demande aucune chose prestee ou aucune conuenance  s  il en fet niance il ne puet pas après la niance recouurer a alliguier paiement ne autre reson par quoi il en doie estre quites  se la chose prestee ou la conuenance qu  il nia puet estre prouuee contre li  car  en tant comme il nie  donne il a entendre que la chose ne fu onques fete et  en tant comme il ueut alliguier paie après  reconnoist il que la chose fu fete  si qu  il est contraires a soi meisme . L  en doit sauoir que selonc la coustume de la court laie il ne doit auoir point de terme en chose qui est passee par iugement se l  en n  apela du iugement  ainçois doiuent tuit li iugement estre mis a execucion sans delai .
Nepourquant aucun cas en pueent estre excepté  si comme li cas qui auienent par mescheance ou par mesauenture . L  en ne mesfet pas en detrier le iugement pour sauoir se li souuerains en uourroit auoir pitié ou merci  et aussi quant fame est condamnee a perdre le cors par iugement et ele dit qu  ele est grosse et l  en uoit qu  ele est de tel aage qu  ele puet bien dire uoir  ou quant la grossece apert a li  li iugemens ne doit pas estre fes ne mis a execucion deuant qu  ele ait esté tant gardee qu  ele ait eu enfant ou que l  en sache qu  ele mentoit .
Et aussi li iugement qui sont fet pour choses engagiees ou pour rentes a uie ne pueent pas estre mis a execucion pour ce que li terme sont a uenir  ainçois soufist en tel cas se l  en baille la saisine a celui qui gaaigna par iugement .
Quant reconnoissance est fete en court  l  en ne puet pas fere niance de ce que l  en reconnut  tout fust il ainsi que la reconnoisance fust fete hors plet  car s  ele estoit fete en mi les uoies hors de iugement  si s  en pourroit aidier l  auerse partie par prouuer qu  il auroit ce reconneu par deuant bonnes gens .
Retenue n  a pas lieu en la court laie aussi comme ele a en la court de crestienté  car a la court de crestienté il pueent pledier seur l  une de leur resons et fere retenue de dire autres resons se cele ne li uaut  et ont iugement seur cele auant qu  il dient les autres s  il uuelent .
Mes ce ne puet l  en pas fere en court laie puis que l  en a respondu droitement a la demande et que ples est entamés seur toute la querele .
Mes uoir est que tant comme l  en met auant excepcions dilatoires  c  est a dire les resons qui ne seruent fors du plet delaier  la puet on fere retenue  si comme se ie di de la demande qui est fete contre moi   I  en requier iour de ueue ou droit  et se drois disoit que ie ne le deusse pas auoir  si fais ie retenue de dire mes bonnes resons   en tel cas ualent retenues .
Car se ie disoie tout ensemble mes resons qui ne me doiuent aidier fors a delaier le plet  que l  en apele excepcions dilatoires  et celes qui font au principal de la querele  que l  en apele excepcions peremptoires  i  auroie renoncié as excepcions dilatoires .
Et pour ce a bien retenue lieu tant comme excepcions dilatoires durent  mes quant excepcions dilatoires sont toutes passees et il conuient respondre au principal de la querele et metre auant ses excepcions peremptoires  l  en les doit toutes metre auant sans fere retenue et requerre iugement seur chascune reson de degré en degré  car puis qu  il a mis resons peremptoires en iugement il n  i puet puis autres aiouster pour retenue qu  il en ait fete .
Et pour ce dit on que l  en ne barroie qu  une fois en court laie .
Nous apelons barroier les resons que l  une partie dit contre l  autre après ce que les excepcions dilatoires sont passees  si comme chascune partie alligue resons de droit  ou de fet  ou de coustume pour conforter s  entencion .
Et seur excepcions dilatoires barroie l  en bien aucune fois  si comme se ie di que ie doi auoir iour de conseil et di reson pour quoi  et m  auerse partie dit que ie ne le doi pas auoir et dit resons pour quoi  et chascuns de nous deus met pluseurs resons auant  ainsi puet l  en barroier seur excepcions dilatoires .
Et aussi comme nous auons dit du iour de conseil puet l  en ueoir que l  en puet bien barroier seur autres excepcions dilatoires quant li uns requiert le delai et dit reson pour quoi il le doit auoir et l  auerse partie le debat et dit resons pour quoi il ne le doit pas auoir .
Et quant teus barres sont mises en iugement  li principaus de la querele n  i queurt pas  ainçois est li iugemens fes a sauoir mon se cil aura le delai qu  il demanda ou non  et  s  il ne l  a  il reuient tout a tans a respondre de la querele .
Nule resons qui soit proposee de l  une partie ne de l  autre  en laquele l  en uoit aperte mençonge  de li meisme ne doit estre receue en iugement  si comme se ie demant un eritage et di qu  il me descendi de mon pere et l  en set tout clerement que mes peres n  eut onques point d  eritage  il ne conuient ia que cil qui contre moi plede de l  eritage met autre excepcion auant que ma mençonge  donques puet il dire  
Sire  il dit qu  il a droit en tel eritage de par son pere  fetes enquerre  uous trouuerés que ses peres n  eut onques eritage . 
Adonques se li demanderes ne prueue que si eut  il est arrieres mis de sa demande et est li defenderes deliures .
Et par ceste mençonge l  en puet entendre les autres qui sont aportees en iugement selonc ce que li cas sont .
Ce n  est pas bon ne selonc
Dieu que lonc plet et grant coust soient mis en petites quereles .
Et pour ce auons nous usé el tans de nostre baillie  - quant aucuns ples muet de petite chose d  une partie contre autre et la partie qui demande offre a l  autre partie a iurer seur sains qu  il est ainsi comme il a dit  ou s  il ueut iurer le contraire  il le clamera quite de sa demande  nous auons contraint le defendeur a prendre lequel qu  il li plest  ou qu  il croie celi qui li demande par son serement ou qu  il iurt qu  il n  est pas ainsi  - que s  il aloient auant en plet ordené si feroient il cel serement se l  une des parties le requeroit  et puis que l  une des parties ueut renoncier au plet et croire s  auerse partie par son serement nous ne nous acordons pas que l  en li doie ueer .
Auenir puet que l  en a paié a
Pierre ce que l  en deuoit a
Iehan pour ce que l  en cuidoit que la dete fust a
Pierre  ou pour ce que l  en cuidoit que
Pierres fust encore serians de
Iehan et amenistreres de ses besoignes  ou pour ce que
Pierres eut conuent qu  il les porteroit a
Iehan  en tous teus cas et en semblables puet l  en redemander a
Pierre ce que l  en li bailla .
Se
Pierres le connoist ou s  il est prouué contre li  il est tenus a rendre .
Et aussi auient il aucune fois que l  en cuide deuoir aucune chose que l  en ne doit pas .
Donques se ie cuidoie deuoir a
Pierre .X. lb. lesqueus ie ne li deuroie pas et ie li baille les .X. lb. en non de paiement  et après ie m  aperçoif que ie ne li deuoie pas  ie li puis redemander arrieres et les me doit rendre s  il ne prueue que ie li deuoie et que par bonne reson les receut .
Cil mist bonne excepcion auant qui ne uout pas raporter ce qu  il en porta a mariage de son pere et de sa mere pour la mort de l  un tant seulement  mes biens uouloit raporter ce qu  il en porta de par celui qui ala mors .
Et pour fere loi entendre plus cler  se mes peres et ma mere me marient de leur muebles communs et après mes peres muert et ie uueil partir a la descendance de li  ie ne sui tenu a raporter que la moitié des muebles que i  en portai pour ce que la mere qui est demouree en uie me garantist l  autre moitié tant comme ele uit .
Et tout en tel maniere di ie s  il me marient de leur conquès .
Mes se ie sui mariés de l  eritage le pere  ie le raporterai tout en partie  se ie uueil partir  et se ie sui mariés de l  eritage la mere ie n  en raporterai riens tant comme ele uiue .
Or ueons  - pour ce que la coustume est tel que cil que peres et mere marient se suefre de raporter et de partir s  il li plest ( s  ainsi n  est que li dons qui li fu fes par fust trop outrageus et trop deseritans les autres oirs )  s  il auient que peres et mere m  aient marié et li uns muert de mon pere ou de ma mere  et ie ne me uueil pas tenir a paié  ainçois uueil raporter et partir pour ce que i  i uoi mon pourfit et après  quant i  ai raporté et parti  cil qui demoura en uie de mon pere ou de ma mere muert et ie ne uueil pas du derrain mort raporter et partir pour ce que puet estre que li peres qui mourut premiers auoit grans eritages par quoi ie gaaignai au raporter et ma mere qui après mourut a petis eritages par quoi ie perdroie au raporter  - s  il me sera souffert que ie me suefre ou s  il me conuenra raporter pour partir  uueille ou ne uueille  a la requeste des autres oirs .
Ie di  selonc mon auis  que quant ie raportai et parti pour la mort du pere  ie renonçai a la coustume qui estoit pour moi du non raporter et pour ce me conuenra il raporter après la mort de la mere  uueille ou ne uueille  contre les autres oirs .
Li demanderes mist bonne excepcion auant contre le seigneur qui requeroit sa court du defendeur en disant que li defenderes auoit ia respondu a sa demande et plet entamé en niant ou en connoissant ou en proposer fet contraire pour destruire la demande  car l  en doit sauoir que pour responses sont plet entamé  pour quoi li sires ne rent pas sa court .
Deus manieres sont de niances fere en court laie  dont chascune soufist  l  une si est de nier droitement et tout simplement ce qui est proposé contre li  et l  autre si est de proposer fet contraire contre ce que l  auerse partie dit et d  offrir loi a prouuer .
Car ce uaut bien niance s  uns hons me demande que ie li rende un cheual ferrant qu  il me presta et ie respong  
Sire  tel cheual qu  il me demande il le me uendi tel nombre d  argent et l  offre a prouuer . 
Les paroles de ceste defense en portent bien la niance du prest  ne il ne conuient pas que ie responde droitement au prest puis que ie met tel excepcion auant .
Par ce cas puet l  en entendre mout d  autres  ne l  en ne puet pas dire que ce que l  en me demanda doie ualoir pour conneu  pour ce que ie n  en fis pas niance si ie respondi fet contraire a la demande que l  en me fist et offri a prouuer  car autant uaut comme niance .
Cil ne doit pas estre tournés en defaute qui ne puet auoir ses tesmoins  ou son conseil  ou ses auocas par le pourchas de s  auerse partie  et toutes les fois que tel plainte uient a court  la partie qui tout a l  autre partie ce de quoi ele se doit aidier  malicieusement si comme par force  ou par menaces  ou par louier  ou par prieres  doit estre contrains de rendre l  aide qu  il a tolu a l  auerse partie  et se ce sont tesmoing qui n  i osent uenir pour ce qu  il furent manecié  il ualent autant a celui qui les uouloit atrere comme s  il eussent pour li tesmoignié  car tel damage en doit bien porter cil qui les destourna .
Li defenderes mist bonne excepcion auant qui ne uout pas respondre as letres qui estoient aportees contre lui en iugement deuant qu  il les auroit ueues et tans d  auoir les leues pour sauoir s  il les uourra connoistre a bonnes ou s  il uourra dire qu  elles soient fausses .
Mes uoir est que li demanderes qui se ueut aidier des letres ne les baurra pas  s  il ne li plest  au defendeur  mes a ceus qui tienent la court les doit il baillier et cil  quant il les ont ueues  les pueent et doiuent baillier au defendeur et commander qu  il les rende tantost sans nule maniere d  empirement .
Qui a pluseurs resons  soit par deuers le defendeur ou par deuers le demandeur  il doit dire toutes ses resons qu  il aime le meins auant et les meilleurs au derrain  et chascune as plus brieues paroles que l  en puet  mes que les resons soient toutes dites  car peu de paroles sont mieus retenues que trop grans plentés  meismement en court ou l  en ne iuge pas par escris .
Et les meilleurs resons doit l  en dire au darrenier pour ce que l  en retient plus legierement les derraines paroles que les premieres .
Nepourquant trop seroient fou cil qui sont tenu a fere les iugemens s  il ne retenoient toutes les resons seur lesqueles il doiuent iugier  car autrement ne pourroient il pas bien iugier en bonne conscience .
Et s  il ne les retienent pas bien une fois dire tant de fois les facent recorder qu  il les aient bien retenues  adonques si pourront loiaument iugier .
Nous auons ueu iugier que nus n  est tenus a aporter en iugement letres  ne chartres  n  erremens qui soient contre li  se l  en ne l  eut conuent  liqueus conuenans doit estre prouués se cil le nie qui les letres ou les erremens ne ueut aporter  ou se ce ne sont letres ou errement commun  si comme letres qui sont fetes pour parties ou pour ordenances de pluseurs gens  car teus manieres de letres doiuent estre aportees en iugement de celui qui les a quant aucuns de ceus en a a fere pour qui eles furent fetes .
Cil ne fu pas folement conseilliés qui ne uout respondre a ce que l  en li demandoit pour ce que il estoit retenus en prison  deuant qu  il fust deliures de la prison  car nus n  est tenus a respondre se n  est en cas de crime .
Mes en cas de crime est il tenus a respondre du cas pour lequel il fu mis en prison et nient d  autres deuant qu  il se soit de celui espurgiés .
Nepourquant aueques les cas de crime nous en essieutons les cas qui touchent le roi et ceus qui tienent en baronie qui ont a fere encontre leur sougiès  et les cas que nous deismes ou chapitre deuant cestui  car es cas qui les touchent  si comme pour detes ou pour mesfès  tout ne soient il pas si grant comme cas de crime  pueent il bien retenir leur cors en prison dusques a tant qu  il soient paié ou que les amendes des mesfès leur soient fetes et paiees selonc les mefès  s  il n  i ont renoncié par priuileges .
Car tuit li seigneur doiuent demener leur sougiès selonc ce qu  il sont priuilegié d  aus ou de leur predecesseurs  s  ainsi n  est que l  en ait tant usé ou contraire des priuileges qu  il en soient anienti  car mout de priuileges sont corrompu par ce que l  en a lessié user encontre le tans par lequel l  en puet aquerre proprieté  si comme  selonc nostre coustume  .
XXX. ans contre eglise  et .X. ans contre laies personnes  et .
XL. ans d  eglise contre eglise quant li ples est en court laie .
Et cil qui ne sont priuilegié demeurent a estre iusticié selonc les coustumes des chasteleries la ou il mainent .
Ici fine li chapitres des excepcions et des replicacions .
Ici commence l  uitismes chapitres de cest liure qui parole de ceus qui uienent trop tart a leur demande fere selonc nostre coustume .
Cil qui uuelent fere demande en court contre partie doiuent sauoir que l  en puet bien uenir trop tart a fere sa demande  car li tans est determinés par lequel l  en puet perdre sa demande par l  espace du tans qui est courus  et dirons comment . S  uns hons demande a un autre muebles ou chateus  soit par letres ou en autre maniere  et il s  est soufers de fere sa demande par l  espace de .
XX. ans puis le terme de la dete  cil a qui la demande est fete n  en est pas tenus a respondre se li demanderes n  a resnable cause par laquele li tans est courus sans demande fere .
Et de teus causes puet il auoir pluseurs si comme uous orrés .
La premiere cause si est se cil a qui la demande apartient a esté hors du païs ou pelerinage de la crois  ou en mains de
Sarrazins  ou enuoiés pour le commun pourfit ou du commandement du souuerain et  dedens l  an et le iour qu  il fu reuenus  il s  aparut en court pour fere sa demande .
La seconde cause si est se ses peres ou si deuancier firent la dete et puis moururent et il demoura sousaagiés ne n  out pas tuteur qui de la demande se uousist entremetre pour li  et dedens l  an et le iour qu  il fu en aage il s  apparut en court pour fere sa demande .
La tierce cause si est se cil contre qui la demande est fete a esté hors du païs ou en prison  si que l  en ne le pouoit trere en court pour la demande fere .
La quarte cause si est se cil contre qui la demande est fete a esté en si grant poureté qu  il ne pot paier  mes bien fu pourchaciés qu  il en ot commandement auant que li .
XX. an passassent .
La quinte cause si est se cil a qui la dete est demandee a esté sousaagiés et l  en li demande du fet de ses deuanciers si que li .
XX. an passerent auant qu  il fust en aage par quoi l  en li peust demander .
Cil qui se uourra aidier des resons dessus dites a ce que l  en responde a li outre .
XX. ans  il conuient qu  il destruise toutes les .
XX. annees  car s  il en destruisoit les .X. et il en demouroit .X. es queus la demande peust estre fete  ce ne li uaurroit riens .
Li delai de l  eritage ne sont pas si lonc par nostre coustume  car s  uns hons demande eritage a aucun et cil met auant teneure de .X. ans pesible a la ueue et a la seue du demandeur residant ou païs et tout aagié  et bien a eu pouoir de la chose demander s  il li plout et il ne li demanda pas dedens les .X. annees  li tenans n  en est pas tenus a respondre s  il ne puet corrompre la teneure pour aucune uiue reson  si comme il est dit dessus .
Quant parties sont fetes entre freres  ou entre sereurs  ou entre freres et sereurs  par amis ou par iustice et il se suefrent en cele partie .I. an et .I. iour pesiblement  les parties doiuent tenir entre aus sans estre rapelees .
Pierres si demanda a
Iehan .C. lb. pour eritages qu  il disoit qu  il auoit uendus a son pere et il n  en auoit onques esté paiés si comme il disoit  et comme cil
Iehans fust oirs et tenist la chose  il requeroit a iustice qu  il contrainsist le dit
Iehan a paier les deuant dites .C. lb. . A ce respondi
Iehans qu  il ne uouloit pas estre tenus a li paier sa demande  car il disoit que ses peres  puis qu  il fu en saisine de cel achat  uesqui pres d  un an a la ueue et a le seue de
Pierre  et estoient manant en une uile et fort chose estoit a croire que
Pierres se fust dessaisis de son eritage sans son argent ou sans bonne seurté quant en cele annee riens ne l  en demanda .
Plus disoit
Iehans que quant ses peres se senti malades  il fist son testament crier en plaine paroisse  que cil a qui il deuoit riens uenissent auant et il les paieroit  a le ueue et a le seue dou dit
Pierre  et onques li dis
Pierres pour cele dete demander ne s  aparut .
Plus dit
Iehans que puis la mort de son pere il a cel heritage dont debas est tenu pres d  un an  ne onques mes n  en fui trais en court  par lesqueus resons il ne ueut estre tenus a respondre au dit
Pierre .
Ces resons conneues il se mistrent en droit .
Il fu iugié que
Iehans n  estoit pas tenus a respondre a
Pierre de cele dete par les resons dessus dites .
Et par ce puet on entendre que l  en puet bien uenir trop tart a fere sa demande .
Ici fine li chapitre de ceus qui uienent trop tart a fere leur demande .
Ici commence le nueuismes chapitres de cest liure qui parole en queus cas iour de ueue doiuent estre donné et en queus non .
uoir est que toutes les fois que saisine d  eritage est demandee ou la proprieté  cil qui est saisis de l  eritage doit auoir iour de ueue s  il le requiert .
Mes s  il entaime le plet sans requerre ueue  il n  i puet puis recouurer  car iour de conseil et de ueue doiuent estre demandé auant que ples soit entamés  ne ce n  est pas entamement du plet que de requerre iour de conseil  ou iour de ueue  ou iour d  auisement es cas es queus il doiuent estre donné .
Pierres proposa contre
Iehan que li dis
Iehans li auoit fet arester ses muebles et ses chateus hors de la chastelerie de
Clermont et hors de la terre le conte par la gent le roi  et comme il fust couchans et leuans dessous le conte et la connoissance de ses muebles et de ses chateus apartenist au conte  il requeroit que li dis
Iehans fust contrains a ce qu  il li feist desarester  comme il fust appareilliés de respondre en la court du conte de ce qu  il li sauroit que demander . A ce demanda
Iehans iour de ueue du lieu ou li mueble auoient esté aresté et
Pierres le debati pour ce qu  il disoit qu  en plainte de muebles ne de chateus n  auoit point de iour de ueue  et seur ce se mistrent en droit s  il i auoit iour de ueue ou non .
Il fu iugié qu  il n  i auoit point de iour de ueue  et par cel iugement puet l  en ueoir qu  en plainte qui est fete de muebles et de chateus tant seulement n  a point de iour de ueue .
Et par cel iugement puet l  en ueoir que se l  en melloit sa demande de muebles et de chateus aueques demande d  eritage  si comme se
Pierres disoit  
Ie demant a
Iehan tel eritage qu  il tient a tort et les muebles et les chateus qui dessus sont - ou qui de l  eritage sont issu  
Iehans auroit iour de ueue s  il le requeroit  car il ne seroit pas tenus a respondre des muebles et des chateus deuant qu  il seroit atains de l  eritage .
Toutes les fois qu  aucuns ueut demander muebles ou chateus  il conuient qu  il nomme la cause pour quoi il doiuent estre sien .
Et s  il nomme pour cause d  eritage  duquel eritage autres de lui est tenans ne il ne li est pas conneu qu  il soit siens  sa demande ne uaut riens  car il conuient qu  il plede auant de l  eritage dont li mueble sont issu qu  on soit tenus a respondre a li des muebles .
Et quant il aura gaaignié l  eritage  adonques puet il demander les muebles et les arrierages .
Et s  il estoit autrement chascuns uourroit maintenir son plet seur les meubles tant seulement  pour ce que coustume donne plus de delai en plet d  eritage que de mueble et ainsi seroit li ples ce deuant derriere  laquele chose n  est pas a soufrir se partie le ueut debatre .
Mes se partie ne le debat  ainçois entaime le plet seur la demande fete de muebles et de chateus contre li  li iuges a bien les paroles a receuoir par deuant li et fere droit selonc ce qui est dit d  une part et d  autre  car il loit bien a celui qui plede a delessier ce de quoi il se pourroit aidier  ne puis qu  il a respondu et plet entamé seur la demande fete contre li  il ne puet puis metre reson auant par quoi il ne soit tenus a respondre  car a tart i uient puis que ples est entamés .
Bien se gart cil qui se defent en court laie quant toutes ses barres dilatoires sont passees et il uient a respondre droitement a la querele  s  il a pluseurs resons peremptoires  qu  il les mete toutes auant et qu  il demant iugement seur chascune de degré en degré  car  s  il atent iugement seur l  une et il a iugement contre li  il ne puet puis recouurer as autres  ainçois pert la querele  neis s  il auoit fete retenue de dire ses autres resons se iugemens estoit fes contre li  car la retenue ne uaut riens puis que l  en s  est couchiés en iugement .
Et s  il estoit autrement li plet seroient trop lonc et male chose seroit se l  en demandoit a
Pierre une dete et
Pierres alligoit paiement  et li paiemens li estoit niés  et il l  offroit a prouuer  et il failloit a ses prueues  s  il pouoit après dire  
Ie ne dui onques cele dete   ou s  il pouoit dire  
Il me donna cele dete   ou 
Il la me quita   car ainsi seroient tous iours li plet a recommencier .
Quant aucuns se defent et il met en ses defenses resons qui sont contraires l  une a l  autre  eles ne sont pas a receuoir du iuge  neis se partie estoit si nice qu  ele ne le debatisist  si comme se
Iehans demandoit a
Pierre qu  il li paiast .
XX. lb. qu  il li deuoit pour .I. cheual  lequel il li auoit baillié  et
Pierres respondoit  
Ie ne uous en doi nul  car cheual n  eu ie onques de uous  et ces .
XX. lb. que uous me demandés  ie sui pres que ie moustre que ie les uous ai mout bien paies . 
Ces .
II. resons que
Pierres metroit auant en sa defense seroient contraires l  une a l  autre  car de quoi prouueroit il paiement quant il auroit nié la dete si comme elle seroit proposee contre li 
En tel cas conuenroit il que li iuges contrainsist
Pierre a delessier l  une de ces .
II. resons et qu  il desist  
Sire  ie n  oi onques le cheual  n  autres pour moi  par quoi ie ne doi pas cele dete   ou qu  il desist  
Sire  i  eu le cheual et dui les .
XX. lb.  mes i  en ai fait plain paiement . 
Et par ceste contrarieté que nous auons dite qui n  est pas a receuoir au iuge poués uous ueoir  se uous aués sens naturel  en tous autres cas la ou contrarietés sont proposees .
Se iours de ueue est assigniés a aucun  cil qui doit fere la ueue doit estre garnis au iour d  aucune persone qui soit enuoie de par la court a ueoir fere la ueue  si que  se debas est de la ueue  ele sera recordee par celui qui i sera enuoiés .
Et en cel recort soufist une seule persone creable et enuoie par la court  ou .I. serians serementés  pour ce que iours de ueue ne fet perdre ne gaaignier querele  ainçois est uns delais que coustume donne pour esclarcir ce dont debas est .
Se cil qui doit fere la ueue se defaut  il conuient qu  il recommencent le plet de nouuel et ueue donnee de rechief  se partie le requiert .
Et se cil qui doit fere la ueue est pres de la ueue fere soufisanment et cil qui la doit receuoir se defaut  la ueue uaut fete  car il est en la uolenté de celui qui puet auoir iour de ueue de demander la ou de lessier la  et aler auant ou plet sans ueue .
Et il est bien resons  quant il la demanda et il n  i uout estre  que la partie qui fu preste de fere la ueue ne soit pas alongiee de son plet pour la defaute de celui qui la ueue dut receuoir .
Nous ueismes debat que
Pierres si requeroit a
Iehan qu  il li asseïst .X. liurees de terre  lesqueles il li deuoit asseoir de son eritage et qu  il li rendist - pour ce qu  il auoit .u. ans qu  il li dut faire cele assiete - les arrierages . A ce respondi
Iehan  
Ie uous connois bien qu  il a .u. ans que ie uous conuenançai a asseoir .X. liurees de terre seur mon eritage et lors ie le uous offri a fere  ne puis ne fu annee que ie n  en fu pres se uous m  en requerissiés aussi comme uous fetes ore  et l  eritage sui ie pres que ie le uous assiee .
Mes les .L. lb. que uous me demandés pour les arrierages ie n  i sui pas tenus  car uous ne les me baillastes pas a ferme  n  a louage  ne par nule conuenance par quoi ie soie tenus a uous rendre deniers .
Et dusques a tant que la terre uous sera assise et que uous serés en la saisine puis ie fere les fruis miens comme de mon eritage  ne ie ne uous doi fors eritage  et eritage uous uueil paier .
Et pour tant en uueil estre quites par ce que li delais n  a pas esté par ma defaute du paiement fere  ainçois a esté en uostre defaute du receuoir . 
Et seur ce se mistrent en droit .
Il fu iugié que
Pierres n  auroit pas les deniers qu  il demandoit pour les arrierages  ainçois li seroit la terre assise tant seulement .
Et par cel iugement puet l  en ueoir que l  en puet bien perdre par delaier a requerre son droit  car se la terre eust esté ueue et bailliee et liuree audit
Pierre des la premiere annee et
Iehans i fust puis entrés  il fust tenus es arrierages  et aussi fust il s  il eust esté en sa defaute de la terre asseoir .
Quant iours de ueue est donnés a celui qui le requiert et la ueue ne puet estre fete en cele iournee pour aucun resnable encombrement  - si comme se cil qui doit fere la ueue essoine le iour par aucun loial essoine qu  il a  et si comme se la terre est couuerte d  eaue ou de noif  ou si comme se li tans est teus que perilleuse chose est d  aler as chans  ou si comme se li sires defaut ou contremande qui doit aler ou enuoier pour ueoir fere la ueue  - en tous teus cas conuient il qu  autres iours de ueue soit donnés par tant de fois comme tel essoine auenront .
Mes en ce ne pert ne l  une partie ne l  autre fors en tant que li ples en delaie .
Aucunes ueues doiuent estre fetes si tost comme la connoissance uient au seigneur  sans soufrir plet ordené entre les parties  si comme quant aucuns se plaint d  empeechemens de lieus communs  - si comme de chemins que l  en a estoupés ou estreciés  ou de fontaines ou de puis qui sont en communs lieus  ou de cours de riuieres si comme aucuns requiert point d  eaue  - en tous teus cas ne doit pas li sires souuerains qui tient en baronie soufrir plet ordené entre les parties .
Ainçois  si tost comme aucuns s  en deut  li sires a qui l  amendemens apartient doit donner iour de ueue et fere sauoir a celui qui dut fere l  empeechement qu  il i soit  et après  soit ou ne soit  se li sires uoit l  empeechement fet de nouuel  il le doit fere oster et remetre le lieu en son droit estat selonc ce qu  il estoit deuant l  empeechement .
Et si est cil qui l  empeechement fist a .
LX. s. d  amende  car teus mesfès touche nouuele dessaisine  et la resons pour quoi li sires en doit ouurer en la maniere dessus dite  si est pour ce qu  a lui apartient la garde des choses communes pour garantir le commun pourfit .
Aucune fois auient il que cil qui a iour de ueue moustre plus qu  il ne doit ou meins qu  il ne doit  et quant il moustre ce qu  il doit moustrer et plus auec  la ueue n  est pas pour ce de nule ualeur  car il loit a celui qui la ueue reçoit de fere oster ce qu  il a trop moustré quant il uient au iour de plet .
Et ce auons nous ueu aprouuer par iugement .
Et quant l  en moustre meins que l  en ne doit  cil qui reçoit la ueue ne puet perdre fors ce qui est moustré .
Et quant aucuns moustre une partie de ce qu  il demande en plet et autre eritage par mespresure auec celi  la ueue n  est pas pour ce de nule ualeur de ce qui fesoit a moustrer et qui fu moustré  et la ueue du seurplus qui n  estoit pas de la querele doit estre tenue pour nule .
Iours de ueue puet bien estre donnés en autre cas que seur proprieté d  eritage  si comme quant l  en plede seur saisine ou seur possession d  eritage tant seulement  ou seur deuise qui est requise a iustice .
En teus manieres de plet doit bien auoir iour de ueue .
Se li tesmoing  qui sont amené a prouuer aucun article du plet dont iours de ueue fu donnés  requierent a ueoir le lieu  il doiuent auoir iour de ueue  car il n  en pueent si bien tesmoignier ne si certainement sans auoir ueue comme après ueue .
Toutes les fois que tesmoing sont examiné et l  en leur a fete aucune demande de laquele il ne sont pas bien auisé  s  il demandent iour d  auisement il le doiuent auoir  mes qu  il dient par leur serement qu  il n  en sont pas auisé .
Et cil iours d  auisement doit estre du iour a l  endemain s  il ne le conuient alongier par aucune cause resnable que li tesmoins met auant  laquele cause est a resgarder a celui qui ot les tesmoins  si comme nous dirons ou chapitre des auditeurs .
Et cil delai que li tesmoing pueent auoir entendons nous en enquestes et en ples qui sont tenu selonc l  establissement le roi  car selonc l  anciene coustume n  a nul delai en prouuer ce qui chiet en prueue  ainçois conuient prouuer a la premiere iournee  et aussi en sont essieuté tuit li plet en quoi gage de bataille sont receu .
Et de ceste matere nous souferrons nous a parler ici endroit dusques a tant que nous en ferons propre chapitre  liqueus parlera des apeaus et comment l  en doit aler auant en plet de gages .
Ici fine li chapitres des iours de ueue et d  auisement .
Ici commence li disismes chapitres de cest liure qui parole des cas des queus li cuens de
Clermont n  est pas tenus a rendre la court a ses hommes  ainçois li en demeure la connoissance par reson de souueraineté .
Bonne chose est que cil qui tienent si franchement comme en baronie  - et especiaument mes sires qui est fius de roi de
France et cuens de
Clermont  - sachent en quoi il doiuent obeïr a la requeste de leur sougiès et en quoi il sont tenu a retenir la connoissance par deuers aus  si qu  il gardent leur droit et qu  il ne facent pas tort a leur hommes  et pour ce traiterons nous en ceste partie des cas des queus la connoissance apartient a conte seur ses sougiès et seur les hommes de ses sougiès sans rendre court ne connoissance a ses hommes  si qu  il sache clerement es queus cas il leur doit rendre et es queus non  et que si homme sachent es queus cas il doiuent requerre leur court et es queus non .
Tuit cil qui tienent de fief en la conteé de
Clermont ont en leur fiés toutes iustices  haute et basse  et la connoissance de leur sougiès sauues les resons du conte  liqueus resons sont teus que se li sougiès se plaint de son seigneur de defaute de droit  il n  en raura pas sa court  ains en respondra il en la court le conte  et s  il en est atains  il perdra la querele  s  il en est partie  et si l  amendera au conte de .
LX. lb.  et se li sougiès qui se plaint est gentius hons et n  en puist son seigneur ateindre  il l  amendera au conte de .
LX. lb. et sera renuoiés a la court son seigneur et li amendera en sa court ce qu  il le traïst en la court du souuerain  et l  amende sera de .
LX. lb. et puis uenra a droit de la querele au iugement de ses pers en la court de son seigneur  ou il i sera renuoiés  et s  il est hons de poosté qui ne puist ateindre son seigneur de defaute de droit par deuant son souuerain  l  amende sera a la uolenté du seigneur en quel court il sera renuoiés  sauf le cors meismement  c  est a entendre qu  il a perdu  se li sires ueut  quanque il tient de lui et l  amende au souuerain de ce qu  il s  est plaint de son seigneur sera de .
LX. s.
Li secons cas de quoi li homme ne ront pas leur court  c  est de ceus qui sont apelé en la court le conte de faus iugement fet en leur court commune  que cil qui apele soit ses iustiçables ou non .
Li tiers cas duquel li homme ne ront pas leur court ains apartient au conte par reson de souueraineté  est quant aucuns gentius hons est aiournés a respondre a sa letre en la court du conte tout soit ce qu  il soit couchans et leuans dessous autre gentil homme  la connoissance des letres apartient au seigneur souuerain  et fet li souuerains aemplir la teneur de la letre en tel maniere que se la letre est seelee du seel a celui qui est aiournés  il conuient qu  il ait .
Xu. iours d  aiournement au meins .
Et doit l  aiourneres dire ainsi  
Pierres  nous uous aiournons contre
Iehan d  ui en .
Xu. iours a
Clermont a respondre a uos letres . 
Et adonques li aiournés ne pourra contremander  mes il pourra essoinier s  il a essoine une fois  et s  il estoit aiournés simplement  - que l  aiourneres ne deïst  
Ie uous aiourne a respondre a uos letres   ains deïst  
Ie uous aiourne a respondre a quanque
Iehans uous saura que demander   - il pourroit contremander .
III. quinzaines et la quarte par essoine s  il auoit essoine  liquel essoine il li conuenroit iurer au premier iour qu  il uenroit en court s  il en estoit requis de partie .
Et pour ce est il bon que l  aiourneres ne soit pas negligens de nommer la cause pour quoi il aiourne  pour quel cause que ce soit  car s  il l  aiourne a sa letre il n  i a point de contremant si comme il est dessus dit . S  il l  aiourne a respondre a conuenance de muebles ou de chateus sans letres  encore ne puet il contremander  mes li sires dessous qui il est couchans et leuans en raura sa court s  il la requiert auant que ples soit entamés par deuant le souuerain . S  il l  aiourne seur force  ou seur nouuele dessaisine  ou seur nouuel tourble  ou seur rescousse d  eritage  ou seur douaire  ou seur crime ou seur asseurement  en nul de ces cas il ne puet contremander  mes essoinier puet une fois s  il a essoine .
Li quars cas de quoi li homme ne ront pas leur court  si est quant aucun ne sont obligié par letres de souuerain comme par la letre le roi  ou par la letre le conte  ou par letre de baillie .
Li quins cas de quoi li homme ne ront pas leur court  si est quant aucuns ueut auoir triues ou asseuremens  car li cuens puet mieus iusticier ceus qui brisent triues ou asseuremens que ne feroient si sougiet .
Mes c  est a entendre quant aucun requierent triues ou asseuremens par le conte  car se li oste couchantet leuant sous aucun seigneur uuelent penre asseurement la ou il chiet par leur seigneur  il en puet bien auoir la connoissance  essieutés les gentius hommes  car d  aus n  a nus la connoissance en tel cas fors que li cuens .
Li sizismes cas de quoi li homme ne ront pas leur court  si est quant aucuns se plaint de triues brisiees  lesqueles triues furent donnees par le conte  ou d  asseurement brisié liqueus asseuremens fu donnés par le conte  car il est bien resons que li mesfès soit uengiés par li  puis qu  il fist la triue donner ou l  asseurement  mes se uns des hommes le conte fist donner la triue ou l  asseurement en sa court  il en ra sa court et doit estre li mesfès uengiés par li .
Li setismes cas de quoi li homme ne ront pas leur court  si est se li cuens demande a aucun ce qui li est deu ou ce qui est deu a ses forestiers ou a ses preuos par la reson de sa terre  ou plegerie pour li  ou s  amende  ou sa prison brisiee  ou aucun mesfet fet a li ou a sa gent ou aucune enfrainture fete en sa terre  ou en aucun autre cas dont li cuens puet auoir cause contre li  car de nul cas qui le touche il n  est tenus a aler en la court de son sougiet .
Et donques se la cause n  estoit iusticiee par li  puis qu  il n  iroit pas pledier en la court de ses sougiès  il perdroit ce qui li seroit deu .
Li aucun des hommes si uuelent dire que se uns de leur ostes fet mellee ou propre demaine le conte et il s  en part sans estre pris en present fet  que li cuens ne le puet prendre en la terre son sougiet ne en la siue  ne auoir connoissance du mesfet .
Mes ie ne m  i acort pas  car donques auroit li cuens meins en sa terre que si sougiet en la leur et dirai comment .
Se l  ostes le conte mesfet en la terre d  aucun de ses hommes et il n  est ne pris ne arestés  et li sires se plaint au conte de l  enfrainture de sa terre  li cuens li fet amender le mesfet conneu ou prouué .
Et donques est il bien resons  - comme li cuens ne plede pas en la court de son sougiet  si comme i  ai dit  que de l  enfrainture fete en sa terre  - qu  il puist iusticier pour s  amende et pour fere donner la triue ou l  asseurement  se partie le requiert .
Mes se la partie se plaint sans requerre triue ou asseurement  li sires dessous qui cil de qui on se plaint est couchans et leuans  a sa court s  il le requiert  et nepourquant le cuens le puet iusticier pour tant comme il apartient a s  amende  si comme i  ai dit dessus .
Se li cuens siut aucun de ses gentius hommes d  aucun cas de crime et li cas li est niés  il conuient que li cuens le mete en uoir par .
II. loiaus tesmoins au meins  et s  il ne ueut ne connoistre ne nier  li cuens en puet enquerre de son office et puet bien trouuer le fet si notoire qu  il ne li fet nul tort s  il le iustice du mesfet .
Mes il conuient que li fes soit mout apers et mout notoirement seus  et s  il ne puet estre notoirement seus  mes on en trueue mout de presompcions  longue prisons li doit estre apareillie .
En menus esplois  se li cuens les demande a ses sougiès  comme demandes de .u. s. a homme de poosté et de .X. s. a gentil homme  ne conuient il pas que li cuens le prueue  fors par un de ses serians  auquel seriant est donnés pouoirs d  aiourner . L  uitismes cas de quoi li homme ne ront pas leur court si est s  aucune fame fet aiourner partie a respondre a son douaire  tout soit ce que l  eritages auquel ele demande son douaire soit tenus d  aucun des hommes le conte  car la fame qui demande douaire a tel auantage que s  il li plest  ele puet pledier deuant le seigneur de qui l  eritages muet et  s  il li plest mieus a pledier en court de crestienté  on ne li puet defendre  car il li loit eslire laquele uoie qu  il li plest de ces trois .
Mes puis que li ples est entamés deuant le iuge qu  ele aura eslit  ele ne le puet pas lessier pour aler a un des autres iuges  ains conuient que la cause de son douaire soit ileques determinee .
Et s  ele ua a un des autres iuges et partie se ueut aidier que ples soit entamés en autre court  on li doit renuoier .
Li nueuismes cas de quoi li homme ne ront pas leur court si est de nouuele dessaisine  ou de nouuele force  ou de nouuel tourble .
Ie met ces .
III. choses en une pour ce qu  eles dependent l  une de l  autre  et nepourquant il i a disference  et orrés quele ou chapistre qui en parlera .
Li disismes cas de quoi li homme ne ront pas leur court  si est se ples est entamés entre les parties auant que la court soit requise de quelconque querele que ce soit et pour ce est il establi que li seriant le conte ne doiuent mie aiourner les ostes as hommes de
Clermont en leur persone  ains doiuent aler au seigneur ou a celui qui est establis de par le seigneur et li doiuent dire  
Nous uous commandons de par le conte que uous aiés tel homme qui est uostres ostes par deuant la gent le conte a tel iour et en tel lieu . 
Et adonques li sires doit obeïr au commandement et cis commandemens fu fes as serians pour ce qu  il auenoit mout souuent que li seigneur ne sauoient pas que leur sougiet fussent aiourné en la court le conte  si qu  il ne uenoient pas a tans pour requerre leur court .
Car li sougiet aucune fois amoient mieus a entamer le plet que demourer en prison tant que leur seigneur le seussent et ainsi en perdoient li seigneur leur court .
Ples n  est pas entamés pour demander iour de conseil en cas ou il afiert  ne pour demander iour de ueue en cas ou ueue apartient .
Mes quant l  en connoist ou quant l  en nie  ou quant on respont après iour de ueue  ples est entamés .
Or ueons en quel cas il apartient iour de conseil s  il est requis .
Se l  en me demande tresfons d  eritage  iours de conseil i afiert .
Se l  en me demande d  autrui fet  si comme la dete que mes peres et ma mere acrurent ou aucuns autres parens a qui ie sui oirs  iours de conseil i afiert .
Mes ou cas d  eritage dessus dit a contremans et après iour de ueue  et en cel cas il n  a fors iour de conseil tant seulement et de ce est il parlé ou chapitre des contremans soufisanment .
Ici fine li chapitres des cas des queus li cuens de
Clermont n  est pas tenus a rendre la court a ses hommes  ainçois li en demeure la connoissance .
Ici commence li onzismes chapitres de cest liure liquel parole des cas des queus la connoissance apartient a sainte
Eglise et desqueus a la court laie  et de la disference qui est entre lieu saint et lieu religieus .
Bonne chose et pourfitable seroit selonc
Dieu et selonc le siecle que cil qui gardent la iustice espirituel se mellassent de ce qui apartient a esperitualité tant seulement et lessassent iusticier et esploitier a la laie iustice les cas qui apartienent a la temporalité  si que par la iustice esperituel et par la iustice temporel drois fust fes a chascun .
Et pour ce nous traiterons en ceste partie des cas qui apartienent a sainte
Eglise  des queus la iustice laie ne se doit meller  et si traiterons des cas qui apartienent a la laie iuridicion  des queus sainte
Eglise ne se doit meller  et si parlerons d  aucuns cas ou il conuient bien et est resons que l  une iustice aït a l  autre  c  est a entendre la iustice de sainte
Eglise a la laie iuridicion et la laie iuridicion a sainte
Eglise .
uerités est que toutes acusacions de foi  a sauoir mon qui croit bien en la foi et qui non  la connoissance en apartient a sainte
Eglise  car pour ce que sainte
Eglise est fontaine de foi et de creance  cil qui proprement sont establi a garder le droit de sainte
Eglise doiuent auoir la connoissance de sauoir la foi de chascun  si que s  il i a aucun lai qui mescroie en la foi  il soit radreciés a la uraie foi par leur enseignement  et s  il ne les ueut croire  ainçois se ueut tenir en sa mauuese erreur  il soit iusticiés comme bougres et ars .
Mes en tel cas doit aidier la laie iustice a sainte
Eglise  car quant aucuns est condamnés comme bougres par l  examinacion de sainte
Eglise  sainte
Eglise le doit abandoner a la iustice laie et la iustice laie le doit ardoir pour ce que la iustice espirituel ne doit nullui metre a mort .
Li secons cas du quel la iuridicions apartient a sainte
Eglise  c  est de mariage .
Si comme il auient qu  uns hons fiance une fame qu  il la prenra dedens .
XL. iours se sainte
Eglise s  i acorde  s  il demeure par l  un des deus  li autres le puet fere contraindre a ce que mariages se face  s  il n  i a resnable cause par laquele li mariages ne se doie pas fere .
Et de toutes les causes qui en pueent nestre et deuant le mariage et après le mariage  et liquel mariage sont a soufrir et liquel non  la connoissance apartient a l  euesque  ne ne s  en doit meller la laie iustice .
Li tiers cas qui apartient a la iustice de sainte
Eglise si est de tous les biens et de toutes les aumosnes qui sont donnees et aumosnees et amorties pour sainte
Eglise seruir et soustenir  essieutés les cas de iustice et la garde temporel  laquele apartient par general coustume au roi et par coustume especial as barons en queus baronies les eglises sont fondees .
Ne il n  est pas mestiers a ceus qui ont les biens de sainte
Eglise que la laie iustice ne leur aït a garder et a sauuer leur biens temporeus  que li maufeteur ne leur facent grief ne force .
Nepourquant il pueent ceus qui leur mesfont semonre et escommenier  se cil qui sont semont ne se defendent par bonnes resons .
Mes pour ce que cil de sainte
Eglise cuident aucunes fois qu  aucunes choses soient de leur droit lesqueles ne le sont pas  - si comme s  il demandent aucun eritage du quel aucuns est tenans  - la connoissance en apartient a celui de qui li tenans dist qu  il tient l  eritage .
Mes ce qui est conneu a leur  soit muebles ou eritages  il pueent  s  il leur plest  escommenier celi qui leur empeeche .
Quant aucuns fet tort ou force a ceus qui ont les biens de sainte
Eglise  il ont .
II. uoies de leur droit pourchacier .
La premiere si est  s  il leur plest  il pueent pledier par deuant la iustice de sainte
Eglise en plet ordené selonc ce qu  il est usé et maintenu a pledier en la court de sainte
Eglise  et s  il leur plest mieus  il pueent pledier en la court laie par deuant celui qui les a a garder de tort  et ilueques doiuent atendre le droit qui leur sera fes puis qu  il s  i seront trait  et doiuent bonne seurté fere  se partie le requiert  qu  il ne le traueilleront en autre court de sainte
Eglise  ainçois prenront tel droit comme la iustice laie le requiert ou leur donra  car mal chose seroit qu  il peussent trere a la iustice laie des griés que l  en leur feroit et après  se li drois n  estoit a leur talent  qu  il peussent recouurer au droit de sainte
Eglise . S  il auient qu  aucuns clercs ou aucune religions pledent a aucune persone par deuant la iustice de sainte
Eglise et  de cel meisme cas  le plet pendant en la court de sainte
Eglise  il uuelent pledier par deuant la iustice laie  la partie contre qui il pledent n  en est mie tenue a respondre deuant qu  il auroient le plet de sainte
Eglise delessié du tout en tout  et s  il l  auoient fet escommenier ou plet par la iustice de sainte
Eglise  si conuenroit il qu  il le feissent assoudre auant que la partie fust contrainte a respondre en la court laie .
Li quars cas de quoi la iuridicions apartient a sainte
Eglise  si est de clers  c  est assauoir de tous les contens qui pueent mouuoir entre clers de muebles  et de chateus  et d  actions personeus  et des biens qu  il ont de sainte
Eglise  essieutés les eritages qu  il tienent en fief lai ou a cens ou a rentes de seigneur  car quiconques tiegne teus eritages  la iuridicions en apartient au seigneur de qui l  eritages est tenus  si comme il est dit en ce chapitre meisme .
Et aussi quel que plet li lai uuelent mouuoir contre clerc  la connoissance en apartient a sainte
Eglise  essieutés les ples d  eritage dessus dis .
Li quins cas de quoi la connoissance apartient a sainte
Eglise si est des croisiés .
Quiconques est croisiés de la crois d  outremer il n  est tenus a respondre en nule court laie  s  il ne ueut  de nules conuenances ne de muebles  ne de chateus .
Nepourquant se li croisiés est poursuis de cas de crime ou de cas d  eritage  la connoissance en apartient en court laie  et de toutes autres choses menues se puet il bien obligier en court laie  s  il li plest .
Li sizismes cas duquel la connoissance apartient a sainte
Eglise si est de fames ueues .
Et tout en la maniere qu  il est dit dessus des croisiés  la fame ueue  ou tans de sa ueueé  se iustice par sainte
Eglise .
Nepourquant  quant li croisié et les fames ueues entrent en plet en court laie  sainte
Eglise ne s  en doit meller  ains doit estre li ples determinés par la laie iustice .
Li setismes cas duquel la connoissance apartient a sainte
Eglise si est des testamens .
Car s  il plest as executeurs a pourchacier les biens de l  execucion par la iustice de sainte
Eglise  fere le pueent  et s  il ont mestier de la iustice laie a trere leur biens ens  l  aide ne leur doit pas estre ueée  car toutes iustices qui requises en sont doiuent aidier as executeurs en cas de testament  si que par defaute de iustice la uolentés du mort ne demeurt pas a estre fete . S  il auient qu  aucuns uueille pledier as executeurs et demander aucune chose par la reson du testament  li executeur ne sont pas tenu a respondre en court laie  s  il ne leur plest  ains en apartient la connoissance a sainte
Eglise et par sainte
Eglise doiuent li executeur estre contraint a paier le testament .
Et quant il auient que li executeur ne uuelent obeïr au commandement de sainte
Eglise  ainçois se lessent escommenier  en tel cas doit bien la iustice laie aidier a la iustice de sainte
Eglise  car li executeur doiuent estre contraint par la prise de leur biens temporeus a ce que li testamens soit aemplis si comme il doit .
Nepourquant la iustice laie ne fet pas ceste contrainte au commandement de la iustice de sainte
Eglise  mes a sa supplicacion  car de nule riens qui touche cas de iustice temporel la iustice laie n  est tenue a obeïr au commandement de la iustice espirituel selonc nostre coustume  se n  est par grace .
Mes la grace ne doit pas estre refusee de l  une iustice a l  autre quant ele est requise benignement .
uoir est que li prelat de sainte
Eglise et li chapitre des eglises et pluseur autres religions ont bien eritages es queus il ont toutes iustices et toutes seignouries .
Et cil qui en tel maniere les ont pueent bien auoir baillis  preuos et serians pour fere ce qui apartient a la laie iuridicion  et s  il auient cas qui apartiegne a l  esperitualité  en icès lieus la connoissance en apartient a l  euesque .
Mes il conuient que la iustice laie qu  il ont en icès lieus soit tenue du conte de
Clermont des lieus qui sieent en la conteé de
Clermont  ou de l  euesque  se li lieu sieent en la conteé de
Beauuais  non pas par la reson de l  eueschié  mes pour le conteé de
Beauuais qui est sieue .
Et a ce puet l  en entendre que toute chose qui est tenue comme iustice laie doit auoir resort de seigneur lai  et tel maniere de resort ont cil qui tienent en baronie  en tant comme leur baronie s  estent  et s  il ne font ce qu  il doiuent et qu  il apartient au resort  quant il en sont sommé soufisaument  l  en en puet aler au roi  et en a li rois la connoissance  car toute la laie iuridicion du roiaume est tenue du roi en fief ou en arriere fief .
Et pour ce puet on uenir en sa court par uoie de defaute de droit ou de faus iugement quant cil qui de lui tienent n  en font ce qu  il doiuent .
Mes auant que l  en uiegne dusques a lui  l  en doit poursuir les seigneurs sougiès de degré en degré  c  est a entendre  - se i  ai toute iustice en ma terre et ie tieng cele iustice du conte de
Clermont  et li cuens de
Clermont la tient du roi  et ie ne fes pas ce que ie doi de ma iustice  - si que l  en me ueut poursuir de defaute de droit ou de faus iugement  l  en me doit poursuir par deuant le conte  car se l  en me poursiuoit par deuant le roi  si en auroit li cuens sa court s  ele estoit requise .
Autres cas i a encore des queus la connoissance apartient a sainte
Eglise  si comme la garde des sains lieus  laquele garde doit estre si franchement gardee que quiconques i mesfet il est de fet escommeniés  et doit cil qui mesfet estre amonestés par sainte
Eglise et  s  il n  obeïst a l  amonicion  il doit estre escommeniés publiement .
Il a disference entre lieu saint et lieu religieus  et pour ce qu  il sont aucun cas qui auienent es lieus religieus  liquel apartienent a la laie iustice et s  il auenoient es lieus sains il apartenroient a sainte
Eglise  nous dirons liqueus lieu sont saint et liqueus sont religieus selonc nostre entencion .
Li lieu saint si sont cil qui sont dedié et establi pour fere le seruice
Nostre
Seigneur  si comme eglises  moustier  chapeles  cimentiere et mesons d  abbeies priuilegiees .
Toutes teus manieres de lieus doiuent estre gardé si dignement que tuit cil qui i queurent a garant  combien qu  il aient mesfet ne de quel que mesfet il soient repris  soient clerc soient lai  il doiuent auoir garant tant comme il s  i tienent  essieutés .
III. cas es queus nus lieus tant soit sains ne doit garantir ceus qui en sont coupable  ainçois les puet prendre la iustice laie en quel que lieu qu  ele les truist et ne s  en doit sainte
Eglise meller .
Et dirons les cas queus il sont .
Li premiers cas du quel sainte
Eglise ne garantist pas celui qui en est repris  si est de celi qui fet sacrilege  cil fet sacrilege qui emble chose sacree en lieu saint ou hors le lieu saint  ou qui emble chose qui n  est pas sacree en lieu saint .
Choses sacrees si sont celes qui sont benoites et appropriees a fere le seruice
Nostre
Seigneur .
Donques quiconques fet teus manieres de larrecins  la iustice laie le puet et doit prendre en eglise et hors eglise .
Encore puet on fere sacrilege en autre maniere si comme quant aucuns fiert autrui par mautalent en lieu saint  ou bat  ou fet sanc  ou tue  teus manieres de mesfès sont sacrileges et n  en garantist pas sainte
Eglise .
Mes uoir est quant li sacrileges est teus qu  il n  i a larrecin ne mort d  homme  l  amende du mesfet est au prelat en quel iuridicion li lieus sains siet  et quant il i a larrecin ou mort d  homme  la iustice en apartient au seigneur lai en quel iustice li lieus sains siet .
Li secons cas de quoi sainte
Eglise ne garantist pas celui qui en est coupables  si est de celi qui est notoirement roberes en chemins en aguet apensé  car quant il est suis de tel fet et il fuit a garant en lieu saint  li lieus ne le garantist pas que la iustice ne le puist prendre et iusticier comme larron et traiteur .
Li tiers cas de quoi sainte
Eglise ne garantist pas celui qui en est coupables  si est des essilleurs de biens  si comme de ceus qui ardent les mesons a escient ou de ceus qui estrepent les uignes ou qui gastent les bles .
Quiconques est coupables de teus mesfès  il doit estre pris en quel lieu qu  il soit et iusticiés selonc le mesfet .
Et a ce que li lieu saint ne garantissent pas ceus qui sont coupable des .
III. cas dessus dis a mout de bonnes resons et  entre les resons qui i sont  nous en dirons .
III.  pour chascun cas une reson .
La resons pour quoi li lieus sains ne garantist pas celui qui fet sacrilege  si est tele  que sainte
Eglise si est mere de chascun crestien et doit sainte
Eglise garantir tous crestiens qui i uienent a garant aussi comme la mere son enfant garantiroit par bonne uolenté s  ele en auoit le pouoir  et tout aussi comme se li enfes roboit ou batoit sa mere  ueniance en deuroit estre prise selonc le mesfet ne ne l  en deuroit pas la mere garantir .
Tout aussi et cent mile tans plus qui mesfet a sainte
Eglise en tel cas ne doit pas estre par sainte
Eglise garantis .
La resons pour quoi sainte
Eglise ne doit pas garantir les robeurs des chemins si est tele  que tuit crestien  de droit commun  doiuent sauf aler et sauf uenir par les chemins .
En cel droit doit soustenir li drois esperitueus et li drois temporeus tous crestiens si franchement que quiconques fet contre cel droit roberie il mesfet a l  une iuridicion et a l  autre  et pour ce ne doit nus lieus sauuer teus maufeteurs .
La resons pour quoi li saint lieu ne garantissent pas les essilleurs des biens dessus dis si est tele  que sainte
Eglise ne pourroit estre seruie ne li pueples soustenus se li bien estoient essillié  et male chose seroit qu  uns mauuès arsist une cité et puis fust garantis par soi metre en un saint lieu .
Meismement ce qui est gasté en tele maniere ne fet bien a nului  si que lieus sains ne doit garantir teus manieres de maufeteurs .
Nous auons parlé des sains lieus  or ueons des lieus religieus . L  en apele lieus religieus les manoirs enclos de murs qui sont as gens de religion .
Mes tel lieu ne sont pas tuit d  une condicion  car il en i a de tel qui  par preuilege especial donné de prince qui fere le puet  est si frans qu  aussi bien garantist il celi qui i ua a garant puis qu  il est dedens la porte comme s  il estoit ou moustier  mes toutes les religions n  ont pas teus priuileges .
Donques toutes les cours et toutes les mesons as gens de religion qui ne sont pas priuilegiees en la maniere dessusdite  la iustice de tous cas de crime et de tous autres mesfès est au baron en quel baronie li lieus est fondés  essieutees les eglises qui ont toutes iustices en leur terre  car iceles eglises ont la connoissance des mesfès qui sont fet en leur iustice .
Autres cas i a encore qui apartienent a sainte
Eglise  si comme quant contens uient de bastardie pour debouter que li bastart n  en portent riens comme oir .
Teus connoissances apartienent a sainte
Eglise  ne cil de qui sainte
Eglise tesmoigne qu  il est loiaus et de loial mariage ne puet pas ne ne doit estre deboutés comme bastars en court laie  ainçois conuient que la iustice laie croie ce que la iustice de sainte
Eglise tesmoigne en tel cas .
Li autre cas de quoi la connoissance apartient a sainte
Eglise si est de sorceries  car li sorcier et les sorcieres si errent contre la foi et quiconques erre contre la foi il doit estre amonestés par sainte
Eglise qu  il delessent leur erreurs et uiegnent a amendement de sainte
Eglise .
Et s  il n  obeïssent a leur amonicion  sainte
Eglise les doit condamner  si que  par droite iustice et par droit iugement de sainte
Eglise  il soient condamné et tenu pour mescreans  et adonques a la supplicacion de sainte
Eglise la iustice laie doit prendre teus manieres de gens .
Et tele puet estre l  erreur que cil qui est pris a mort deseruie  si comme se l  en uoit apertement que la sorcerie de quoi il usoient puet metre a mort homme ou fame  et se l  en uoit qu  il n  i ait point de peril de mort  griés prisons leur doit estre appareilliee pour l  erreur dusques a tant qu  il uenront a amendement et qu  il deleront leur erreur du tout en tout .
Or ueons qu  est sorcerie  sorcerie si est si comme uns hons ou une fame fet entendant a un uarlet qu  ele li fera auoir une meschine a mariage  laquele il ne pourroit auoir ne par amis ne par auoir  et li fera entendant qu  ele li fera auoir par force de paroles ou par herbes ou par autres fes qui sont mauuès et uilain a ramenteuoir .
Mout sont deceu cil qui de teus sorceries fere s  entremetent et cil qui i croient  car paroles n  ont pas pouoir ne teus manieres de fes comme il font se ce n  est par force d  anemi  meismement en persones en qui paroles n  ont nules uertus en mal fere .
Car nous ueons que se uns hons ou uns clers qui ne seroit pas ordenés a prestre disoit une messe et toutes les paroles du sacrement  pour riens qu  il deïst ne ne feïst  il ne pourroit fere sacrement  tout deïst il iceles meismes paroles que li prestres dit .
Donques puet on bien ueoir que les paroles qui sont dites pour mal fere en la bouche d  une uieille ont petite uertu  mes il auient que l  anemis qui met tout son pouoir en deceuoir homme et fame pour trere les ames en pardurable peine fet aucune fois  quant
Dieus li suefre  auenir les choses pour lesqueles les sorceries sont fetes  pour ce qu  il doint occasion d  ouurer en ceste maniere contre la foi  et a la fois
Dieus le suefre pour la foible creance qui est en ceus qui en euurent .
Mes se nus ne deuoit eschiuer ceste erreur fors pour tant que nus ne uit onques nului qui en usast qui en uenist a bon chief  si le deuroit chascuns en son cuer despire et auiler .
uoir est que toutes les fois que l  en fet tort ou iniure a sainte
Eglise et sainte
Eglise ne le puet ou ne ueut amender de soi  se ele souplie a la iustice laie qu  ele li prest s  aide  ele li doit prester et aidier si comme li fius doit fere a sa mere  car tuit crestien et toutes crestienes sont fil et filles de sainte
Eglise et sont tenu a sainte
Eglise garder et garantir toutes les fois qu  ele en a mestier et qu  ele se complaint a aus comme a ses enfans .
uerités est que tuit li cas espiritueus - comme des ordenances des eglises  et des choses sacrees  et des contens qui mueuent d  actions personeus entre clers et entre gens de religion  et les penitances qui doiuent estre eniointes selonc les pechiés que l  en confesse a sainte
Eglise  - tuit teus cas et li cas qui de ceus pueent nestre doiuent estre corrigié par sainte
Eglise .
Nous auons parlé des cas desqueus la iuridicions apartient a sainte
Eglise  et encore en parlerons nous d  aucuns qui nous uenront en memoire  mes ci endroit nous dirons des cas qui apartienent a la laie iustice et des queus sainte
Eglise ne se doit meller .
uoir est que tuit li cas ou il puet auoir gages de bataille ou peril de perdre uie ou membre  doiuent estre iusticié par la laie iustice ne ne s  en doit sainte
Eglise meller  essieutees les persones priuilegiees si comme clers  liquel demeurent en tous cas en la iuridicion de sainte
Eglise .
Tuit cas de crime entre laies persones doiuent estre iusticié en court laie ne ne s  en doit sainte
Eglise meller  et pour ce que ce seroit anuis de dire et d  especefier les cas de crime  il seront dit ou chapitre des mesfès .
Li tiers cas qui doit estre iusticiés par la laie iuridicion est des conuenances et des obligacions qui sont fetes entre laies persones par letres prouuees ou par tesmoins .
Mes uoir est qu  en teus cas de conuenances et d  obligacions  se les parties s  assemblent a pledier en la court de sainte
Eglise de leur bonne uolenté et il se metent ou plet tant qu  il soit entamés  la court de sainte
Eglise a la connoissance du pledoié et le puet mener dusques a sentence disfinitiue  et quant l  une des parties est condamnee  ele puet contraindre le condamné a fere paier le iugié par force d  escommeniement et en autre maniere non  car la iustice laie  selonc nostre coustume  n  est pas tenue a fere paier ce qui est iugié en la court de sainte
Eglise en tel cas .
Li autre cas qui doiuent estre iusticié en la laie iuridicion  ce sont tuit li plet qui pueent mouuoir d  homages de fiés  d  arrierefiés et d  autres eritages tenus en uilenage et de seruitudes  quant icès choses sont tenues de gent laie  car sainte
Eglise a bien teus manieres de ples es choses dessusdites qui de li sont tenues .
Toutes mellees et toutes uilenies dites ou fetes contre laies persones et en iustice laie doiuent estre iusticiees par la laie iustice .
Mes uoir est quant les mellees sont fetes en sains lieus li amendemens en doit estre a sainte
Eglise  si comme il est dit dessus .
Quant clers tient eritage  - de son patremoine ou de s  aqueste  - de seigneur lai et aucuns l  en demande tout ou partie  la iuridicions en apartient au seigneur lai de qui l  eritages est tenus .
Se clers est marcheans  il ne puet pas franchir sa marcheandise par le priuilege de clergie  ainçois conuient que sa marcheandise s  aquite de tonlieus  de trauers et d  autres coustumes qui sont deues selonc les coustumes des lieus .
Mes li clers qui se uit de benefices de sainte
Eglise ou de son patremoine sans nule marcheandise mener n  est tenus a nules teus coustumes paier .
Quant il a fet ou menaces entre clers d  une partie et gens lais d  autre  se li lai demandent asseurement des clers  il le doiuent pourchacier en la court de sainte
Eglise  et se li clerc le uuelent pourchacier des lais il le doiuent suir en la court laie .
Et dirons en quel maniere la iustice laie doit fere fere l  asseurement  car quant asseuremens se fet  il se doit aussi bien fere de l  une partie comme de l  autre et li clers ne se puet obligier en fere asseurement en court laie .
Donques conuient il quant li clers requiert asseurement de laie persone qu  il l  ait auant asseure et se soit auant obligiés en l  asseurement par son ordinaire .
Et quant l  ordinaires aura certefié par letres pendans que teus clercs s  est obligiés en droit asseurement enuers tel persone de lui et des siens  adonques la laie iustice doit contraindre le lai a fere droit asseurement de li et des siens au clerc et aus siens  et autrement ne se puet fere asseuremens certains entre teus persones .
De droit commun toutes les dismes doiuent estre a sainte
Eglise  et pour ce  quant ples est fes de dismes  la iuridicions en apartient a sainte
Eglise  essieutees aucunes dismes qui especiaument sont tenues en fief lai  car celes doiuent estre iusticiees par les seigneurs de qui eles sont tenues .
Nus  par reson de dismes qu  il ait en ma terre  comment qu  il la tiegne  de sainte
Eglise ou de fief lai  n  a seur le lieu par reson de sa disme ne iustice ne seignourie  ne n  i puet prendre en iustiçant  et  s  il me plest  i  en puis porter tout ce que i  i ai  ainçois qu  il en porte riens ne qu  il i mete le pié .
Nepourquant ie ne doi pas lessier que ie ne li lesse sa droite disme loiaument .
Et se ie ne le fes  ie peche et sui tenus a rendre ce que ie disme mauuesement  comme de tort fet  car les dismes furent establies et donnees anciennement pour sainte
Eglise soustenir toutes  mes aucunes ont esté puis mises en main laie  les unes par eschange  les autres par le don des eglises .
Il loit bien as iustices laies que quant aucuns clers est soupeçoneus de cas de crime qu  il le prengnent et tiegnent en prison  mes qu  il ne le facent mourir en prison nule  et se ses ordinaires le requiert  rendre li doiuent et denoncier le cas pour lequel il fu pris et adonques ses ordinaires en doit ouurer selonc la iustice de sainte
Eglise .
Nous auons ueu que quant nous auons pris aucun clerc pour cas de crime en la conteé de
Clermont que l  euesques uouloit que nous le menissons a
Beauuais  mes nous ne le uousismes onques fere  ainçois les enuoie querre es prisons ou il sont  a son coust par certain procureeur .
Se clers est pris par la laie iustice pour cas de crime et ses ordinaires le requiert auant qu  il soit bailliés  il doit paier ses despens et ce qu  il doit par reson de la prison  et s  il n  a de quoi paier  ses ordinaires le paie s  il le ueut rauoir .
Mes se li clers est pris pour autre cas que pour cas de crime il doit estre rendus a son ordinaire quites et deliures sans riens paier .
Il n  afiert pas a clerc qu  il ueste robe roiee  ne qu  il soit sans courone aparant puis qu  il a eu courone d  euesque  nepourquant s  il en est ainsi  ne renonce il pas au priuilege de clerc .
Donques se uns hons est pris en tel abit par la iustice laie et ses ordinaires le requiert  se la iustice laie set qu  il soit clers  il le doit rendre  et s  ele ne le set  il le conuient prouuer a l  ordinaire en la court laie  et quant il l  a prouué il li doit estre rendus  et se cil qui est pris en tel abit ne puet prouuer qu  il soit clers ne ses ordinaires  il demourra a iusticier comme lai .
Ie ne lou pas as iustices laies que puisqu  il auront pris en abit lai homme qui se face clerc  qu  il se hastent de iusticier deuant qu  il sachent la uerité s  il est clers ou non et s  il se pourra prouuer a clerc ou non  ou puis qu  il est requis de sainte
Eglise comme clers .
Car s  il estoit iusticiés puis l  amonicion fete ou puis qu  il auroit dit   ie sui clers   et il estoit après prouués a clerc par sainte
Eglise  cil qui l  auroient iusticié seroient escommenié griement sans estre assout que par l  apostoile .
Mes s  il estoit pris en abit lai et il ne disoit pas   ie sui clers   ne amonicions ne fust fete de sainte
Eglise  et il estoit iusticiés par iugement pour son mesfet  sainte
Eglise n  en pourroit puis riens demander a la iustice laie  tout fust il ainsi que sainte
Eglise uousist puis prouuer que li iusticiés eust esté clers .
Car se sainte
Eglise pouoit tenir les laies iustices en tel cas  iustice ne seroit iamais fete seurement en tel cas et si en demourroient mout de iustices a fere  laquele chose nus ne deueroit uouloir pour ce que iustice si est le communs pourfis a tous .
Aucune fois auient il que l  en prent laies persones en abit de clerc  si comme larron ou murdrier ou autre mauuese gent qui se font fere courone li uns a l  autre ou a un barbier auquel il font entendant qu  il sont clerc .
Quant teus manieres de gens sont pris  il doiuent estre rendu a sainte
Eglise et apartient a sainte
Eglise a sauoir la uerité .
Et s  il trueuent qu  ils soient clerc  il les doiuent iusticier selonc la forme de sainte
Eglise  c  est a sauoir prison perpetuel  s  il sont ateint de cas de crime .
Et s  il sont trouué lai par leur reconnoissance ou par aucune autre maniere certaine  s  il furent pris pour cas de crime  sainte
Eglise ne les doit pas rendre a la iustice laie  car cil qui les rendroient seroient irregulier s  il estoient iusticié pour tel fet .
Donques les pueent il et doiuent metre en prison perpetuel aussi comme s  il estoient clerc .
Mes s  il sont pris pour autre cas que pour cas de crime  bien les pueent et doiuent rendre a la laie iustice  ne puis qu  il auront une fois esté rendu de sainte
Eglise comme lai  il ne pourront puis estre requis comme clerc .
Quant il auient que iustice laie se met en peine de prendre maufeteurs pour cas de crime et il se resqueuent a prendre  si que l  en ne les puet prendre sans tuer  se li preneur les tuent on ne leur en doit riens demander  comment que cil qui se desfendent au prendre soient clerc ou lai  neis se li clerc disoient  
Nous sommes clerc  .
Et bien i a reson  car en prenant les clers pour cas de crime  cil qui les prenent sont seriant de sainte
Eglise  et bien i pert par ce qu  il sont tenu a baillier les a leur ordinaire  et s  il se tenoient de prendre les ou mors ou uis quant il tournent a defense  iamès clerc ne se leroient prendre a la laie iustice qu  il ne se defendissent  et encore plus a leur ordinaire s  il les uouloient prendre pour ce qu  il sauroient bien que s  il les tuoient il seroient irregulier  donques ne pouroient il estre pris  par quoi mout de maus pouroient auenir .
Encore se li lai ne les osoient prendre ou mors ou uis quant il tournent a defense  se il n  i auoit nul clerc  ainçois fussent tuit lai  si se douteroient li preneur qu  il n  i eust clerc  si que mout de maufeteurs pourroient eschaper par ceste doute .
Et pour ce est il communs pourfis a tous que la iustice laie puist prendre pour cas de crime et clers et lais  et auant tuer  s  il se defendent  qu  il eschapent .
Une coustume queurt en la court de crestienté  laquele ne queurt pas en court laie  car se
Pierres demande a
Iehan .X. lb. qu  il li fiança a rendre 
Iehans puet demander a
Pierre qu  il li rende .I. cheual qu  il li presta  tout soit il ainsi que li dis
Pierres feist semonre
Iehan et
Iehans ne feist pas semonre ledit
Pierre .
Et ceste coustume apelent il en la court de crestienté reconuencion .
Et se li dis
Pierres qui feist semonre ledit
Iehan ne ueut respondre au cheual presté pour ce qu  il ne fu pas semons a respondre contre
Iehan aussi comme
Iehans fu contre li 
Iehans ne seroit pas tenus a respondre as .X. lb.
Mes autrement seroit en la court laie  car cil qui seroit semons respondroit  ne li defenderes ne pourroit fere demande sans fere semonre d  autre chose que de la querele pour laquele il seroit semons .
Mes de celes qu  il metroit en sa defense  si comme s  il alligoit paiement ou il disoit auoir baillie aucune chose en aquit de la dete  de ce seroit li demanderes tenus a respondre .
Donques puet l  en ueoir que reconuencions ne queurt pas en court laie si comme ele fet en court de crestienté .
Uns clers demanda en court laie a un homme lai .
XX. lb. qu  il li deuoit pour la uente d  un cheual et li lais li connut bien la dete .
Mes il disoit qu  en entencion de soi aquitier de cele dete il li auoit baillié deniers et autres denrees  si requeroit que li clers en contast a li  et le remanant par desseur le conte fet il estoit prest de paier .
Li clers respondi qu  ilueques ne uouloit il pas respondre du conte qu  il li demandoit  mes  quant il auoit conneu que .
XX. lb. li deuoit  requeroit qu  il fust contrains a paier  et s  il li uouloit riens demander si le feist semonre deuant son ordinaire .
Nous par deuant qui cis ples estoit demenés  deismes au clerc que s  il ne respondoit a ce que li lais disoit qu  il li auoit baillié puis le tans que la dete des .
XX. lb. fu fete  nous ne contrainderions pas le lai a paier les .
XX. lb.  car ce n  estoit pas reconuencions quant il disoit qu  il auoit bailliees les choses en entencion de soi aquitier  mes s  il demandast au clerc aucune chose deue du tans de deuant que la dete fust fete ou il li demandast cheuaus ou autres bestes ou bles ou uins ou conuenances qui ne touchassent de riens a la querele des .
XX. lb.  nous l  eussions contraint a paier les .
XX. lb. et li eussions dit qu  il alast pledier au clerc de ces choses par deuant son ordinaire  car adonques feïst li lais reconuencion  laquele ne queurt pas en court laie si comme il est dit dessus .
Quant uns hons qui est de la iustice d  un seigneur fet demande a aucun d  autrui iuridicion et cil li ueut redemander aucune chose  cil qui feist semonre n  est pas tenus a respondre  tout soient li uns et li autres lais  se ainsi n  est que ce soit des defenses de la querele que l  en li demande  car ce seroit reconuencions  laquele ne queurt pas en court laie  si comme nous auons dit dessus .
Ici fine li chapitres qui enseigne liquel cas apartienent a sainte
Eglise et liquel a la court laie  et des queus l  une des cours doit aidier a l  autre quant ele en est requise .
Ici commence li douzismes chapitres de cest liure qui parole des testamens  liquel ualent et liquel non .
Après ce que nous auons parlé ou chapitre deuant cestui des cas qui apartienent a sainte
Eglise et a la court laie  nous parlerons en cest chapitre ici ensiuant des testamens  pour ce qu  il est grans besoins que chascune iuridicions mete s  aide en fere tenir les testamens qui sont a droit fet pour la sauueté des ames a ceus qui les font  et pour ce que chascuns sache comment l  en puet et doit fere testament  nous dirons a qui la saisine du testament apartient  et liquel ualent et liquel non  et comment l  en les puet et doit fere  et comment il doiuent estre mis a execucion .
Iehans requeroit a la iustice qu  ele le meist en saisine des muebles et des conquès et du quint de l  eritage qui fu
Thomas par la reson de ce que li dis
Thomas auoit fet de li en sa derraine uolenté son executeur et estoit contenu en son testament que ses deuis fust paiés de ces choses . A ce respondi
Pierres que la saisine de ces biens apartenoit a li comme a celi qui estoit fius et drois oirs d  iceli
Thomas  et quant il seroit en saisine  se
Iehans li sauoit que demander par reson d  execucion ne d  autre chose  il en seroit a droit .
En droit se mistrent liqueus en porteroit la saisine  ou il comme oirs ou
Ieans comme executeres .
Il fu iugié que
Iehans comme executeres en seroit en saisine  le testament conneu ou prouué  car mout seroit perilleuse chose se li testament estoient empeechié ou detrié par les oirs de ceus qui les testamens font .
Chascuns gentius hons ou hons de poosté qui n  est pas sers  puet par nostre coustume lessier en son testament ses muebles  ses conquès et le quint de son eritage la ou il li plest  essieutés ses enfans as queus il ne puet plus lessier a l  un qu  a l  autre  mais li sers ne puet lessier en son testament que .u. s.
Il est coustume bien aprouuee que li hons toutes ces choses dessus dites puet lessier a sa fame ou la fame a son seigneur .
Mes se la fame fesoit tel lais en sa pleine santé a son seigneur par force ou par menaces et il estoit bien prouué des oirs a la fame  cis lais seroit de nule ualeur .
Se lais est fais a eglise d  eritage qui soit d  aquest ou du quint de l  eritage comme l  en puet lessier  li sires de qui l  eritages muet ne le puet defendre  mes il puet commander a l  eglise a qui li lais est fes qu  ele l  oste de sa main et le mete en main laie dedens an et iour  et se l  eglise ne le fet  li sires puet prendre l  eritage en sa main et ioïr des issues dusques a tant que l  eglise aura enteriné le commandement .
Se aucuns lesse ses muebles  ses conquès et le quint de son eritage a une personne ou a pluseurs  et cil qui les lais fet doit detes ou torfès qu  il ait commandé a rendre et n  ait pas deuisé ou ce sera pris  cil qui en porteront les lais n  en ioïront pas s  il n  i a remanant par desseur detes et torfès paiés  car male chose seroit se li droit oir de celi qui les lais fet  qui n  en portent que les .
IIII. pars de l  eritage  estoient encombré de paier detes et torfès  et cil en portassent leur lais tout quites  et pour ce doit l  en auant prendre les muebles pour paier detes et torfès .
Et se li mueble ne pueent soufire  l  en doit prendre les aquès  et se li aquest ne pueent soufire  cil a qui li quins de l  eritage est lessiés paiera le remanant ou il lera son quint as oirs  et il seront tenu a paier tout .
Et se cil qui les lais fet deuisoit a prendre detes et torfès seur les .
IIII. pars qui demeurent as oirs  ne le pourroit il fere  car il sembleroit qu  il puist plus lessier du quint de son eritage se li torfet et les detes ne sont si grant que tout i queure  car  se li mueble et li aquest ne pueent paier detes et torfès  il conuient que l  eritages i queure ia soit ce qu  il n  en demeurt point as oirs se les detes et li torfet sont si grant .
Se aucuns lesse le quint de son eritage et li eritages soit en pluseurs pieces  il le puet lessier en une piece s  il ueut  mes qu  il ne uaille plus que le quint de tout  et se cil qui les lais fet ne le deuisoit et il est requis a iustice de celi a qui li lais est fes ou des oirs  se cil uouloit prendre son quint en chascune piece  la iustice ne le doit pas fere  car c  est li pourfis des .
II. parties et il a esté iugié en ceste maniere .
Nus lais ne uaut s  il n  est fes de persone qui soit en bon sens et en bon memoire  et s  il ne le dit de la bouche . A testament fere doiuent estre teus gens qui le puissent tesmoignier s  aucuns debas en mouuoit  ou il doit estre seelés de seel autentique ou de pluseurs seaus de nobles persones  comme de gentius gens ou d  hommes de religion qui portent seaus .
Aucune fois auient il que li seigneur perdent a la fiee par les testamens qui sont fet de leur sougis  et que ce soit uoir uous le saurés par ce que nous dirons un cas que nous en ueismes .
Uns cheualiers espousa une dame  laquele auoit enfans d  autre baron .
Durant le mariage li cheualiers acheta un fief et en fist homage au conte .
Après  la dame  en sa derraine uolenté  donna a son baron tous ses muebles et ses conquès  a tenir les dis conquès toute sa uie  et après ele mourut en tel point que ses ainsnés fius n  auoit pas aage d  entrer en l  homage de ce que sa mere auoit aquesté  et pour ce nous ietasmes la main a la moitié du dit conquest que l  enfes deuoit auoir de par sa mere  pour defaute d  homme .
Et li cheualiers traïst a nous et nous requist que nous en ostissions nostre main car il estoit  de ce qu  il acheta  en la foi et en l  homage de tout  et comme sa fame li eust donné en son testament sa partie a tenir en sa uie et l  en pouoit tel don fere par la coustume de
Beauuoisins  a tort i metions la main pour defaute d  homme .
Seur ce nous conseillames a ceus du conseil le roi et alieurs  et fut teus li consaus que puis que la coustume estoit tel que l  hons puet donner a sa fame et la fame a son baron muebles et conquès et le quint de l  eritage  a tort li empeecherions .
Et pour ce nous en ostames nostre main et l  en lessasmes ioïr .
Et par ce puet l  en ueoir clerement que li sires perdi par le testament qui fu fes  car s  ele ne l  eust donné en son testament a son baron  c  est tout cler que li sires tenist la moitié du conquest dusques a tant que l  enfes uenist en aage ou dusques a tant qu  aucuns du lignage a l  enfant se traisist auant pour requerre le bail .
Or ueons se li dons du testament eust esté fes a tousiours au baron  s  il i eust eu .
II. homages .
Nous disons que nenil  que un tant seulement .
Et il apert par ce que  par le conseil que nous eusmes  li cheualiers le tint tout a un homage puis que sa fame mourut dusques a tant que ses fillastres uint en aage  et quant il fu aagiés  il fist homage du tresfons de l  eritage pour ce qu  il estoit drois oirs de la proprieté  et ne demoura pas pour ce que ses parastres ne ioissist de son testament .
Or ueons - se li drois oirs qui est en l  homage de la proprieté et ne reçoit pas les fruis  chiet en aucunes defautes ou en aucunes amendes enuers son seigneur  - se li sires s  en pourra prendre au fief qu  il tient de li  duquel fief uns autres a les fruis par la reson du testament .
Nous disons que se les defautes ou les entrepresures sont pour chose qui apartiegne au fief  - si comme s  il desobeïst  ou s  il le semont de seruice et il ne le sert pas si comme il doit  ou aucuns plede a lui de la proprieté de l  eritage et il ne ueut uenir auant  ainçois se met en toutes defautes  - pour tous teus cas li sires puet metre la main au fief qu  il tient de li et prendre des fruis dusques au iugement de ses hommes pour les entrepresures dessus dites .
Et cil a qui li fruit deuoient estre par la reson du testament puet metre en court laie l  oir et lui fere contraindre qu  il li face deliurer ses biens qui sont encombré par son fet et se l  oirs n  a riens par quoi il puist estre iusticiés ou il s  en ua hors du païs  cil qui doit ioïr sa uie des fruis par reson du testament  - quant li oirs sera en toutes defautes - puet requerre au seigneur qu  il le reçoiue a homme le tans qu  il a a tenir le fief par reson du testament  et li sires est tenus au fere .
Et  quant il l  a receu a homme des fruis  il li doit rendre ce qu  il en a leué puis qu  il fu requis de receuoir l  homage  mes pour ce ne demeure il pas  quant cil muert qui n  a les fruis que sa uie et li drois oirs ueut uenir a despoillier l  eritage  que li sires n  i puist remetre la main de nouuel pour les desobeïssances qui furent fetes au tans qu  uns autres tint les fruis par reson du testament  car comment qu  uns autres en port les fruis d  un fief du quel ie sui hons  ie sui tenus a obeïr et a deseruir le fief pour la reson de l  homage que i  ai fet et de l  eritage que i  atent  et puis perdre ou gaaignier en plet ou par mesfet la proprieté  mes ie ne puis perdre ce qu  uns autres i puet auoir par reson de testament ou de douaire .
Et de douaire est ce encore plus fort que de testament  car pour desobeïssance ne pour mesfet que mes hons me face ie ne puis ne ne doi metre la main as fruis qui sont tenu par reson de douaire  ne il ne conuient pas  pour chose que li oirs face  que li douaires me face homage ne redeuance  ainçois en doit en porter les fruis quitement et franchement .
Pour ce  se cil qui est mes hons me doit une dete ou il m  a une conuenance laquele il ne me tient pas  ne doi ie pas metre la main as fruis de celi qui tient par reson de testament  ne pour nule riens  se ce n  est pour ce qui apartient au fief  si comme il est dit dessus en ce chapitre meisme .
Ie me doi bien garder que ce qui est tenu de moi ne soit tenu par main estrange par reson de testament ou de douaire  fors tant seulement comme coustume suefre  neis se li oirs de la chose s  en uouloit tere  car ie me puis bien fere partie de ce ou ie uoi mon damage aparant .
Et c  est bien mes damages se ce qui est tenu de moi uient en main que ie ne le puisse pas si bien iusticier comme se mes hons le tenoit .
Donques se aucuns otroie a sa fame a tenir en douaire plus que la moitié de l  eritage qu  il tient de moi  ie ne l  ai pas a soufrir  s  il ne me plest  et aussi  se aucuns donne en testament les fruis de plus du quint de son eritage  li queus eritages n  est pas d  aqueste  ie ne l  ai pas a soufrir  s  il ne me plest  tout soit il ainsi qu  autres de moi ne le debate .
Mes ce que coustume suefre a donner en testament et en douaire  il le me conuient soufrir .
Tout soit il ainsi que nous aions dit que la coustume de
Beauuoisins est tel que qui ueut pledier a autrui de muebles et de chateus  il le doit poursuir par deuant le seigneur dessous qui il est couchans et leuans  nepourquant en aucun cas puet l  en pledier de muebles et de chateus par deuant le seigneur dessous qui il sont  si comme en requerant parties de descendement ou d  escheoite et en chose qui est lessiee en testament  car se propre chose m  est lessiee en testament  ie la puis fere arester comme la moie chose par le seigneur dessous qui ie la truis et  se nus la ueut debatre  la connoissance en apartient au seigneur dessous qui ele est  essieutés les executeurs du testament  car cil de riens qui a testament apartiegne ne sont tenu a pledier  s  il ne leur plest  par deuant nul iuge fors que par deuant le baron de la terre ou par deuant l  euesque  et as dis executeurs doit estre bailliee la saisine de ce qui est contenu ou testament auant tous ples  car par leur main doit estre mis li testamens a execucion .
Quant aucune persone a qui il loit a debatre testament pour ce qu  il ueut dire qu  il n  est pas a droit fes  les choses du testament doiuent estre sauuement gardees en la main du baron dessous qui eles sont  sans rendre court a nului .
Et quant li ples est finés rendre les doit a celui qui drois les donne .
Il ne loit pas a tous a debatre testament et cil qui le pueent debatre ce sont cil qui pueent dire par bonne reson qu  il sont damagié a tort pour le testament qui fu fes contre droit ou contre coustume  car autre gent le debatroient aucune fois pour la haine du mort  des oirs ou des executeurs et  pour ce  ne doit nus estre oïs a debatre testament s  il ne se sent damagié pour le fet du testament .
Nous auons dit en cel chapitre meisme que chascuns puet lessier en son testament le quint de son eritage et ses muebles et ses conquès .
Nepourquant se li remanans de son eritage n  est pas si grans qu  il soufise a la soustenance de ses enfans  et li mueble et li chateus sont grant et il n  en lesse nul a ses enfans  ainçois les lesse tous a estranges persones  nous ne nous acordons pas que teus testamens soit tenus  ainçois doit estre retrait du testament tant que li oir puissent resnablement auoir leur soustenance selonc leur estat  essieutés .
II. cas  l  uns  s  il est dit ou testament qu  il face ce lais comme choses rendues pour torfet  car en tel cas n  en seroit riens rendu as oirs  neis se tous ses eritages i couroit  car trop est cruel dete d  auoir de l  autrui a tort  ne nus oirs ne doit enrichir du torfet son pere  ne nus ne doit mieus estre creus de son torfet que cil qui le reconnoist en son testament .
Li secons cas si est  en quoi nus restors ne doit estre fes as oirs  s  il fet mencion ou testament que li oir li aient mesfet  par quoi il ne leur ueut riens lessier ou testament  car se ie uoi ma fille  ou ma mere  ou cele qui doit estre mes oirs mener si deshoneste uie que ce soit escandres a lui et a son lignage  i  ai bonne reson de lui oster de mon testament .
Et li escandres si est de pechié de cors escandelisié ou de mariage desauenant fet par eles contre ma uolenté  ou de si fole largece que l  en uoie que ce qui uient en leur main est perdu  et male chose seroit qu  il me conuenist lessier en mon testament a ma fille  ou a ma mere  ou a autre qui seroit mariee a mon anemi  et se ie les uueil oster de mon testament  ie doi dire en mon testament  
Ie ne uueil pas que teus ou tele qui est mes oirs prengne riens en mes muebles  en mes conquès  ne ou quint de mon eritage  car il m  a mesfet en tel maniere que ie croi mieus fere le pourfit de m  ame a autre persone qu  a lui . 
Mes uoir est que des .
IIII. pars de mon eritage  ne puis ie pas oster a mes oirs ce que drois et coustume donne  pour nul des cas dessus dis .
Encore i a autre reson par quoi ie puis oster mes oirs de mon testament du mueble  des conquès et du quint de l  eritage  c  est se les .
IIII. pars de l  eritage sont de tel ualeur qu  eles puissent soufire a la soustenance de mes oirs  ou se mi oir ont tant du leur ou d  autre costé que de moi qu  il soufise a leur soustenance  ou se ie fui aucune fois poures et il estoit riche et les requis qu  il m  aidassent et il me faillirent  ou s  il mistrent main a moi par mautalent .
De tous teus cas les puis ie oster de mon testament .
Donques puet l  en ueoir que ce que nous auons dit  quant l  en lesse le tout a estranges persones  que l  en doit secourre as oirs du testament  c  est a entendre quant il sont poure et ne l  ont pas mesfet  pour droite cause de pitié . S  aucuns lesse tous ses muebles et ses conquès a une persone ou a .
II. et l  en fet restor as oirs du testament pour cause de pitié  il nous semble que ce soit bien que cil a qui li lais fu fais soient conté ou nombre des oirs  si qu  il aient part ou testament autant comme li uns des oirs  chascuns en sa persone  car il ne semble pas que li mors n  eust aucune cause d  aus bien fere quant il l  en souuint en son testament .
Li testamens  la ou il est ueu qu  aucuns est deserités ou lais fes sans nule cause de pitié - si comme se ie lesse tout le mien a estranges persones riches et nient a mes poures oirs ne a mes poures parens prochiens  - ce n  est pas mal d  aler contre tel testament et de pourchacier qu  il soit de nule ualeur  car il apert que cil qui fist le testament fu mal meus encontre reson s  il ne dit en son testament la cause pour quoi il le fist  laquele cause soit ueue resnable .
Deus choses sont qu  on ne puet quitier en testament  l  une si est masure taillable au seigneur  par ce que lais ne doit pas estre fes d  eritage qui doie seruitude au seigneur  l  autre de serianterie a eritage  car neis entre oirs ne se puet ele departir  ainçois conuient que li uns des oirs l  en port entiere pour ce que li seruices qui en est deus au seigneur ne se departe .
Nepourquant des masures l  auons nous ueu soufrir par uolenté  mais qui la menroit en iugement  nous creons qu  il ne seroit pas soufert  mes en tous autres eritages  soit en uilenage  soit en fief puet estre li quins lessiés en testament  sauues les droitures as seigneurs et sauf ce que  s  il est lessié as gens de sainte
Eglise  li sires leur puet commander qu  il le metent hors de leur main dedens an et iour en la maniere qu  il est dit alieurs en cest chapitre meisme . L  en doit mout secourre a ceus qui sont deserité en testament par l  enortement de leur parastres ou de leur marastres  car il auient a la fois que la fame  pour fere la uolenté de son secont mari  li lesse  a li ou a ses enfans d  autre fame  ses muebles  ses conquès et le quint de son eritage  et en deserite ses oirs  et certes tout soit il ainsi que nostre coustume le suefre et la court de
Beauuais  nous ne creons pas que ce soit resons et creons que biens et aumosne seroit de contrester a teus testamens et de fere les de nule ualeur  meismement quant ele en oste ses oirs sans cause  et creons que qui en iroit a sentence disfinitiue  en apelant de l  euesque dusques a l  apostoile  ou des barons dusques au roi  que teus testament ne seroient pas tenu .
Il ne me loit mie a moi aidier en partie par la uertu du testament et a debatre loi d  autre partie  en disant que li testamens ne fust mie a droit fes  si comme se i  en pris aucune chose qui me fu lessie en testament et ie uueil debatre d  aucun qu  il n  ait mie ce qui li fu lessié ou testament  ie ne le puis pas fere  car si tost comme ie pris ce qui me fu lessié ou testament  il apert que i  agree le testament  et pour ce ne le puis ie puis debatre . S  il sont pluseur oir et li uns tant seulement plede contre le testament  et li autre se taisent .I. an et .I. iour puis la mort de celi qui feist le testament et cil qui plede contre le testament fet tant qu  il est iugié que li testamens ne fu pas a droit fes  li autre oir n  en porteront point de gaaing du plet  ainçois l  en portera cil qui le plet maintint a son coust  car en tant comme il se turent .I. an et .I. iour et uirent celui qui pledoit contre le testament et ne se traïrent pas auant  pert il qu  il eurent le testament agreable  ne cil qui pleda du testament  qui estoit oirs aussi comme il estoient  n  estoit pas tenus a pledier pour aus  et pour ce en doit il porter tout le gaaing .
Si comme nous auons dit dessus que cil qui prent aucune chose de ce qui li est lessié en testament  ne le puet puis aprouuer pour mauuès  c  est uerités  nepourquant se ie sui oirs a celi qui feist le testament  tout aie ie pris aucune chose du testament  se aucuns autres demande par la reson du testament  et i  ai autres resons contre li que dire que li testamens ne fu pas a droit fes  bien les puis metre auant  si comme qi  il quita ce qui li fu lessié en testament  ou s  il ne le uout prendre ou tans que li bien du testament durerent  car en tel cas ou en semblable ne le uueil ie pas fere contre le testament .
Executeur  puis qu  il ont receue l  execucion seur aus  ne pueent pas dire que li testamens ne fu mie a droit fes .
Et pour ce se doiuent bien garder li oir qui se uoient deserité par le testament qui ne fu pas a droit fes qu  il n  entreprengnent l  execucion seur aus  car il auroient renoncié a ce qu  il peussent dire contre le testament .
Et que li executeur ne puissent fausser le testament dont il sont executeur il i a bonne reson  car il representent la persone du mort et de ce qu  il empristrent quant il deuindrent executeur .
Se aucuns fet son testament et nomme executeurs en son testament qui ne sont pas present  et muert auant qu  il aient pris l  execucion seur aus  il est en leur uolenté de prendre la charge de l  execucion ou du lessier .
Nepourquant s  il la lessent  li testamens ne doit pas pour ce estre de nule ualeur  ainçois le doit fere tenir l  euesques ou li sires de la terre au coust des biens de l  execucion  car chascune iustice doit metre peine que li testament qui sont a droit fet soient tenu et aempli .
Quant aucuns fet son testament et il fet .
II. executeurs ou .
III.  et il n  est pas deuisé ou testament que li uns ait pouoir sans l  autre  et li uns des executeurs muert auant que li testamens soit mis a execucion  pour ce n  est pas li testamens de nule ualeur  ainçois  a la requeste de l  executeur qui uit  li cuens ou l  euesques li doiuent baillier un compaignon  et s  il ne le requiert  si puet il aler tous seus es besoignes de l  execucion acomplir  si que la uolentés du mort soit acomplie .
Li executeur  toutes les fois qu  il assemblent ou qu  il uont  il pueent prendre leur despens resnables seur les biens de l  execucion selonc leur estat  et aussi les cous qu  il ont en pledier pour les biens de l  execucion sauuer .
Et s  il en font outrage  il pechent durement  car cil qui executeurs les fist les creoit a loiaus  et de tant comme il se fioit en aus et il pristrent seur aus son testament et n  en firent leur auenant  il sont larron quant a
Dieu .
Il loit bien as oirs de celui qui fet testament qu  il demandent conte as executeurs des biens qu  il eurent pour le testament acomplir pour .
II. resons  la premiere resons pour ce qu  il sachent que la uolentés de leur predecesseur soit acomplie  la seconde resons pour ce que  s  il i a remanant des biens par desseur l  execucion paiee  ce doit estre rendu as oirs .
Et se li oir n  en demandoient pas conte  si le doit demander li cuens ou l  euesques et contraindre les executeurs a ce qu  il en facent leur auenant .
Quant testamens est fes en tel maniere que l  en lesse certain nombre de biens a paier detes et a rendre torfès  et les persones ne sont pas nommees a qui les detes et li torfet doiuent estre rendu  li executeur doiuent fere crier par toutes les eglises des uiles ou li mors repaira  que cil qui uourront demander detes ou torfes uiegnent en tel lieu et a tel iour .
Et quant il sont uenu au lieu  leur demandes doiuent estre mises en escrit  et celes dont li executeur se doutent qu  eles ne soient pas uraies  il les conuient prouuer as demandeurs .
Et quant li cris a esté fes par .
III. fois communement par les eglises et il ont les prueues receues des orbes demandes  il doiuent regarder combien il sont tenu a paier et combien il ont des biens de l  execucion  et s  il ont assés biens pour tout paier  fere le doiuent  et se il en ont trop eu  il doiuent retrere la defaute de chascun selonc ce qu  il doit prendre en l  execucion  car male chose seroit qu  il paiassent tout a l  un et nient a l  autre .
Et s  aucuns atent tant a demander ce qui li est deu par la reson du testament  que li bien du testament soient aloué  li executeur n  en sont de riens tenu a respondre  car leur pouoirs ne dure fors tant comme li bien de l  execucion durent .
Se li executeur sont empledié par deuant les iuges de sainte
Eglise ou par deuant ceus de la court laie pour aucune chose qui apartiegne au testament  il se pueent bien tenir saisi des biens de l  execucion dusques a la ualeur de la demande que l  en leur fet et des cous qu  il pueent metre ou plet  si qu  il puissent paier ce qui sera iugié contre aus .
Et en tel maniere pourroient fere li executeur fraude en cel cas qu  il en pourroient estre damagié  si comme s  il alouoient les biens de l  execucion le plet pendant pour ce qu  il se puissent escuser par dire  
Nous n  auons nus des biens de l  execucion . 
Mes s  il auoient aloué les biens de l  execucion auant que li ples fust commenciés  dire le pourroient et deuroient estre deliuré du plet  et encore se li ples estoit pour lais et il alouoient les biens de l  execucion en paier detes et torfès  fust deuant le ples entamés ou après  li executeur n  en deuroient estre de riens repris  car se li lais estoit tous clers et tous conneus a celui qui en plede  n  en auroit il riens deuant que detes et torfet seroient paié et pour ce ne doiuent pas li executeur lessier a paier detes et torfès pour le plet des lais .
Mes se li ples est pour detes et pour torfès  il se doiuent tenir saisi si comme il est dit dessus .
Quant li executeur ont paié ce qui est contenu ou testament  et il ont remanant des biens de l  execucion  et il ont fet crier par .
III. fois si comme il est dit dessus que qui leur uourra riens demander qu  il uiegne auant  et il ont acompli les demandeurs par paier ou par bonnes defenses si qu  il demeurent en pes .I. an et .I. iour puis le cri  bien pueent rendre as oirs le remanant  et en doiuent estre contraint  car s  il n  i auoit tans  il pourroient dire malicieusement  
Nous uoulons retenir ces biens pour ce qu  aucuns ne mueue plet contre nous  si que nous aions pouoir de nous defendre se l  en nous assaut . 
Et encore deuant l  an et le iour  quant li cri sont fet et li cler paiement  et li executeur demeurent sans plet  se li oir a qui li remanans du testament apartient ueulent fere seurté as executeurs qu  il les deliuerront de cous et de damages  nous acordons nous que  par ceste seurté  il en portent le remanant des biens de l  execucion .
Nus qui escrit le testament ou qui en est auocas pour les executeurs quant il en ont a pledier  ou qui est a leur conseil pour trouuer les resons pour quoi li testamens est bons  ou qui ait tenu le testament a bon en iugement ou par deuant bonnes gens  ou qui l  ait creanté a tenir enaagiés puis la mort de celui qui feist le testament  ne puet le testament debatre ne dire qu  il n  est pas a droit fes  car en tous ces cas il ont aprouué le testament a bon par l  aide qu  il i font .
Se cil qui fet son testament fait fiancer a ses oirs qui sont sousaagié - ou il sont en aage  mes il sont en sa mainburnie  - qu  il tenront l  ordenance de son testament  et après se cil qui feist le testament muert  se li oir uoient qu  il feist le testament contre droit  li creantemens ne leur doit pas nuire  car li sousaagiés se puet aidier de ce qu  il n  estoit pas en aage de fere creantement ne conuenance  et cil qui estoit en aage  mes il estoit en sa mainburnie  se puet escuser par ce qu  il ot paour que  s  il ne fesoit sa uolenté ou otroioit  qu  il ne mourust en courous ou en haine  ou qu  il ne li uendist son eritage  s  il eschapoit .
Mes nepourquant quant a
Dieu nous creons que cil qui estoit en aage se mesfet s  il ua contre ce qu  il iura et fiança .
Cil qui est encore ou uentre sa mere ou tans que cil dont il est oirs feist son testament  le puet rapeler s  il fu fes contre droit  car aussi bien li doit on garder son droit comme as autres .
Il auient aucune fois que cil qui fet son testament n  a nus enfans  mes sa fame est grosse et l  a encore si poi porté que l  en ne le set pas  et fet cil son testament en autre maniere qu  il ne feïst s  il entendist a auoir enfans  et muert auant qu  il sache que sa fame soit grosse  si qu  il ne rapele pas son testament .
Et quant teus cas auient l  en doit mout prendre garde se li oirs est mout bleciés du testament  si comme se cil lessa tous ses muebles et ses conquès  et il n  auoit pas autre eritage conuenable a son enfant  l  en li doit fere restor du testament  si qu  il puist auoir soufisanment selonc son estat  car l  en doit croire qu  il n  eust pas fet tel testament s  il eust oir de son cors .
Se executeur uendoient eritage par la uertu du testament  si comme le quint qu  il puet lessier par coustume  li parent du mort le pueent aussi bien rescoure par la bourse comme se cil l  eust uendu qui feist le testament  car li eritier ne sont pas arriere du droit de la rescousse pour le testament .
Il a disference entre les dons qui sont fet en testament et ceus qui sont fet hors de testament  car il est clere chose que tout ce qui est pramis en testament  soient don ou aumosnes ou restitucions  pueent estre rapelees par celui qui fet le testament  ou apeticiees  ou creues a sa uolenté tant comme il uit  mes ce ne puet on pas fere des dons que l  en donne ou pramet hors de testament  car il les conuient aemplir .
Et la resons si est que l  en ne puet a nului demander tant comme il uit par reson de testament  pour ce qu  il loit a celi qui le fet a amender ou a rapeler loi si comme il est dit dessus .
Testamens qui est fes sans escrit puet bien ualoir quant il est tesmoigniés par le serement de .
II. loiaus tesmoins sans nule soupeçon et qu  il soient teus qu  il n  aient nul pourfit ou testament .
Car s  il i entendoient a auoir pourfit  leur tesmoignages ne uauroit pas .
Et ça en arrieres ne uausist pas li testamens qui ne fust escris s  il ne fust tesmoigniés par .u. tesmoins  si comme nous auons entendu des seigneurs de lois .
Mes nostre coustume a corrompue ceste loi et suefre que testamens se prueue par .
II. loiaus tesmoins et aussi font toutes autres quereles selonc nostre coustume .
Aucune fois auient il qu  aucuns hons s  en ua hors du païs et lessent leur testament fet et ordené  auant qu  il mueuent  en la main de leur executeurs  et  auant qu  il reuiegnent il ont uonenté de fere autre testament la ou il sont tuit nouuel  et  en fesant le derrain testament  il ne rapelent pas le premier qu  il firent au partir de leur païs  et apres il muerent et uienent li dui testament en place .
Or est assauoir se li premiers testamens tenra en cel cas ou s  il sera rapelés par le derrain testament .
Et nous  selonc nostre coustume et selonc nostre auis  en determinons nous en ceste maniere que la ou li derrains testamens ne fera mencion de rapeler le premier  ne contrarietés ne sera trouuee ou derrain testament par quoi il apere que la uolentés du mort fu tel que li premiers ne fust pas tenus  li premiers et li derrains doiuent estre tenu pour testament  et apert  puis que contrarietés ne rapeaus ne sont trouué ou derrain  que ce n  est fors aioustemens de testament  si comme il auient aucune fois que l  en fet son testament selonc son estat au departir de son païs et  quant l  en est hors  l  en le fet des choses que l  en a portees de son païs ou que l  en a aquises de nouuel  ou des choses meismes qui demourerent  lesqueles puent estre lessiees en testament et ne furent pas lessiees ou premier testament .
En tous teus cas uauroit li premiers testamens et li derrains .
Pour ce que nous auons dit ci dessus que li premiers testamens ne uauroit riens se contrarietés estoit trouuee ou derrain  il est bon que nous esclerons quele contrarietés tout le premier quant il n  est pas rapelés especiaument .
La contrarietés si est tele  quant il lesse ou darrenier le contraire de ce qu  il lessa ou premier  si comme s  il dit  
Ie uueil que mi executeur prengnent .X. lb. que
Phelippes me doit et qu  il les doinsent as poures   et ou premier testament il est contenu qu  il auoit quitié au dit
Phelippe ces .X. lb.
En tel cas apert il que li derrains testamens est contraires au premier et  pour ce  conuient il que
Phelippes pait les .X. lb.
Ou s  il lessa ou premier a une certaine persone .X. lb. et il lesse ou derrain a cele meisme persone .C. s.  la persone ne puet demander que les .C. s du derrain testament  car il ne se puet aidier du premier testament puis qu  il fist mencion de li ou derrain  car il apert qu  il restraint les .X. lb. as .C. s.
Et si entendés que nous n  entendons pas se contrarietés est trouuee ou derrain testament en pluseurs cas de ce qui est contenu ou premier  nous n  entendons pas que li premiers testamens soit faus fors es cas ou la contrarietés sera trouuee  si comme s  il est ordené ou premier testament qu  aucuns me lessa le quint de son eritage ou autre certaine chose par reson de restitucion ou d  aumosne  et il n  en fet ou derrain testament point de mencion de moi ne il ne lesse pas a autrui ce qu  il me lessa  ie le puis demander par la reson du premier testament  tout soit contrarietés trouuee contre pluseurs qui furent nommé ou premier testament par le derrain testament .
Car la contrarietés qui est trouuee contre autrui et non pas contre moi ne me doit pas greuer .
Mes s  il auoit lessié a autre personne qu  a moi par le darrenier testament ce qu  il me lessa par le premier  ie ne le pourroie demander  car il aparroit par le darrenier testament qu  il ne uout pas que ie l  eusse .
Se aucuns fet .
II. testamens en diuers tans et chascuns uaut ou tous ou en partie par les resons dessus dites  et chascuns testamens doit estre demenés par diuers executeurs  - si comme s  il eslut autres executeurs au derrain testament qu  il ne fist au premier  - ce n  est pas contrarietés qui toille la uertu du premier testament  car il auient bien que li mors  pour haster s  execucion  ueut qu  elle soit mainburnie par .
II. peres de gens .
Mes en tel maniere puet estre la conclusions du derrain testament qu  ele rapele le pouoir des premiers executeurs  si comme s  il dit generaument  
Ie uueil que mi executeur aient tous mes biens pour acomplir ma derraine uolenté  .
Par teus mos seroit ostee la uertus du premier testament et li pouoirs des premiers executeurs .
Et pour ce  quant teus cas uienent auant  doit l  en mout bien prendre garde a la significacion des paroles qui sont contenues ou testament .
Toutes les fois que paroles sont dites soit en testament ou hors de testament  lesqueles paroles ont pluseurs entendemens  l  en doit prendre le meilleur entendement pour celui qui la parole dit  car l  en ne doit pas croire qu  aucuns die chose que li nuise a escient  deuant qu  il le dit si clerement et par si cleres paroles que autres entendemens n  i puet estre trouués .
Donques se aucuns fet testament et il a ou testament aucune parole oscure ou aucune ou il ait .
II. entendemens  l  en le doit iugier selonc l  entendement que l  en doit auoir pour sauuer s  ame  et se la parole est dite en autre querele  l  en la doit iugier que cil la dist a ceste fin qu  ele li uausist a sa querele gaaignier .
Et les paroles qui sont oscures doit on fere esclarcir  se eles pueent estre esclarcies  auant que l  en les mete en iugement .
Mes pour ce qu  eles ne pueent estre esclarcies en testament pour ce que cil qui les dist est mors  doit on iugier selonc la meilleur partie a son oes .
Et de ces paroles ou il a pluseurs entendemens et qui sont oscures  n  est il nus mestiers que l  en les escrise pour ce qu  aucuns n  i puise aucun malice  mes legerement le puet on sauoir et connoistre selonc ce que li cas auienent .
Si nous en souferrons a tant .
Il ne loit pas a tous a fere testament  car cil qui est sous aage en autrui bail ou en autrui garde ne puet fere testament  car il n  a riens  ne li forsenés ne li fous natureus  car il n  ont pas sens pour quel chose qu  il facent doie estre tenue  mes se li forsenés ou cil qui est cheus en frenesie firent testament auant que ce leur auenist  il uaut  neis s  il le rapeloient ou tans de la forsenerie ou de la frenesie  car chose qu  il facent en tel point ne leur doit greuer contre la bonne uolenté qu  il eurent deuant  ne cil qui point ne parolent  parce qu  il sont mu de nature ou si apressé de maladie qu  il ont perdue la parole  ne cil qui sont damné pour leur mesfet par iugement  car il n  ont riens  ne cil qui sont bani seur la hart du roiaume pour uilain cas de crime  de chose qu  il aient ou roiaume  car il mesfont tout le leur comme ataint du fet  puis qu  il n  osent droit atendre  ne hons de religion  que quanques il a est a s  eglise  essieutés les prelas et les autres religions ou aucuns puet auoir propre  si comme chanoines et prestres seculers  car teus gens pueent tenir leur eritages et fere ce que a leur religion apartient  et pour ce pueent il fere testament .
Mes bien se gardent en leur conscience comment il ordenerent des biens qui leur sont uenu de leur eglises  car mieus uaut qu  il les lessent a leur eglises qu  alieurs  se ainsi n  est qu  il uoient leur eglises en bon estat et qu  il soient meu par cause de pitié a lessier en autre lieu ce qu  il ont espargnié .
Aucune fois auient il que cil qui font leur testament sont deceu en ce qu  il cuident que ce qu  il lessent soit leur et il est a autrui  - si comme se aucuns lesse une piece de terre qu  il cuidoit qu  elle fust sieue et ele est a autre  - en tel cas doit on regarder pour quel cause il fu meus a lessier la  - ou pour fere restitucion de torfet  ou pour aumosne  ou pour amour charnele  ou en paiement de dete qu  il deuoit  - et se l  en uoit qu  ele fu lessiee pour dete ou restitucion de torfet  restors li doit estre fes de la ualeur de la chose  neis se il n  estoit ou prendre fors seur ce qu  il auroit lessié par reson d  aumosne  mes se li lais li auoit esté fes pour aumosne ou pour amour charnele  li lais seroit de nule ualeur  car l  en ne puet fere don ne aumosne d  autrui chose  ne l  aumosne que celui deuisa quant il fist son testament ne doit pas nuire a celui a qui l  en deuoit dete ou torfet .
Cil qui lesse aucun lieu saint ou aucune chose sainte et cuide qu  ele soit sieue et ele ne l  est pas  teus lais sont de nule ualeur .
Et se aucuns a aucune chose sainte ou sacree qui sieue soit  il la puet lessier en testament en lieu conuenable  ou a persone qui soit conuenable de tel chose receuoir .
Car s  aucuns lessoit demain les aournemens d  un autel a persone laie qui n  auroit point de chapele pour fere ent son pourfit  l  en ne le deuroit pas soufrir  car les choses qui sont establies pour
Dieu seruir ne doiuent estre en nule maniere mises hors des mains a ceus qui sont establi a fere le seruice
Nostre
Seigneur .
Se aucuns me lesse en son testament ce meisme qui est mien  li lais est de nule ualeur  car pour nient me lesse ce qui est ia mien  et ce cas auons nous mis en nostre liure pour aucune doute que nous auons ueue de ceus qui en leur testamens lessoient a leur fames  ou les fames a leur seigneurs  aucunes certaines choses de leur muebles ou de leur conquès  - si comme en disant  
Ie lesse a ma fame cele piece de terre qui siet en tel lieu   ou 
Ie lesse mon palefroi   ou aucune propre chose  - et quant il estoit mors  la fame disoit qu  ele auoit la moitié de son droit en ce qui li estoit lessié  si requeroit  pour ce qu  il li auoit le tout lessié en testament  que restors li fust fes de la moitié qui sieue n  estoit pas  ains estoit a la fame de son droit  et li executeur disoient encontre qu  ele se deuoit tenir pour païe puis qu  ele auoit tout ce qui fu lessié comment qu  ele l  eust eu  ou par son droit ou par la uertu du testament .
Et seur ce il se mistrent en droit .
Il fu iugié que nus restors ne seroit fes a la fame et que li testamens ne s  estendoit fors en tant comme cil i auoit qui le testament fist  et par cel iugement puet l  en ueoir que cil qui me lesse ce qui est mien ne me lesse riens .
Se aucuns fet testament et il ordene  puis le testament fet  le contraire de ce qu  il ordena ou lessa en son testament  li testamens  en cel cas  est de nule ualeur  si comme s  il me lessa en son testament .
XX. lb. que ie li deuoie et  après le testament fet  il me contraint a paier les .
XX. lb.  il apert qu  il rapele son testament de tant comme a moi monte  ou s  il me lessa une piece d  eritage et  après le testament fet  il la uent a moi ou a autrui  ie ne la puis pas après demander par reson de testament  car il apert que ce ne fu pas sa derraine uolentés que i  eusse cele terre par reson de testament .
Se une chose est lessiee entiere a pluseurs persones par mespresure  - si comme s  il dit ou testament  
Ie uueil que
Pierres ait mes cheuaus   et après il dit en cel testament meisme  
Ie uueil que
Iehans ait mes cheuaus   - li cheual doiuent estre departi moitié a moitié entre
Pierre et
Iehan  car il apert que li mors uout le pourfit de l  un et de l  autre  et chascune partie ne les puet pas tous auoir  si doit l  en suir la uolenté du mort au plus pres que l  en puet .
Quant aucuns lesse aucune chose a autrui et il nomme le non de celui a qui il lesse et oublie le seurnon  ou il nomme le non et le seurnon et pluseur se traient auant qui ont ce meisme non et le seurnon  - si comme l  en diroit demain
Pierre de
Clermont  et il i auroit pluseurs qui auroient non
Pierre de
Clermont  - l  en doit regarder en tel cas au quel
Pierre li mors entendi  et ce pourra l  en sauoir par presompcions  comme se li mors eut a fere ou a marcheander  ou prist le seruice de l  un et nient des autres  l  en doit entendre que ce fu a celi .
Et se l  en ni trueue pas teus presompcions  l  en doit regarder a autres  si comme se li uns est poures et li autres est riches  l  en doit mieus croire qu  il lessast au poure qu  au riche  si doit l  en baillier les lais a celi de qui l  en croit que li mors l  entendist .
Quant l  en lesse aucune chose certaine et la chose perit de soi meisme auant que celui soit mors qui fist le testament  ou après sa mort auant qu  ele soit baillie a celui a qui ele fu lessiee  sans la coupe des executeurs  - si comme se uns cheuaus est lessiés et il muert  ou une mesons et ele art  ou uins et il espant  - li damages est a celi a qui il fu lessiés  ne nus restors ne l  en doit il estre fes .
Et s  il ensuioit les executeurs pour auoir restor et leur meist sus que la chose seroit perie par leur coupes  se la coupe estoit tele que li executeur eussent la chose perie conuertie en leur pourfit  il seroient bien tenu a restorer le damage .
Mes s  il gardoient la chose en bonne foi dusques a tant qu  il eussent paié detes et torfès  et ele perissoit en cel delai  il ne seroient pas tenu a restorer le damage pour ce que detes et torfet doiuent estre paié auant que lais  si comme nous auons dit alieurs en cest chapitre meisme .
Se aucuns de ceus qui font leur testament lessent toutes leur bestes sans especefier autrement  s  il a fouc de brebis  l  en doit entendre que ce sont eles qu  il a lessiees .
Et nepourquant par le mot qui est si generaus  nous creons qu  il en porteroit tout ce qui est tenu pour beste  cheuaus  uaches  pourceaus et autres bestes  s  il les auoit .
Mes s  il disoit  
Ie lesse mon fouc de bestes   l  en n  i deuroit entendre que les brebis  car l  en ne dit pas fouc de uaches ne fouc de cheuaus  mais l  en dit bien fouc de pourceaus et fouc de brebis .
Et pour ce  s  il disoit  
Ie lesse mon fouc de bestes   il seroit entendu des brebis  et s  il disoit  
Mes fous de bestes   et il auoit pluseurs fous de brebis ou de pourceaus  il seroient tuit entendu  et s  il en ostoit aucune puis le testament fet ou il acroissoit d  autres  tous iours auroit li testamens uertu en croissant et en apetiçant .
Et se cil qui fist le testament ostoit tant de bestes que li remanans ne deust pas estre tenus pour fouc  li lais du fouc seroit de nule ualeur .
Et l  en doit entendre fouc ou il a tant de pourceaus ou de brebis qu  il i conuiegne une garde  car ce n  est pas fouc de bestes qui sont sans garde establie proprement pour eles  et pour ce a il es uiles bergiers et porchiers qui gardent les bestes de chascun de ceus qui bestes i ont si peu qu  il n  i uuelent pas metre propre garde pour si poi de bestes .
Et pour ce  se l  en l  apele fouc quant eles sont toutes ensemble  ne puet pas chascuns dire  de ceus qui bestes i ont  qu  il i ait un fouc de bestes .
Toutes choses qui sont lessies par leur propres nons en testament  s  eles empirent ou amendent puis le testament fet  li empiremens ou li amendemens est a celui a qui ele fu lessiee  car il est bien resons que cil qui puet auoir le damage ait le pourfit  si comme se aucuns lesse une piece de terre qu  il acheta ou pour le quint de son eritage et il  puis le testament fet  il fet meson ou uigne en ladite terre  sans rapeler le testament  cil a qui ce fu lessié en doit porter la terre tele comme ele est après la mort d  icel .
Et encontre ce  s  il auoit meson ou uigne en la terre lessie quant li testamens fu fes  et cil qui fist le testament ostoit la meson ou essartoit la uigne  cil a qui li lais seroit fes ne pourroit demander la chose fors que tele qu  il la trouueroit .
Et par ce que nous auons dit puet on entendre de toutes choses qui pueent amender ou empirier puis que li testament sont fet  si comme l  en uous a deuisé deuant . L  en puet bien selonc nostre coustume fere lais par condicion  si comme s  aucuns dit  
Ie lesse a ma fame mes muebles et mes conquès en tel maniere qu  ele garde mes enfans et qu  ele se maintiegne loiaument en gardant sa bonne renomee  et s  ele ne le fet ainsi  ie uueil qu  ele soit tenue a rendre a mes oirs ce que ie li lais . 
Se lais est fes en ceste maniere et la fame n  acomplist pas la condicion  - si comme se ele se demaine folement ou met les enfans hors de soi  - ele est tenue a rendre ce qui li fu lessié .
Et pour ce toutes les fois que lais est fes par condicion  cil qui les lais ueut auoir doit fere seurté as executeurs du mort qu  il a emplira la condicion en la maniere qu  il est contenu ou testament  essieutees les condicions qui sont contre
Dieu  si comme se aucuns disoit par erreur en son testament  
Ie lesse a
Pierre .C. lb. en tel maniere qu  il me uenge de
Iehan qui me bati   teus lais et teus condicions sont de nule ualeur  car  s  il auoit
Iehan batu  ne pourroit il demander ce qui li fu conuenancié par la reson de la laide euure  ne testamens ne doit mie estre fes selonc cruauté  mes selonc misericorde .
Et aussi ont li aucun lessié aucune fois a leur fames  ou les fames a leur barons  par tel condicion que cil qui seuruiuroit ne se remariast pas  mes ceste condicions est contre
Dieu  et pour ce nous est il auis en cel cas que cil qui seuruit n  est pas tenus a emplir la condicion  s  il ne le creanta a celi qui fist le testament  ou s  il ne uoua chasteé .
Et si ne doit pas pour ce perdre les lais  car resons d  amour et d  aumosne donne que li uns puet lessier a l  autre et bien en doiuent estre ostees les mauueses condicions .
Et par celes condicions que nous auons dites puet l  en entendre les autres qui doiuent estre tenues ou non tenues en testament .
uoir est que se l  oirs du mort ueut fere bonne sauue seurté as executeurs de paier tout ce qui est contenu en testament par leur main et par leur conseil  l  en ne li doit pas oster qu  il n  ait la possession des biens au mort  car se li executeur en portoient les biens pour le testament paier et il i auoit remanant par desseur le testament paié  si le doiuent il rendre a l  oir .
Il loit bien a l  oir qu  il face contraindre les executeurs qu  il rendent conte de ce qu  il ont fet du testament qu  il pristrent seur aus  pour .
II. resons  la premiere  si est pour ce que chascuns doit uouloir que la uolentés de son predecesseur soit acomplie  la seconde  si est pour ce que s  il i a remanant par desseur le testament paié  li pourfis en est siens  et quant il puet auoir aucun droit en la chose  bien est resons qu  il sache quoi  et ce ne pourroit il sauoir se contes n  estoit fes du testament .
Bon est  pour ce que les simples gens ne seuent pas la forme comment l  en doit fere testament et il en ont mestier a la fois en tel lieu ou il ne pueent auoir legierement conseil  que nous metons en nostre liure la general forme de fere testament  si que cil qui uourront fere testament i puissent trouuer essamplaire de fere testament  
En non du
Pere et du
Fil et du
Saint
Esperit  amen .
Ie 
Pierres de tel lieu  fes assauoir a tous presens et a uenir que ie  pour le pourfit de m  ame  en mon bon sens et en mon bon memoire  fes et ordene mon testament en la maniere qui ensuit  premierement ie uueil et ordene que toutes mes detes soient paiees et tuit mi torfet amendé  conneu ou prouué par deuant mes executeurs . 
Et bien doit nommer et especefier en son testament toutes les detes et tous les torfès dont il puet estre souuenans  car c  est grans pes et grans deliurance as executeurs et a ceus meismes qui sont dit ou testament  as executeurs pour ce qu  il sont certain de la uerité sans peine par le tesmoignage de celui qui fist le testament  et a ceus qui sont nommé ou testament pour ce qu  il sont deliure du prouuer .
Et ce qui n  est dit ou testament   mes detes et mes torfès conneus ou prouués par deuant mes executeurs   il les conuient prouuer par .
II. loiaus tesmoins  aussi comme on feroit par deuant autre iuge en autres quereles  car de la querele du testament sont li executeur iuge en ce cas et en autres selonc le pouoir qui leur est donnés ou testament  et se cil qui fet le testament nomme en son testament aucunes de ses detes ou de ses torfès  pour ce ne doiuent pas perdre li autre qui loiaument le uuelent prouuer .
Après doit on dire ou testament  - quant les detes et li torfet sont paié et especefié  ou dit en general conneu ou prouué par deuant mes executeurs  - ce que l  en ueut lessier et departir pour l  ame de li pour reson d  aumosne  et puis quant l  en a dit a qui et combien  on doit dire et deuiser seur quoi il sera pris  si comme seur muebles  ou seur conquès  ou seur le quint de son eritage  ou seur toutes ces .
III. choses  se l  une ou les .
II. ne pueent soufire .
Et après doit on nommer ses executeurs et donner pouoir de metre le testament a execucion en disant  
Et pour toutes ces choses dessus dites mainburnir  i  ai esleu executeurs
Phelippe 
Guillaume et
Iehan   et doit nommer leur seurnons  et leur doit donner plein pouoir de receuoir et de paier  et pleniere saisine des biens de quoi li testamens doit estre paiés  et pour le peril que l  uns des executeurs ou li dui n  aient tel essoine qu  il ne puissent entendre a la besoigne du testament  il est bon qu  il doint pouoir a tous ensemble et a chascun en par soi  se li autre n  i pueent estre .
Et après ce doit metre le tans que ce fu fet  et seeler loi de son seel et du seel a ses executeurs  se ce sont persones qui aient seaus .
Et se cil qui fet le testament n  a point de seel  il le doit fere seeler de seel autentique  si comme de seel de baillie ou de court de crestienté  car li seaus d  un simple prestre ne uaut que pour un tesmoing  mais se .
II. prestre i metent leur seaus  il soufist quant il tesmoignent en la letre qu  il furent present au fere le testament  ou il l  oïrent recorder par celi qui fist le testament et leur requist qu  il i meissent leur seaus .
Et se cil qui fist le testament est apressés de maladie  par quoi il ne puet pas tant atendre que gent i uiegnent qui le puissent tesmoignier par seel  s  il est tesmoigniés par uiue uois  il soufist en la maniere que nous auons dit alieurs en ce chapitre meisme . S  il auient qu  aucuns face son testament et li executeur ont tel essoine qu  il demeure par leur essoine a estre mis a execucion  pour ce ne doit pas li testamens estre anientis  ainçois est resons que si tost comme la connoissance en uient a sainte
Eglise ou au seigneur de la terre  il doiuent fere metre le testament a execucion par loial gent pour le pourfit des ames .
Tout soit il ainsi que li cuens qui tient en baronie a la connoissance des testamens quant l  en uient a li  nepourquant il ne puet defendre  se debas est de testament que li ples ne soit en la court de crestienté  mes que ce soit auant que ples soit entamés par deuant li .
Et se ples de testament est mis a fin en la court laie  ne comment qu  il soit mainburnis  ne pour quel que gent que ce soit  il loit a la court de crestienté qu  il sache comment il en a esploitié  si que  s  il i a qu  amender  par li doit estre amendé  car a aus apartient ce qui est fet pour le sauuement des ames plus qu  a autrui .
Ici fine li chapitres des testamens  liquel ualent et liquel non .
Ici commence li trezismes chapitres de cest liure  liqueus parole des douaires que les fames doiuent auoir après la mort de leur maris par la reson de leur mariages .
Bon est que  après ce que nous auons parlé ou chapitre deuant cestui des testamens  que nous  en cest chapitre qui ensuit après  parlons des douaires pour ce qu  après ce que cil qui sont en mariage ont ordené leur testament et leur derraine uolenté et ils sont trespassé de cest siecle  il est mestiers que leur fames qui demeurent esbahies et desconfortees  soient gardees que force ne leur soit fete en ce qu  eles ont aquis par la reson du mariage après le decès de leurs maris  et pour ce nous dirons queus douaires eles doiuent auoir et comment eles les doiuent tenir selonc nostre coustume .
Par general coustume  la fame en porte en douaire le moitié de tout l  eritage que ses barons auoit de son droit au iour qu  il l  espousa  s  il n  est ainsi que ses barons ait eu autre fame de laquele il ait enfans  car adonques n  en porte ele pour son douaire que le quart de l  eritage son baron  car li enfant de la premiere fame en portent la moitié dont leur mere fu douee et  se li hons a eu .
II. fames et enfans de chascune fame  la tierce fame n  en porte que l  uitisme  et ainsi poués entendre de la quarte fame le seizisme .
Mes combien que li barons ait eu de fames  s  il n  en a enfans  li douaires de cele qui après uient n  en est point apeticiés  car l  eritages du baron demeure en autel estat comme il estoit quant il espousa cele de qui il n  a nul enfant .
En plet de douaire n  a point de contremant ne de iour de conseil  mes il i a iour de ueue  et pour ce que la fame ne soit damagie pour le delai  li iuges  si tost comme ele le requiert  doit prendre en sa main tout ce qu  ele demande par reson de douaire  et puis connoistre en presence de partie s  ele i a douaire ou non .
Se uns hons  par nostre coustume  a une fame de laquele il ait enfans et la mere muert  li hons ne lera pas pour ses enfans  s  il li plest  a uendre son eritage  tout soit ce que la mere as enfans fust douee de la moitié  car douaires par nostre coustume  n  aherite mie enfans en maniere que li peres ne puist fere sa uolenté de son eritage puis la mort de sa fame . S  il auient qu  uns hons uende son eritage au tans de sa fame et la fame ne ueut renoncier a son douaire  li hons puet garantir le marchié au uiuant de li maugré sa fame .
Et  se la fame muert auant de l  homme  il le garantist a tous iours  et se li hons muert auant  la fame en porte son douaire  mes si tost comme ele ua morte  l  eritages reua a celi qui l  acheta  tout soit ce qu  ele ait enfans de celi qui le uendi .
Et par ce apert il bien que li enfant ne sont pas erité par la reson du douaire leur meres selonc nostre coustume .
Encore ui ie un iugement par lequel il apert bien que li enfant ne sont pas erité par la reson des douaires  car uns gentius hons si eut .
III. fames  de la premiere et de la seconde il eut filles et de la tierce il eut fius et filles  après li gentius hons mourut  les filles de la premiere fame demanderent la moitié de l  eritage par la reson que leur mere en fu douee  les filles de la seconde fame demanderent le quart de l  eritage pour la reson du douaire leur mere  et li fius masles de la tierce fame demanda l  ainsneece de tout l  eritage son pere  c  est assauoir les .
II. pars des fiés et le mestre manoir et l  homage de l  autre tierce partie de ses sereurs  tout fust ce qu  eles fussent ainsnees des premiers mariages .
Et seur ce se couchierent en droit .
Il fu iugié que l  oirs masles de la fame derraine en porteroit l  ainsneece  c  est assauoir les .
II. pars des fiés et le chief manoir et l  homage de ses sereurs de la tierce partie .
Fame qui tient meson en son douaire la doit atenir de couuerture et de closture soufisant .
Se fame tient bois en douaire  ele ne le puet couper deuant qu  il a .
uII. ans acomplis .
Se fame tient uignes en douaire  il conuient qu  ele les maintiegne en tel maniere qu  eles ne soient essillies .
La fame  par nostre coustume  en porte en son douaire le chief manoir  tout soit ce que ce soit forterece  et tout l  enclos  tout soit ce qu  il soit tenus de pluseurs seigneurs  et cel cas de la forterece ai ie ueu debatre et puis aprouuer par iugement .
Il est ou chois de la fame  quant ses barons est mors  de lessier tous les muebles et toutes les detes as oirs et d  en porter son douaire quite et deliure .
Et s  il li plest  ele puet partir as muebles  et  s  ele i part  ele est tenue a sa part des detes  et puis qu  ele a pris l  un des chois  ele ne puet pas recouurer a l  autre  ains conuient qu  ele en suefre son preu ou son damage .
Or est assauoir se ele en ueut porter sa part des muebles  se ele fera seurté as oirs de paier sa part des detes .
Il fu iugié a
Creeil  qui est des membres de la conteé de
Clermont  qu  ele n  estoit pas tenue a fere seurté  car li oirs se puet defendre enuers les deteurs qu  il n  est tenus enuers aus que de sa partie .
Mes il est bonne chose  - s  il est denoncié au iuge qu  ele ait petit eritage pour sa part des detes paier et qu  ele use folement des muebles  ou qu  ele s  en ueut aler hors du païs  - que li siens soit arestés dusques a tant qu  ele ait fet bonne seurté au seigneur .
Mes se ele ueut  ele ne se iusticera fors par la court de crestienté ou tans de sa ueueté .
Quant fame se remarie  elle reuient du tout en la iuridicion de la court laie .
Ou point que la fame muert qui tient en douaire  li douaires uient as oirs ou point qu  il est ou tans du trespassement a la fame  tout soit ce qu  il i ait bois aagié a couper  ou uignes prestes a uendengier  ou bles ou mars pres a soier  ou prés a fauchier .
Mes s  il i a rentes ou deniers deus dont li termes soit passés ains qu  ele muire  teles detes sont as oirs de la fame ou a son testament aemplir  se ele le deuise .
La general coustume des douaires  de ce que la fame en porte la moitié de ce que li hons a au iour qu  il l  espouse  si comme i  ai dit dessus  si commença par l  establissement le bon roi
Phelippe  roi de
France  liqueus regnoit en l  an de grace .
MCC. et .
XIIII.
Et cest establissement commanda il a tenir par tout le roiaume de
France  essieutee la courone et plusieurs baronies tenues du roiaume  lesqueles ne se partissent pas a moitié pour le douaire  ne n  en portent les dames en douaire fors ce qui leur est enconuenancié en fesant le mariage .
Et deuant cest establissement du roi
Phelippe nule fame n  auoit douaire fors tel comme il estoit conuenancié au marier .
Et bien apert que la coustume estoit tel anciennement par une parole que li prestres fet dire a l  homme quant il espouse  car il li dit  
Du douaire qui est deuisés entre mes amis et les tiens te deu . 
Se terre eschiet de costé a celi qui est mariés  comme d  oncle ou d  antain  de frere ou de sereur ou de plus loingtien degré de lignage  et li hons muert  la fame n  a nul douaire en tel maniere d  escheoite  mes se aucune tel escheoite escheoit a l  homme auant qu  il ait espousé  il est aperte chose qu  ele en est douee aussi bien comme du propre eritage a l  homme .
Se aucune descendue d  eritage uient a l  homme ou tans qu  il a fame  comme de son pere ou de sa mere  de son aiol ou de s  aiole  ou de plus loing en descendant  et l  hons muert puis cele descendue ains que la fame  la fame en porte la moitié par la reson de douaire  mes se la descendue ne uient deuant que l  hons est mors  tout soit ce qu  ele en ait enfans  elle n  i puet demander douaire  car li barons n  en fu onques tenans  ains uient as oirs  et se li oir ne sont aagié  la garde des oirs et des eritages apartient a la mere et aussi tenroit ele la garde de toutes les autres escheoites qui uenroient a ses enfans sousaagiés .
En un cas auroit bien fame douaire de l  eritage dont ses barons n  auroit onques estés tenans ne prenans  c  est assauoir se uns hons se marie et il a mere  laquele mere tient eritage en douaire de par le pere au marié  se cil mariés muert et sa mere aussi après qui tenoit en douaire  en ce douaire la fame du marié en porte la moitié de ce que la mere tenoit en douaire  car il estoit ia descendus du pere au marié le mariage durant  si que la mere n  i auoit que sa uie  et pour ce reuient il au secont douaire aussi comme se la dame fust morte au uiuant de son fil .
Trois cas sont es queus li oir n  en portent pas le douaire aussi uestu comme il le trueuent .
Li premiers cas si est quant fame baille a moitié a gaaignier les terres qu  ele tient en douaire  car en cel cas  s  ele muert ainçois que li bien soient despoillié  li gaaigneres en porte sa moitié  s  il n  est ainsi que li oirs uueille rendre au gaaigneur les cous resnables qu  il i a mis  car la fame ne puet garantir marchié qu  ele face de son douaire puis le tans de sa mort  ne il n  est pas resons que li gaaigneres perde ce qu  il i a mis par cause de bonne foi .
Et nepourquant en aucun cas i pourroit bien li gaaigneres folement metre  si comme s  il le prenoit a pluseurs annees a femer  ou a marler ou a uigne planter  car en cel cas li oir ne sont tenu a tenir le marchié puis la mort de la fame ne a teus cous rendre . -
Li secons cas si est se fame a baillié son douaire a ferme de grain ou de deniers et ele muert auant que les despueilles soient leuees  en cel cas ne doiuent prendre li oir que ce que li fermier doiuent  s  il ne uoit que la chose fust baillie a mal resnable pris  car adonques puet prendre l  oirs toutes les despueilles par le gaaignage paiant . -
Li tiers cas pour quoi li oir n  en portent pas ce qui est seur le douaire si est le bois quant il est coupés  ou les uignes quant les grapes sont coupees  ou les blés ou les mars quant il sont soié auant la mort de la fame  car ce sont mueble qui sont desseuré de l  eritage .
Mes aucunes fraudes en pourroit on fere la ou il auroit a amender  si comme se l  en hastoit le bois a couper ains qu  il eust aage de .
uII. ans  ou les uignes uendengier en uerius  ou les despueilles soier trop uers  et puis mourust la fame ains le terme que ces choses deussent estre despoillies .
En ce cas pourroit li oirs les despueilles prendre se eles estoient seur l  eritage .
Et seroient li oir de la fame morte tenu a rendre les damages de ce que cil bien auroient esté trop tost despoillié  neis se li bien estoient mis hors du douaire auant que la fame mourust  car ce seroit torfès après et  pour ce  auroit li oirs action de demander teus manieres de torfès as oirs de la fame ou as executeurs  s  ele auoit executeurs qui tant eussent des biens a la fame qu  il peussent teus damages restorer .
Encore ui ie fere un iugement par lequel il apert que li oir ne sont pas erité par la reson des douaires leur meres  et fu li iugemens teus qu  uns cheualiers si eut .
II. fames  de la premiere il eut un fil  de la seconde il eut un fil et une fille .
Li cheualiers mourut et sa fame aussi  li enfant partirent selonc la coustume du païs  puis auint que li fius masles de la derraine fame mourut  sa suers uout auoir s  escheoite par la reson de ce qu  ele estoit sa suers de pere et de mere et par la reson de ce que leur mere auoit esté douee de ce qu  ele et ses freres auoient en porté en partie  auquel douaire auoir il n  auoit plus d  oir que li . A ce respondi l  oirs masles de la premiere fame et disoit qu  a lui apartenoit ceste escheoite par .
II. resons  la premiere pour ce que suers ne partissent pas a nule escheoite de costé  la seconde reson pour ce que douaires n  aheritoit pas par la coustume de la conteé  et comme l  eritages uient de par son pere qui fius il estoit et oirs masles  il requeroit a auoir l  escheoite de l  eritage  et seur ce se mistrent en droit .
Il fu iugié que l  oirs masles en porteroit la dite escheoite et que la suers n  i auroit riens  et par ce apert il que douaires n  aherite pas selonc la coustume de la conteé .
Ce que nous auons dit par pluseurs resons que douaires n  aherite pas par la coustume de
Beauuoisins  nous l  entendons des eritages qui sont tenu en fief  car li eritage qui sont tenu en uilenage se partissent selonc les douaires  si comme s  il auient qu  uns hons ait .
III. fames et enfans de chascune fame et après li pere muert  li enfant de la premiere fame en portent la moitié de tous les uilenages par la reson de ce que leur mere en fu douee  et li enfant de la seconde fame en portent de l  autre moitié la moitié  c  est a entendre le quart de tout l  eritage  pour ce que de tant fu leur mere douee  et li enfant de la tierce fame en portent de l  autre quart la moitié  c  est a entendre l  uitisme de tout  pour ce que de tant fu leur mere douee  et quant ces parties sont fetes il demeure en l  eritage .I. uitisme .
Ou s  il n  i a que les enfans de .
II. fames  li premier en ont portee la moitié  et li secont le quart  il demeure en l  eritage .I. quart a partir .
Si doit l  en sauoir que li quars  s  il n  i a que .
II. peres d  enfans  ou l  uitismes  s  il i a enfans de .
III. fames  se doit partir egaument entre tous les enfans  soient premier ou secont ou tiers  autant a l  un comme a l  autre  car la partie du pere qui demoura sans estre chargie de douaire nus des enfans n  i a auantage ne ainsneece  en ceus qui sont tenu en uilenage  car des fiés parlerons nous ou chapitre de descendement et d  escheoite  comme il se deuisent .
Tout soit il ainsi que les dames  par la coustume de
Beauuoisins  en portent les fortereces en douaire  nous l  entendons de celes fortereces qui ne sont pas chastel  liquel sont apelé chastel par la reson de ce qu  il sont chief de la conteé  si comme
Clermont ou
Creeil  car nus de ceus n  en seroit portés en douaire .
Nepourquant si tost comme li sires du chastel est mors  la dame doit demourer en la saisine du manoir du chastel dusques a tant que li oirs li ait fet manoir soufisant selonc le douaire de la terre et ou lieu la ou li douaires siet  tout soit ce que la dame ait autres manoirs de son eritage .
Et ce ueismes nous iugier pour la dame de
Milli en l  ostel le roi .
Car quant ses sires fu mors  si oir de la premiere fame qu  il ot eue la debatirent qu  ele ne deuoit pas auoir le chastel de
Milli en douaire pour .
II. resons  la premiere resons si est pour ce que leur mere en auoit esté douee  la seconde resons si est pour ce que c  estoit chastelerie .
Ne onques pour ces resons ne demoura qu  ele ne l  en portast par iugement et  par ce  apert il encore bien que li oir ne sont pas aherité en
Beauuoisins selonc les douaires es eritages qui sont tenu en fief  car s  il en fussent aherité aussi comme il sont en
France  elle n  i eust pas eu douaire puis que li sires de
Milli eust eu autre fame et enfans de cele premiere fame  ainçois l  en eussent porté li premier enfant pour le douaire leur mere .
Tout soit il ainsi que la seconde fame ou la tierce en porte tout le manoir en douaire par la coustume de
Beauuoisins  pour ce n  est il pas a ses enfans qu  ele a de celui pour qui ele en porte le manoir en douaire  ainçois quant ele est morte reuient li manoirs a l  oir masle du mort ainsné hors part des autres .
Nous auons ueu pluseurs ples entre les dames ueues d  une partie et les executeurs ou les oirs du mort de l  autre seur ce que  quant la dame renonçoit as muebles et as detes  si en uouloit ele porter sa plus bele robe a parer et son plus beau lit fourni et de chascune maniere de ioiaus le plus bel  si comme le plus beau hanap  le plus bel anel et le plus beau chapel  si que nous auons ueu en aucuns lieus  la ou il a esté soufert par debonaireté  qu  ele en portoit bien autant ou plus de muebles comme il demouroit as oirs ou as executeurs .
Et aucune fois auons nous ueu que quant ele uouloit partir as muebles et as detes  si en uouloit ele porter hors part ce qui est dit dessus .
Mes 
Dieu merci  cis debas est uenus par deuant nous en iugement a
Clermont et a esté iugié que quant li sires est mors  soit que la dame uueille partir as muebles et as detes ou soit qu  ele i renonce pour ce que les detes sont grans et li mueble petit  ele en porte tant seulement hors sa part sa robe de chascun iour  la derraine qu  ele auoit acoustumé a uestir a chascun iour ou tans que ses barons acoucha malades  et son lit tel comme ele l  auoit acoustumé plus communement pour son gesir  et tiut autre mueble  queus qu  il soient  doiuent uenir a partie  s  ele partist as muebles et as detes .
Et s  ele i renonça  tout doit estre deliuré as executeurs que li mors establi ou as oirs  ce qui demeure après le testament paié .
Et cel iugement entendons nous aussi bien entre ceus de poosté qui sont de franche condicion comme entre les gentius hommes .
Nus ne doit douter quant mueble uienent en partie entre les dames ueues et les oirs et les executeurs de leur seigneurs  et il i a bles semés ou tremois  ou uignes fetes dusques a tant que la nessance de la grape i pert  que teus despueilles ne uiegnent a partie aussi comme li autre mueble  car ce sont mueble par la coustume de
Beauuoisins .
Et des cous qui i sont encore a metre auant que l  en puist teus muebles leuer  chascune partie i doit metre selonc la partie qu  il en doit porter des muebles  car ce ne seroit pas resons que li executeur feissent soier les bles ou uendengier les uignes as cous de l  execucion  des queus la dame en porteroit sa part  et pour ce i doit chascuns metre son auenant . S  il auient que li mors muire auant que blé soient semé  mes les terres ont leur roies ou aucunes de leur roies  ou les uignes sont fouïes ou taillies ou prouignies  mes les grapes n  i aperent pas encore  en teus cas ne uienent pas les despueilles qui puis i sont mises en partie  mes li labourages tant seulement de tans passé  si comme se les iaschieres sont fetes au uiuant du seigneur et li douaires a la dame li est assis en terres uuides  se les iaschieres furent fetes du sien et du son seigneur il est bien resons que ce qui i fu mis de sa partie li soit rendu de ceus qui en portent les iaschieres toutes fetes .
uoir est quant il conuient que li douaires soit essieutés de la partie as oirs  la coustume est tel que la dame qui ueut auoir le douaire  fet la partie et  quant ele a la partie fete  l  oirs du mort prent laquele partie qu  il li plest  et pour ce est il bon a la dame  s  ele met les terres uuides d  une part et les pleines d  autre  qu  ele face retenue que  se li oir ou li executeur prenentles terres pleines  que sa partie des muebles li soit sauuee  car s  ele lessoit courre la partie simplement sans fere retenue  ele n  auroit nul restor des terres pleines  pour ce qu  il sembleroit qu  ele auroit tout aualué l  un contre l  autre .
Douaires est aquis a la fame si tost comme loiaus mariages et compaignie charnele est fete entre li et son mari  et autrement non .
Ici fine li chapitres des douaires .
Ci commence li quatorzismes chapitres de cest liure liqueus parole de descendement et d  escheances de costé  et de parties d  eritages  et de raport  et des dons qui ne font pas a soufrir  et de fere homage a son seigneur .
Mout de diuerses coustumes sont en parties d  eritages qui uienent en descendant ou par escheoite de costé par le roiaume  et pour ce nous en parlerons en cest chapitre et dirons comment parties se doiuent fere en fief et en uilenage  et si dirons la disference qui est entre descendement et escheoite de costé  et si parlerons des rapors que cil doiuent fere qui uuelent partir et comment li don outrageus ne doiuent pas estre soufert  et comment li oir doiuent trere a leur seigneur pour fere leur homages .
Descendemens si est quant eritages descent de pere as enfans ou d  aiol as enfans de ses enfans  si comme il auient qu  uns hons a enfans et cil ont enfans  et li premier enfant muerent ains que leur aiol  si que l  eritages descent de l  aiol as derrains enfans  ou quant eritages descent de par la mere ou de par l  aiole .
Tous eritages qui ainsi uienent  l  en doit dire que c  est descendemens .
Escheoite si est quant eritages descent de costé par la defaute de ce que cil qui muert n  a nus enfans  ne nul qui de ses enfans soit issus  si que ses eritages eschiet a son plus prochien parent si comme a ses freres  ou a ses sereurs s  il n  i a nus freres  ou a ses oncles s  il n  a ne freres ne sereurs  ou a ses antains s  il n  a ne freres ne sereurs ne oncles  ou a ses cousins germains ou a ses cousines germaines s  il n  a nul plus prochien  ou a son plus prochien parent dedens le quart degré de lignage .
Quant eritages uient en descendant  s  il descent a sereurs  l  ainsnee en porte des fiés le chief manoir et li remanans si est partis igaument a chascune  et uienent les mainsnees en l  homage de l  ainsnee sereur de tel partie comme eles en portent  et l  ainsnee suers ua a l  homage du seigneur de sa partie d  eritage qu  ele en porte et des homages de ses sereurs .
Se eritages descent a enfans  ou il ait oir masle  l  oirs masles ainsnés en porte le chief manoir hors part et après les .
II. pars de chascun fief  et li tiers qui demeure doit estre departis entre les mainsnés egaument autant a l  un comme a l  autre  soient frere soient sereurs  et de leur parties il uienent en l  homage de leur frere ainsné .
Se uilenages uient a enfans en descendant ou en escheoite  il n  i a point d  ainsneece  ains en porte autant li mainsnés comme li ainsnés .
Nous apelons uilenage eritage qui est tenus de seigneur a cens ou a rente ou a champart  car de celi qui est tenus en fief  l  en ne doit rendre nule tel redeuance .
Il a grant disference entre fief qui uient en descendant et fief qui eschiet de costé  si comme il apert par pluseurs cas que uous orrés .
Li premiers cas si est que le fief qui uient as oirs en descendant il i a ainsneece  car l  oirs masles ainsnés en porte les .
II. pars et l  homage de ses mainsnés  si comme i  ai dit dessus .
En escheoite de costé n  a point d  ainsneece  ains en porte autant l  uns comme l  autres et ua chascuns de sa partie a l  homage du seigneur .
Li secons cas si est que sereurs partissent au tiers du fief qui uient en descendant et eles n  en portent riens du fief qui uient par reson d  escheoite puis qu  il i ait oir masle aussi prochain du lignage au mort comme ele est  mes s  il n  i auoit oir masle aussi prochain ele en puet porter l  escheoite .
Li tiers cas si est que nus fiés qui uient en descendant ne doit rachat au seigneur en la conteé de
Clermont  essieutés les fiés et les arrierefiés de
Bules et de
Conti  car cil doiuent rachat au seigneur  et de fil au pere .
Et tuit li fief qui uienent de costé doiuent rachat as seigneurs .
Marie  gentius fame  proposa contre
Iehane  sa sereur mainsnee  qu  ele deuoit auoir l  homage de li de la moitié du fief qui leur estoit descendus de leur pere et de leur mere  et demandoit a auoir le chief manoir hors partie . A ce respondi
Iehane qu  entre sereurs n  auoit point d  ainsneece  par quoi ele uouloit partir en la meson et en l  eritage moitié a moitié  et uenir de sa partie a l  homage de son seigneur  et seur ce se mistrent en droit .
Il fu iugié que
Marie l  ainsnee sueurs en porteroit le manoir hors part et  de la moitié de l  autre demaine  ele auroit l  homage de sa sereur mainsnee  par quoi il apert que suers n  a ainsneece fors ou manoir .
Certaine chose est que tant comme l  en puet sauoir qu  il soit nus drois oirs qui soit uenus en descendant  soit masles soit femele  nus  combien qu  il soit prochains  qui soit de costé  n  en puet porter l  eritage ne les muebles se n  est pas la reson de l  execucion au mort  c  est a dire s  il auient que i  aie freres et i  ai enfans et mi enfant ont enfans  et tuit li premier muerent auant que moi  fors que li derrain qui me sont ia ou quart degré de lignage en descendant  il en porteroient auant mon eritage et mon mueble  - lequel mueble ie n  auroie pas lessié pour m  ame -  que ne feroit mes freres ou autres combien qu  il me fust pres  liqueus m  apartient de costé  car nus qui m  apartiegne de costé n  en doit porter le mien comme oirs tant comme l  en puist trouuer oir qui soit uenus de moi en descendant  combien qu  il me soit eslongiés par la mort des peres et des meres .
Car l  oirs qui uient en descendant represente tous iours la persone du pere et de la mere du droit qui pouoit uenir au pere et a la mere en descendant .
Il est dit dessus que sereurs ne partissent pas en fief qui uient de costé puis qu  il i ait oir masle aussi prochain du costé dont l  eritages uient  mes il est uoir que se ce sont uilenage eles i partissent  soit qu  il i ait oir masle ou non  et en porte autant la suers comme l  oirs masles  car comment que uilenage uiegnent il se departent par testes autant a l  un comme a l  autre  soient masles soient femeles .
En descendant de fief ne puet auoir qu  une ainsneece entre les oirs uiuans et que ce soit uoir  il est aprouué par un iugement qui ensuit 
Uns cheualiers  a son uiuant  maria son ainsné fil et li donna de son eritage  après li cheualiers mourut .
Il eut autres enfans et l  ainsnés qui mariés estoit esgarda qu  il ne feroit pas son pourfit de uenir a l  ainsneece du descendement son pere  pour ce qu  il conuenoit  s  il en uouloit porter  qu  il raportast ce que ses peres li auoit donné a mariage  et quant ses freres l  ainsnés après uit que ses freres ainsnés ne se treoit pas a l  ainsneece du descendement leur pere  il requist a auoir l  ainsneece du descendement contre ses mainsnés . A ce respondirent li mainsné qu  il n  auoit ou descendement point d  ainsneece pour ce que leur freres ainsnés qui uenist a l  ainsneece s  il uousist  en auoit tant porté de l  eritage son pere qu  il se tenoit a paié de l  ainsneece  et pour ce il requeroient que li remanans fust partis egaument entre aus autant a l  un comme a l  autre  et seur ce il se mistrent en droit .
Il fu iugié que pour ce que li ainsnés auoit en porté du pere tant qu  il se tenoit a paié de l  aisneece  li ainsnés après n  en pouoit point demander  ains partiroient igaument le descendement du pere et uenroit chascuns de sa partie a l  homage du seigneur .
Et en ce cas gaaigna li sires les homages des mainsnés  car se li ainsnés qui fu mariés au tans le pere se fust tres a l  ainsneece du descendement  il en eust porté les homages des mainsnés  et pour ce qu  il ne s  i traïst et nus des autres ne pouoit demander l  ainsneece furent li homage des mainsnés aquit au seigneur .
Et par cel iugement poués uous entendre que cil que peres et mere marient ont le chois d  aus tere s  il leur plest  ou de raporter ce qu  il ont en porté et reuenir a la partie du descendement .
Cil qui ueut partir a descendement et auoit en porté aucune chose du pere et de la mere  doit raporter tout entierement ce qu  il en porta  s  il n  est ainsi qu  il l  ait mis hors de sa main si qu  il ne le puet raporter .
Et adonques il conuient qu  il raporte la ualeur que la chose ualoit ou point qu  ele li fu baillie  soit muebles soit eritages  et quant il aura raporté il doit partir au descendement aussi comme s  il n  en eust onques riens porté .
Se aucuns en a porté eritage et il ne le ueut raporter pour ce qu  il a edefié sus  ou il a amendé le lieu  ains ueut raporter la ualeur de tant comme il ualoit quant il l  en porta  ce ne soufist pas  ains conuient qu  il raport l  eritage atout son amendement  car l  amendemens qui est fes en l  eritage qui puet reuenir en partie doit estre ou pourfit de chascun de ceus qui partie i pueent auoir .
Quant aucuns en porte eritage le pere et la mere uiuant et il a l  eritage empirié si qu  il n  est pas de la ualeur pour partir au remanant  il doit raporter la ualeur qu  il ualoit au tans qu  il li fu bailliés  car l  empiremens qu  il a fet en l  eritage ne doit pas estre ou damage d  autrui .
Il est dit dessus qu  il loit a celui que peres et mere marient qu  il se tese  s  il li plest  de uenir a partie et se tiegne a ce qui li est donné .
Nepourquant li dons pourroit bien estre donnés si outrageus  que li peres et la mere donnerent  qu  il ne seroit pas a tenir  car il ne loit pas au pere ne a la mere a donner tant a l  un de leur enfans que li autre en demeurent orfelin et deserité .
Donques est ce a entendre que li dons soit resnables selonc ce qu  il ont si que li autre oir n  en demeurent pas deserité  car il auient bien que li peres et la mere aiment tant un de leur enfans plus des autres qu  il uourroient qu  il puist estre erités de tout le leur  et ainsi demourroient li autre sans terre .
Nepourquant coustume suefre bien que cil que peres et mere marient ait plus qu  il n  en porteroit en sa partie  mes que ce ne soit trop outrageusement .
Et cil outrages doit estre refrains par le iuge a la requeste des autres oirs après la mort du pere et de la mere  car tant comme il uiuent pueent il et doiuent garantir a leur enfans ce qu  il leur ont donné a mariage .
Quant il auient qu  aucuns fiés uient par reson de succession ou d  escheoite  il ne doiuent pas atendre que li seigneurs de qui il doiuent tenir le fief les semoigne a uenir a leur homage  car li sires n  est pas tenus de leur fere sauoir qu  il i uiegnent  ainçois i doiuent il uenir dedens les .
XL. iours que li fiés est escheus ou descendus  ne ne doiuent riens leuer du fief qui apartiegne a eritage  deuant que li homage sont presenté a fere au seigneur .
Et s  il ne le font en ceste maniere  li sires de qui li fiés doit estre tenus puet sesir le fief et fere pour sien quanque il pourra leuer des issues dusques a tant que li oir de la chose treront a son homage . S  il auient qu  aucuns tiegne son fief sans fere homage et li sires ne giete pas la main au fief pour ce qu  il n  en set mot  ou pour ce qu  il regarde qu  il n  est pas tenus a fere sauoir a celi a qui li fiés est uenus ou escheus qu  il uiegne a son homage  et cil tient la chose et lieue grant tans  et après ce qu  il l  a tenu grant tans sans seigneur  li sires i ueut ieter la main  il le puet  s  il li plest  tenir autant de tans sans homme comme cil qui en dut estre ses hons le tint sans seigneur  essieutés ceus qui tienent en bail .
Car se aucuns soufroit a celi qui tient en bail a leuer les despueilles du fief dont il doit estre ses hons et il uouloit tenir le fief en sa main autant sans homme comme il l  auroit tenu sans seigneur  et l  oirs de l  eritage uenoit en aage dedens cel tans  li sires ne le pourroit pas refuser pour le mesfet de celi qui le tint en bail .
En un cas est li sires tenus a fere sauoir a ceus qui doiuent estre si homme qu  il uiegnent a son homage a certain iour et en certain lieu  liqueus iours ait .
Xu. iours d  espace au mains .
Quant seignourages se change de main en autre  - si comme il auient qu  uns hons muert qui a homages et la successions et li drois des homages uient a son oir  - en cel cas l  oirs doit fere sauoir a ceus qui furent homme son pere qu  il uiegnent fere leur homages en la maniere dessus dite  et aussi quant seignourages se change en autre maniere par don ou par achat ou par escheoite .
Et par ce puet l  en entendre briement quant aucuns sires uient a terre  il doit fere sauoir a ses hommes qu  il uiegnent a son homage  et quant cil qui tienent de seigneur uienent a terre  il doiuent presenter au seigneur leur homage en la maniere qui est dite dessus en cel chapitre meisme .
uoir est que chascuns sires qui uient a terre doit fere homage et presenter a son seigneur auant qu  il semoigne les siens hommes de uenir au sien homage  car deuant qu  il a fet uers son seigneur ce qu  il doit  il ne doit ioïr ne esploitier du fief si comme il est dit dessus en cel chapitre meisme .
Uns cheualiers et une dame  en leur mariage durant  acheterent un fief en l  eritage du cheualier  il eurent enfans .
Après la mere mourut et li enfant demanderent la moitié du fief par reson de l  aqueste leur mere  et li cheualiers qui estoit leur peres  dedens l  an et le iour que la mere fu morte  le retraïst de ses enfans par la bourse  et li sires de qui li fiés estoit tenus requist a auoir .
II. homages de ce fief  l  un par la reson de la moitié qu  il i auoit de son droit par son achat  et l  autre par la reson de l  autre moitié qu  il auoit retrete de ses enfans par la bourse . A ce respondi li cheualiers qu  il n  i deuoit auoir qu  un homage  car si enfant n  i auoient nul droit d  eritage puis qu  il le uousist rauoir par la bourse  et quant il estoit hons de tout le fief entierement et nus n  en portoit riens fors li  il n  estoit pas tenus a fere .
II. homages  et seur ce se mistrent en droit .
Il fu iugié qu  il n  i deuoit auoir qu  un homage .
Mes uoir est que se li enfant en eussent porté la moitié par la reson du conquest leur mere  que li peres ne l  eust pas retret par la bourse  il i eust eu .
II. homages .
Pour ce que nous auons ueu pluseurs demandes as seigneurs contre leur sougis d  auoir .
II. homages des fiés qui estoient achaté en mariage  quant il auenoit que l  uns mourust et il en demouroit enfans  tout fust ce que li peres ou la mere s  acordassent uers les enfans que li fiés demourast entier sans departir a moitié  nous fismes ce desclairier en l  assise de
Clermont en la maniere qui ensuit 
Se uns gentius hons et une gentius fame assemblés par mariage achatent un fief et il ont enfans  après li peres ou la mere muert  et cil qui demeure et si enfant s  acordent ensemble de leur partie fere en tele maniere que li fiés qui fu achetés demeure tous entiers a l  une des parties  li sires de qui li fiés muet ne le puet debatre .
Car il loit au pere ou a la mere a partir contre leur enfans ou as enfans l  uns uers l  autre  s  il n  ont ne pere ne mere  si pourfitablement comme il leur plest  sans leur fief depecier ne departir  ce essieuté qui se li mainsné en portent par le gré de l  ainsné nus des fiés entiers ou plus du tiers d  aucun des fiés  l  ainsnés des enfans en pert les homages de ses mainsnés  et en uienent li homage au seigneur .
Et s  il auient que chascuns traie a tel partie comme coustume li donne sans autre acort fere  - soit du pere ou de la mere contre les enfans ou des enfans l  uns contre l  autre ou des autres escheoites de costé  - tantes parties sont fetes tans d  homages i a et sont li homage tuit au seigneur  ce essieuté que li mainsné en portent par reson de descendement contre leur frere ainsné  car si comme nous auons dit dessus en cel chapitre meisme  il en doiuent porter le tiers des fiés et uenir a l  homage de leur ainsné .
Et s  il ont le tiers en pluseurs fiés et il s  acordent qu  il aient pour leur tiers un fief entier  tout soit il ainsi que li fiés entiers ne uaille pas plus que le tiers qu  il auoient pour tout  nepourquant li ainsnés n  en puet retenir l  homage  ainçois uient l  homages au seigneur .
Et tous ces cas dessus dis auons nous fet passer par iugement .
Pierres deuoit auoir a homme
Iehan d  un fief qui estoit uenus au dit
Iehan d  escheoite de costé et seur ce fief auoit .
II. douaires tous uiuans dont li premiers douaires en portoit la moitié et li secons douaires la moitié de la moitié si qu  il ne demouroit a
Iehan qui estoit drois oirs que le quart du fief tenant et prenant
Et pour ce qu  il uit qu  il conuenroit tout le fief racheter aussi bien ce qui estoit tenu en douaire comme ce de quoi il peust demourer tenans et prenans il ne se uout traire a l  homage ne au rachat
Et
Pierres pour ce qu  il n  en auoit point d  homme prist et leua le quart du fief qu  il trouua deliure car les douaires ne pouoit il ne ne deuoit empeechier
Et quant ce uint .u. ans ou .
uI. après li douaire moururent et quant
Iehans uit le fief deliure des douaires il traïst a
Pierre qui sires estoit du lieu et li requist qu  il le receust a homme et qu  il prist son rachat A ce respondi
Pierres qu  il uouloit autant tenir ce qui estoit des douaires comme il auoit fet le remanant car li douaire li auoient empeechié si qu  il ne pouoit leuer
Et seur ce se mistrent en droit a sauoir se
Iehans en porteroit le tout ou se li sires tenroit ce que li douaire tinrent autant comme il auoit tenu le quart par defaute d  homme
Il fu iugié que
Iehans uenroit a l  homage de tout par la reson de ce que
Pierres qui sires estoit du fief en auoit porté par defaute d  homme ce qu  il auoit trouué deliure
Mes se
Pierres se fust soufers de leuer et
Iehans fust uenus au quart sans fere son homage et
Pierres eust tant soufert que li douaire fussent escheu il peust le tout sesir et tant tenir le tout sans homme comme
Iehans eust tenu le quart sans seigneur
Et par ce puet l  en ueoir que li sires perdi par trop tost sesir et leuer
Aucun ont douté que puis que l  eritages est departis du pere ou de la mere et uenus a leur enfans par leur otroi par leur don ou par aucune maniere qu  il ne puist puis reuenir au pere ne a la mere mes si fet
Quant l  enfes muert sans oir de son cors ses eritages et ses aquestes et si mueble reuienent a son pere ou a sa mere comme au plus prochien tout soit il ainsi qu  il eust freres ou sereurs et male chose seroit que li peres et la mere perdissent leur enfant et le leur car toutes uoies est l  en plus tost reconfortés d  une perte que de .
II. et plus legierement en doiuent estre li peres et la mere conseillié de donner e leur enfans
Et ce que l  en dit qu  eritages ne remonte pas c  est a entendre se i  ai pere et se i  ai enfans et ie muir mes eritages descent a mes enfans et non a mon pere uoire se mi enfant estoient mort et il auoient aucun enfant si leur uenroit ainçois mes eritages qu  a mon pere
Et combien qu  il fussent en loingtain degré en descendant de moi il leur uenroit auant qu  a mon pere
Mes s  il n  i a nul oir issu de moi nus qui m  apartiegne de costé n  en porte le mien auant de mon pere ou de ma mere si comme il est dit dessus
Se i  ai eritage de par mon pere et mes peres muert et après ie muir sans oir de mon cors mes eritages de par mon pere ne reuient pas a ma mere ainçois eschiet au plus prochien qui m  apartient de par le pere neis s  il estoit ou quart degré de lignage car ma mere est estrange de l  eritage qui me uient de par le pere et aussi est mes peres estranges de l  eritage qui me uient de par ma mere
Mes de mes muebles et de mes conquès de quelque part qu  il me uiegnent nus de costé ne les en porte par prochaineté auant du pere ou de la mere
Autrement iroit se ie n  auoie ne pere ne mere ne oir qui fust issus de mon cors et i  auoie aiol ou aiole et après defailloit de moi car mes eritages qui seroit uenus de par mon pere ou de par ma mere remonteroit a mon aiol ou a m  aiole de qui costé il seroit descendus auant qu  a mes freres ne a mes sereurs que li frere ou les sereurs m  estoient d  autre costé que de la droite ligne en descendant
Mes mi mueble et mi conquest escherroient a mes freres ou a mes sereurs pour ce qu  il seroient trouué un point plus pres tout soit ce de costé
Et nepourquant nous creons que coustume leur donne plus que drois car nous entendons que selonc droit riens ne doit issir de droite ligne en descendant tant comme l  en en truist nul uiuant soit en montant soit en descendant
Et ceste coustume qui tout a l  aiol ou a l  aiole les muebles et les conquès pour donner les as freres ou as sereurs ne les tourroit pas as enfans des enfans qui sont en cel meisme degré de lignage en aualant que l  aious et l  aiole sont en montant
Se ie n  ai mon pere ne ma mere ne nul oir issu de mon cors ne frere ne sereur mes i  ai aiol ou aiole et si ai neueus et nieces et i  aqueste et après ie muir mi mueble et mi conquest doiuent auant uenir a mon aiol ou a m  aiole qu  a mes neueus ne a mes nieces tout soient il en un meisme degré de lignage
Et par ce puet l  en ueoir que drois se prent pres de garder que riens n  isse de droite ligne de descendement soit en montant soit en aualant
Selonc la coustume de
Beauuoisins ie puis bien fere du tiers de mon fief arrierefief et retenir ent l  homage si comme se ie marie aucun de mes enfans
Mes se i  en oste plus du tiers l  homages du tiers et du seurplus uient au seigneur
Et en tel maniere le pourroie ie fere que ie pourroie plus perdre si comme se ie retenoie les homages du plus du tiers car ie cherroie en l  amende de mon seigneur de .
LX. lb. pour le mesfet
Et si conuenroit que ie garantisisse a mes enfans ce que ie leur auroie donné ou le uaillant se li sires le uouloit tenir autant sans homme comme mi enfant l  auroient tenu sans estre en son homage laquele chose il pourroit fere s  il li plesoit S  il auient qu  aucuns doint le tiers de son fief a son uiuant a ses enfans et en retient l  homage et après muert et cil qui furent marié et qui en porterent cel tiers se uuelent tere et tenir a paiés sans raporter aueques leur freres et leur sereurs qui demourerent en celle les .
II. pars du fief qui demourerent au pere quant il donna le tiers a ses enfans ne doiuent pas estre tiercies une autre fois ainçois doiuent li oir regarder combien li peres en donna et combien il en demoura et prendre le tiers seur le tout pour les mainsnés
Et s  il en portent plus du tiers soient li premier marié ou cil qui demourerent en celle li homage de tout ce que li mainsné en portent doiuent uenir au seigneur
Or ueons se uns hons a .
LX. liurees de terre d  un fief et il a .
IIII. enfans des queus il marie l  un des mainsnés et li donne .
XX. liurees de terre de cel fief et après ce qu  il en a receu l  homage il muert et cil qui a ces .
XX. liurees de terre ne ueut pas raporter ainçois se ueut tenir a paié pour ce que peres et mere le marierent se li dons tenra
Nous disons que nennil puis qu  il n  i a autre fief ne autre eritage que celi car li autre dui mainsné n  enporteroient riens se li dons estoit soufers
Et s  il en portoient il conuenroit qu  il fust pris seur la partie de l  ainsné des .
XL. liurees de terre et si conuenroit qu  il en perdist les homages et qu  il uenissent au seigneur
Et pour ce que li autre en seroient trop damagié ne doiuent pas teus desauenable don estre soufert
Mes s  il i auoit autres eritages fust de fief ou de uilenage par quoi li mainsné qui demourerent en celle peussent auoir parties aussi grans ou pres d  aussi grans si comme a .
XL. soudees de terre pres ou a .
LX. de ce que leur freres ou leur suers en porta li dons ne seroit pas rapelés car se li damages n  est trop grans ne trop apers li dons que peres et mere font en mariage doit tenir
Aucun païs sont la ou li niés partist a l  oncle mes ce n  est pas par nostre coustume car par nostre coustume tout ce qui uient en partie soit de descendement soit d  escheoite li plus prochiens l  en porte du costé dont l  escheoite uient
Et chascuns doit sauoir que li oncles est plus prochains que li niés car li niés est un point plus aual pour ce que il est fius du frere ou de la sereur et l  oncles demeure ou point que li peres au neueu estoit
Nous ueismes un debat qu  uns eritages escheï de costé a pluseurs cousins germains qui estoient uenu de freres et de sereurs et li cousin germain qui estoient descendu des freres masles ne uouloient pas que leur cousin germain qui estoient descendu des sereurs en portassent riens de cele escheoite car il disoient que se leur peres uesquit et la mere de leur cousins germains qui estoient freres et suers et l  escheoite fust uenue a leur tans li freres qui leur peres auoit esté en eust le tout porté pour ce que l  eritages estoit de fief et sereurs ne partissent pas en escheoite de fief quant il uient de costé
Et quant leur mere n  en portast riens se leur peres et leur mere uesquissent et il ne pueent demander part en l  eritage fors par la reson de la mere il disoient qu  a tort i demandoient part a auoir
Et encontre ce disoient li cousin germain né de la sereur que cele resons que leur cousin germain du frere metoient auant estoit de nule ualeur car il disoient que l  en doit iugier les choses qui auienent selonc le tans que l  en trueue present et tout presentement il estoient prouué cousin germain et en un meisme degré de lignage et oir masle et tout fust il ainsi que leur mere n  en eust riens porté s  ele uesquit auec son frere nepourquant se li freres fust mors et l  eritages fust escheus le uiuant de leur mere il li fust uenus et quant ele en pouoit estre drois oirs en aucune maniere et il estoient si enfant oir masle aussi comme li autre qui auoient esté né du frere leur mere il disoient que par nul droit il n  en deuoient estre debouté qu  il ne partissent comme cousin germain et seur ce il se mistrent en droit
Il fu iugié qu  il partiroient a cele escheoite de costé tout communaument comme cousin germain
Et par cel iugement puet l  en ueoir que cil qui sont en un meisme degré de lignage partissent as escheoites de costé tout communaument puis qu  il soient oir masle et qu  il soient du costé dont l  eritages eschiet et les fames non se eles ne sont plus prochaines fors en uilenages ou en muebles car en ce partissent eles aueques les masles et aussi partissent eles en descendement qui uient de pere ou de mere d  aiol ou d  aiole en la maniere qui est dite ci dessus en cest chapitre meisme
Se li peres et la mere auoient marié leur enfant de l  eritage qu  il auroient aquis ensemble et l  enfes mouroit après sans oir de son cors après ce que ses peres ou sa mere seroit mors li peres ou la mere qui seuruiuroit en porteroit la moitié de l  eritage qu  il li auroient donné de leur aquest et li plus prochiens parens au pere ou a la mere mort en porteroit l  autre moitié pour ce qu  autant de droit auoit li peres comme la mere en l  aqueste qu  il auroient donné a leur enfant si n  en puet chascuns a par soi rauoir que la moitié se l  enfes muert sans oir
Mes se li peres et la mere uiuent ensemble ou tans que leur enfes muert sans oir tout ce qu  il donnerent a leur enfant leur reuient se l  enfes ne l  a aloué a son uiuant et essieuté ce qu  il a lessié en testament de ce qu  il puet et doit lessier c  est assauoir ses muebles et ses conquès et le quint de son eritage si comme il est dit ou chapitre des testamens et essieuté la partie que la fame au fil en doit porter se li fius qui muert sans oir estoit mariés c  est assauoir son douaire la moitié des muebles et la moitié des conquès
Et se c  est fille qui fust marie du pere ou de la mere ou des .
II. ensemble et ele muert sans oir de son cors ses barons en porte la moitié des muebles et la moitié des conquès et fust encore ainsi qu  il n  i eust nul mueble fors que ceus que la fille aporta a mariage du pere ou de la mere par la reson de l  acompaignement du mariage
Aussi est il se aucuns a enfans en bail et il aqueroient aucune chose ou tans qu  il sont en bail tout ce qu  il aquierent est a celui qui en bail les tient essieuté ce qui leur seroit donné ou lessié d  autrui en testament car ce leur doit estre gardé dusques a tant qu  il sont en aage et essieutés ceus qui sont en garde et non pas en bail car s  il aquierent aucune chose ce doit estre leur et aussi leur doit on rendre conte de leur muebles et de leur eritages uilains que l  en tient pour aus ou tans qu  il sont sousaagié
Chascuns doit sauoir que quiconques aquiert eritages si tost comme l  aqueste uient a ses oirs ce deuient leur propres eritages puis que l  aqueste descent un seul degré
Donques tout le peust cil qui l  aquesta tout lessier en testament ses oirs auquel l  aqueste uient n  en puet lessier que le quint et aussi ne le peust nus de son lignage rauoir par la bourse se cil qui l  aquesta le uendist
Mes l  en le ra bien quant l  oirs le uent
Et par ce apert il que c  est drois eritages puis qu  il descent ou eschiet un seul degré de lignage
Ici fine li chapitres des descendemens et des escheances
Ci commence li quinzismes chapitres de cest liure liqueus parole des baus et des gardes et des aages as enfans et a quel tans il uienent en aage en
Beauuoisins
Nous traiterons en cest endroit de ceus qui prenent bail par la reson d  enfans sousaagiés et de la disference qui est entre bail et garde et a quans ans enfant sont aagié pour terre tenir et pour fere chose qui puist estre contre aus et de toutes ces choses traiterons nous en cest chapitre pour ce que l  une se depent de l  autre
Baus si est quant aucuns muert et il a enfans qui sont sous aage si qu  il ne pueent ne ne doiuent uenir a l  homage du seigneur de ce qui leur est descendu par reson de fief de leur pere ou de leur mere de leur aiol ou de leur aiole ou de plus haut degré en descendant
Quant il auient ainsi li plus prochains du lignage as enfans et qui apartient du costé dont li fiés uient puet prendre le bail s  il li plest et fere l  homage au seigneur comme de bail et estre en son homage et doit deseruir le bail dusques a tant que l  uns des enfans soit aagiés
Et quant l  uns des enfans est aagiés il doit fere homage de sa partie et tenir le bail de ses freres et de ses sereurs sousaagiés
Nus n  est contrains a prendre bail s  il ne ueut et bien se gart qui le prent car si tost comme il l  a pris et il en a fet homage et foi au seigneur il conuient qu  il rachate le fief au seigneur de la ualeur d  un an a son coust et qu  il gart et maintiegne les enfans sousaagiés a son coust selonc leur estat et si conuient que quant li premiers des enfans sera aagiés qu  il li rende ce qu  il auroit tenu en bail quite et deliure sans dete nule
uoir est que nus n  est contrains a prendre bail ne a estre garde d  enfans ne a estre oirs de nului s  il ne li plest mes puis que l  en s  i sera assentis si que l  en aura esploitié aucune chose de ce qui sera tenu par reson de bail ou de garde ou aucuns aura esploitié comme oirs de ce qui li sera descendu ou escheu de costé il ne li loira pas a soi repentir ains conuenra s  il tient en bail qu  il l  aquit au seigneur et qu  il soutiegne les enfans et qu  il rende l  eritage quite et deliure au premier aagié
Et s  il tient enfans en garde il a l  aministracion des biens as enfans et s  il tient comme oirs il conuient qu  il responde des detes que cil deuoit de qui il s  est fes oirs en tel maniere qu  il n  en aura ia si poi porté comme oirs qu  il ne soit tenus a tout paier quanque cil deuoit du quel il s  est fet oir
En quel maniere que fiés uiegne a enfans sousaagiés soit en descendant soit en escheoite de costé li baus apartient au plus prochien du lignage as enfans mes que li lignages soit du costé dont l  eritages muet c  est a dire se peres et mere muerent et li fief descendent as enfans sousaagiés et il i a des fiés de par le pere et de par la mere li plus prochiens apartenans as enfans de par le pere soit hons soit fame en portera le bail des fiés de par le pere et aussi li plus prochiens de par la mere en portera le bail des enfans qui uenra de par la mere et seront cil dui qui en porteront le bail tenu a rendre le bail quite et deliure a l  aage de l  enfant si comme il est dit dessus non pas egaument mes chascuns selonc ce qu  il tenra de l  eritage par la reson du bail
Pierres tenoit un enfant en bail et estoit li fiés si petis qu  il n  estoit pas conuenables au uiure ne a la uesteure des enfans li enfant auoient eritages uilains des queus
Pierres auoit l  aministracion comme garde pour les enfans si uouloit
Pierres prendre de ces uilenages pour les enfans mainburnir de ce qu  il leur falloit par desseur ce que li fiés ualoit et li ami as enfans ne le uourent pas soufrir ains requirent au conte que
Pierres fist bonne seurté de rendre as enfans quant il seroient aagié toutes les issues de leur terres uilenages et que li dis
Pierres fust encore contrains a pestre et a uestir les enfans comme cil qui auoit pris le bail et qu  il encore ne peust au bail renoncier puis qu  il i estoit entrés
Et seur ce se mistrent en droit
Il fu iugié que puis que
Pierres estoit entrés ou bail combien qu  il uausist poi il deuoit les enfans mainburnir et rendre quites quant il seroient aagié et fere sauues toutes les despueilles de leur uilenages par bonne seurté laquele seurté il doit baillier as amis prochiens des enfans ou au seigneur s  il n  i a amis qui la uueille prendre
Et par cel iugement poués uous sauoir qu  il a grant peril en prendre bail et pour ce n  en est nus contrains a prendre loi s  il ne li plest si qu  il loit a chascun a regarder et a soi conseillier se li baus est de tel ualeur selonc la charge qu  il a que ce soit li pourfis ou li damages de prendre loi
En uilenage n  a point de bail mes quant uilenages uient a enfans sousaagiés et il n  i a point de fief par quoi nus se traie au bail li plus prochiens du lignage as enfans puet s  il ueut auoir la garde des enfans et esploitier les uilenages pour les enfans par seurté fere as amis ou a la iustice se li ami ne le requierent de rendre bon conte as enfans quant il seront aagié les despens et les cous resnables des enfans rabatus
Ne il ne puet chaloir a prendre tel garde de quel costé li plus prochiens qui prent la garde apartient as enfans ou du costé dont l  eritages uient ou d  autre
Quant li sires prent qui que soit a homme par reson de bail il doit auant prendre bonne seurté de son rachat qu  il le reçoiue a homme ou certaine conuenance qu  il sera paiés a iour s  il le ueut croire sans autre seurté
Et s  il le prent a homme tout simplement sans prendre seurté et sans autre conuenance il renonce au droit qu  il auoit en son rachat
Car puis qu  il l  a receu simplement il li doit garantir son fief quitement et franchement ne ne li doit puis demander fors ce qui apartient au seruice et a l  obeïssance du fief s  il n  est ainsi que cil qui prent le bail se mete en tel homage par fraude ou par barat si comme s  il fet entendant au seigneur qui li fiés li est descendus et qu  en descendue n  a point de rachat ou par aucune autre uoie de barat pour fere au seigneur faus entendant de ce le pouroit li sires suir et saisir son fief tant qu  il auroit son rachat
uoir est que pour chose que cil face qui tient en bail l  oirs quant il uient en aage ne doit pas perdre qu  il ne truist son fief quite et deliure
Donques pouons nous ueoir que cil qui tient en bail ne puet le fief mesfere ne obligier fors que le tans que ses baus dure
Mes tant de tans comme il dure le puet il mesfere ou obligier uers son seigneur ou uers autrui
Il a pluseurs disferences entre bail et garde la premiere si est que baus rent quite et deliure l  eritage a l  enfant et garde doit rendre conte quant ele est de uilenage car il ne doit estre de fief nule garde fors en un cas que uous orrés ci après
Quant peres et mere ont enfans et li peres muert ou la mere tant seulement et il i a fief de par le mort cil qui demeure soit li peres soit la mere a la garde de ses enfans et du fief qui de par celi qui est mors uient sans paier rachat essieuté les fiés de
Bules et de
Conti ou l  en rachate de toutes mains si comme i  ai dit dessus ou chapitre de descendement et d  escheoite
La seconde disference qui est entre bail et garde si est tele que se mi enfant sousaagié sont aueques moi et il ont aucune chose de par leur mere qui est morte il perdent ou gaaignent aueques moi dusques a tant que partie leur est fete soufisaument et qu  il sont osté de mainburnie
Et cil qui sont tenu en bail ne pueent demander fors que leur fiés quites et deliures quant il sont aagié ains en porte cil qui le bail tient tous les esplois des fiés et tous les muebles de celi dont li baus uint par dessus son testament ou le tout s  il n  i a point de testament
Et si ai ie ueu que de ceus qui mouroient sans testament que l  euesques en uouloit auoir les muebles mes il ne les en porta pas par nostre coustume ains en ai deliuree la saisine as oirs du mort au tans de nostre baillie par pluseurs fois a la seue de la court l  euesque
Qui tient en bail s  il a edefices ou bail il les doit maintenir ou point ou il les prent si que l  oirs ne truist pas ses edefices empiriés quant il uient en son aage
Cil qui tient en bail ne doit pas essillier les eritages c  est a dire que s  il i a uignes il ne les doit ne couper ne esrachier ne lessier gastes sans feture car assés est la uigne essilliee laquele l  en lesse a manouurer selonc la coustume du païs
Et s  il i a bois ou bail il ne doit estre coupés deuant qu  il i a .
uII. ans acomplis et s  il i a bois de .
LX. ans ou de plus il doit estre gardés a l  oir sans empirier
Et s  il i a arbres fruit portans il ne doiuent estre coupé ne essillié
Et qui fet contre ces choses li sires i doit metre la main et destraindre celui qui le bail tient a ce qu  il ne le face pas
Et s  il l  a fet que li sires n  en seust mot quant li fes uient a la memoire du seigneur il le doit iusticier a ce qu  il baille bonne seurté de rendre le damage a l  oir car de droit commun li seigneur sont tenu a garder le droit de tous ceus qui sont sous aage
Et par ce que cil qui tienent en bail n  en pueent porter les choses dessus dites puet on entendre que cil qui tienent en garde le pueent encore meins fere car pour ce est ele apelee garde qu  ele doit garder en toutes choses le droit des sousaagiés
Se il auient qu  aucuns baus eschiee et nus ne se tret auant pour le bail receuoir pour ce qu  il i a trop de detes ou pour ce que li enfant sont prest de leur aage si que la peine de celi a qui li baus apartient ne seroit pas emploiee ou pour ce qu  il ne plest a prendre loi a nul li sires en tel cas puet tenir le fief par defaute d  homme dusques a tant que l  enfes uient en son homage tous aagiés
Ne ia li sires ne sera tenus a paier riens qui fust deu par la reson du fief qu  il tient par defaute d  homme ainçois conuient que li deteur atendent dusques a tant que l  enfes soit aagiés et qu  il se face oir et adonques le pueent suir et demander ce qui leur est deu et ainsi pueent retargier les detes as creanciers par ce que nus ne se tret auant pour receuoir le bail
Certaine chose est que l  oirs masles est aagiés par nostre coustume quant il a .
Xu. ans acomplis et la fame quant elle a .
XII. ans acomplis
Mes pour ce ne demeure pas qu  il ne se puissent bien tenir ou bail ou en la garde ou il sont tant comme il leur plest mes que ce soit sans fraude et sans barat car s  il fesoient aucune conuenance a ceus qui les tienent en bail ou en garde par laquele conuenance il seroit aperte chose qu  il l  auroient fete pour apeticier le droit du seigneur li sires ne l  auroit pas a soufrir
Mes tant comme il se uuelent tere sans conuenance fere de leur bonne uolenté li sires ne les puet contraindre et le pourrés ueoir par un cas qui ensuit
Pierres tenoit en bail un sien neueu et une sieue niece qui estoient freres et sereurs
La suers uint auant a son aage de .
XII. ans acomplis que ses freres ne fist a l  aage de .
Xu. ans si que s  il pleust a la sereur ele eust osté le bail de la main son oncle et l  eust tenu tant que ses freres eust eu .
Xu. ans acomplis
Et quant li sires uit qui uolentiers preïst son rachat qu  ele ne uenroit pas au bail il saisi le fief
Adonques se traist
Pierres auant et li dist
Sire grief me fetes qui saisissiés ce que ie tieng de uous en bail et dont ie fes enuers uous ce que ie doi A ce respondi li sires qu  en son bail ne deuoit il plus estre puis que la suers qui plus prochaine estoit estoit en aage et
Pierres dist que c  estoit uoir qu  ele estoit aagie mes puis qu  ele ne se treoit au bail il ne l  en pouoit contraindre ne le fief ne deuoit il pas saisir car il en auoit homme
Et seur ce s  acorderent au conseil qu  il en auroient des sages hommes
Il fu regardé par le conseil des sages hommes de la conteé que li sires ne pouoit pas contraindre la sereur a prendre le bail de son frere ains conuenoit qu  il i soufrist
Pierre son oncle dusques a tant qu  il pleroit a la sereur qu  ele i uenist ou dusques a tant qu  il se treroient auant comme oir aagié
Et par ce puet on sauoir que chascuns se puet tant tenir en autrui bail ou en autrui garde comme il plest a celui qui s  i tient et a celi qui a la garde ou le bail essieutees les fraudes qui pueent estre fetes pour le seigneur deceuoir si comme il est dit dessus S  il auient qu  aucuns tiegne en bail et il i a hommes de fief par la reson du bail li homme ne sont pas tenu a paier roncis de seruice a celi qui le bail tient
Donques teus manieres de seruices doiuent estre gardees dusques a l  aage de l  oir et la resons si est que qui sert il en doit estre quites toute sa uie et cil qui tient le bail n  i a riens fors a certain tans et s  il pouoit les seruices leuer l  oirs trouueroit son fief empirié de tant comme il apartendroit as seruices qui auroient esté paié a celui qui auroit tenu le bail et ce ne puet fere cil qui tient en bail fors en un cas qui ensuit et si n  en est pas li oirs damagiés si comme uous orrés
Pierres tenoit un bail et par la reson de ce bail il auoit hommes
Li uns de ses hommes qui auoit a non
Iehans tenoit en bail et deuoit li baus de
Iehan meins durer que li baus de
Pierre pour ce que l  oirs dont il tenoit le bail estoit plus pres de son aage
Et pour ce que li baus ne pouoit uenir a l  oir dont
Pierres tenoit le bail il conuint qu  il paiast seruice a
Pierre tout fust ce que li dis
Pierres tenist en bail
Et en tel cas poués uous ueoir que l  en puet estre seruis tout soit ce que l  en tiegne par reson de bail et si n  en est l  oirs de riens damagiés
Quant aucuns tient en bail et il i a detes li deteur doiuent sieuir celi qui le bail tient et se cil qui le bail tient est bien soufisans et bons a estre iusticiés et li creanciers par negligence ou par sa uolenté lesse a poursuir et a requerre sa dete a celui qui tient le bail dusques a tant que l  oirs ait aage et puis le demande a l  oir l  oirs a bonne defense par quoi il n  est pas tenus a la dete paier car il puet dire au creancier
uous sauiés que i  estoie tenus en bail et estoit li baus soufisans pour moi aidier et aués lessié le tans du bail passer sans demander uostre dete par iustice par quoi ie n  en uueil estre tenus a respondre
Et en tel cas il n  i respondra pas ains conuenra que li creanciers quiere sa dete a celi qui tint le bail mes en pluseurs cas pourroit estre l  oirs tenus a respondre au creancier tout soit ce qu  il eust esté tenus en bail et orrés en queus cas
Se aucuns est tenus en bail et cil qui le bail tient chiet en poureté ains que les detes soient paiees l  oirs n  en est pas deliures qu  il ne l  en conuiegne respondre as deteurs mes il puet bien suir celui qui le tint en bail qu  il l  aquit et s  il a tant uaillant il doit estre contrains a aquitier l  oir
Li secons cas si est quant li creanciers est hors du païs tout le tans que li baus dure et quant il reuient l  oirs tient la chose en tel cas li creanciers puet sieuir lequel qu  il ueut ou l  oir ou celui qui tint en bail
Et s  il poursuit l  oir l  oirs puet poursuir celi qui le tint en bail qu  il soit aquitiés
Li tiers cas si est se li baus mesfet si que cil qui tient en bail pert et ce qu  il tient en bail et quanqu  il a d  autres choses si que li creancier ne le pueent suir
En tel cas est l  oirs tenus a respondre a aus car il n  est pas resons que li creancier perdent leur dete pour le mesfet de celui qui tint en bail
Or ueons que l  oirs en fera en tel cas car il ne puet poursuir celi qui mesfist quanqu  il auoit
Ie di en tel maniere que se li sires prent le fief en sa main par la reson de la forfeture de celi qui tenoit en bail li sires doit l  oir aquitier de tant comme les leuees du bail montent entre le iour que li sires le prist en sa main et le iour que l  oirs tret a son homage ou puet trere comme aagiés car de tant comme l  oirs atendroit a entrer en l  homage puis qu  il seroit aagiés li sires ne seroit tenus a riens rendre ne a riens paier car il pourroit dire qu  il tenroit par defaute d  homme
Mes de celui tans qu  il l  auroit tenu par la reson de la forfeture de celui qui tint le bail il seroit tenus a aquitier l  oir selonc les leuees et s  il i auoit plus detes que leuees li sires ne seroit pas tenus a paier le seurplus et s  il i auoit plus leuees que detes ce seroit aquis au seigneur par reson de forfeture
Et en ceste maniere n  est nus damagiés de la forfeture fors cil qui forfist fors en tant que s  il i a plus detes que leuees l  oirs est damagiés de tant comme il afiert au seurplus des leuees car il n  en a qui poursuir
Quant baus eschiet et il ne trueue qui pregne pour ce qu  il est trop chargiés de detes ou pour ce que li baus doit trop poi durer pour ce que l  oirs est trop pres de son aage li sires puet prendre le fief en sa main par defaute d  homme et sont sieues aquises toutes les leuees du fief dusques a l  aage de l  oir sans detes paier
Et en tel cas puet estre l  oirs damagiés par ce qu  il ne trouua qui le tenist en bail car il li conuient paier les detes dont cil fust tenus qui l  eust en bail
uoir est quant baus eschiet et il n  est nus qui le prengne ne qui uueille mainburnir les enfans et il n  i a nus uilenages des queus li enfant puissent estre soustenu li sires qui tient leur eritage par defaute d  homme leur doit liurer uesteure et peuture selonc ce que li fiés est petis ou grans car ce seroit euure sans misericorde de lessier mourir les enfans par defaute puis que drois leur soit acquis d  aucun eritage
Et si est drois communs et resons s  i acorde que tuit enfant sousaagié liqueus ne trouueront qui les tiegne ne en bail ne en garde sont et doiuent estre en la garde du seigneur et donques leur doit bien li sires liurer soustenance qui tient d  aus par quoi il le puet fere
La garde que li seigneur ont seur les sousaagiés n  est pas a entendre que se li seigneur ne tiegnent riens du leur ne qui doie estre leur qu  il leur doient nule soustenance s  il ne le font par reson d  aumosne
Mes il les doiuent garder que l  en ne leur face tort ne grief et s  il ont muebles ne uilenages li sires doit regarder qu  il soient mis resnablement en aus nourir et soufisanment et le remanant garder a leur pourfit
Se baus eschiet il ne se depart pas ains l  en porte li plus prochiens tout
Et s  il sont frere et sereurs li ainsnés masles l  en porte sans partie des autres et s  il n  i a fors que sereurs l  ainsnee l  en porte ne les mainsnees n  i ont riens
Aucun si dient que li enfant de poosté sont tous iours en aage mes c  est gas car ce c  estoit uoir donques pourroit uns enfes qui aleteroit encore sa mere se dessaisir de son eritage et nus drois ne nule coustume ne s  i acorde
Ains est usé communement que ce qu  il fet dessous .
Xu. ans ou la fame dessous .
XII. ans en soi ostant de son eritage ne uaut riens qu  il ne le puist après rapeler
Donques est il aperte chose que l  oirs masles n  a aage deuant qu  il ait .
Xu. ans acomplis ne la fame deuant qu  ele a .
XII. ans acomplis si comme i  ai dit dessus des gentius hommes L  en dit qu  en hommes de poosté n  a point de bail mes c  est a entendre quant il n  ont point de terre de fief
Car s  il ont fief il pueent auoir bail et l  en porte li plus prochiens en la maniere que ie uous ai dit dessus des gentius hommes
Mes s  il n  i a fors uilenages il n  i a point de bail
Et aussi n  auroit il entre gentius hommes s  il n  i auoit fors uilenages ains i apartient garde si comme i  ai dit dessus
Se baus eschiet a homme qui maint hors du païs ou hors de la chastelerie ou li baus siet et il n  a point d  eritage en la dite chastelerie qui soit soufisans as detes paier qu  il doit par la reson du bail et il en ueut porter les leuees du bail eles doiuent estre arestees a la requeste des creanciers ou des amis a l  oir dusques a tant qu  il ait fet bonne seurté du bail aquitier car autrement pourroit l  oirs estre mout deceus
Mes li sires n  a pas a fere tel arrest s  il ne li est requis des amis a l  oir ou des creanciers car s  il se uuelent tere li sires ne doit pas destourner a celi qui est ses hons qu  il n  en port ce qu  il tient de li pesiblement
uoirs est quant aucuns tient en bail et li creancier a qui les detes sont deues par la reson du bail donnent respit ou font nouueaus marchiés ou nouueles conuenances de leur detes et en ce pendant l  oirs uient en aage se li creancier uuelent l  oir poursuir il n  en est pas en tel cas tenus a respondre
Ains conuient qu  il en poursieuent celui qui tint le bail qu  il apert qu  il s  en tinrent a li si tost comme il donnerent respit ou si tost comme il remuerent la dete de l  estat ou ele estoit deuant S  il auient que dete soit deue a si lonc tans que li baus faille auant que li termes chiee li creanciers puet demander sa dete a l  oir car il ne pouoit riens demander a celui qui tenoit le bail pour ce que li termes n  estoit pas uenus et pour ce conuient il que l  oirs face le gré au creancier
Nepourquant l  oirs pourra suir celui qui le tient en bail qu  il l  aquit car pour ce se li termes ne cheï pas le bail durant ne demeure pas que la dete ne fust deue et que li baus ne doie l  oir aquitier
Il est uoirs quant l  oirs uient en aage et il a esté tenus en bail il prent son eritage aussi comme il le trueue c  est a dire s  il uient a son homage ou tans que les despueilles sont ostees il n  en puet riens demander mes qu  eles n  aient esté ostees trop tost par uoie de barat
Et s  il i a despueilles de bles ou de mars  ou de bois  ou d  autres choses  l  oirs les en doit porter quites et deliures  ne n  en puet cil qui a tenu en bail riens demander  car il pert a estre sires de la chose si tost comme l  enfes uient a son aage .
Mes se ce sont terres gaaignables qui aient ou tans du bail esté donnees a loial muiage sans fraude et sans barat  l  oirs s  en doit passer par le muiage  car en ce cas li gaaigneres ne perdroit pas .
Il auint qu  uns baus escheï a
Pierre a fere son homage .
Il obliia en lieu de seurté uers son seigneur le fief qu  il tenoit en bail pour son rachat  après il mourut auant que ses sires fust paiés et li baus si uint a
Iehan qui estoit li plus prochains après le dit
Pierre .
Adonques se traist
Iehans au seigneur et li offri le cors et les mains  et li offri a fere seurté de son rachat .
Li sires dist qu  il le uouloit bien  mes il uouloit aueques ce que l  obligacions que
Pierres li auoit fete ou tans qu  il tenoit le bail li fust aemplie auant que
Iehans ioissist du bail . A ce respondi
Iehans que li dis
Pierres ne pouoit obligier le fief qu  il tenoit en bail fors tant comme li baus li duroit  par quoi il requeroit que li fiés li fust bailliés quites et deliures de la dite obligacion  comme il fust apareilliés de fere bonne seurté de son rachat  et seur ce se mistrent en droit .
Il fu iugié que l  obligacions que
Pierres auoit fete ne tenroit pas et que li sires deliuerroit le fief audit
Iehan par la reson du bail quite et deliure de l  obligacion dessus dite .
Et par ce iugement puet on entendre clerement que nus ne puet obligier ce qu  il tient en bail en damage de l  oir ne de celi a qui li baus puet uenir  mes tant comme il puet et doit durer l  en en puet fere son pourfit sans autrui damagier .
Pierres tenoit une sieue niece en bail et grant terre auoit par la reson du bail . L  acors des amis fu teus qu  il marierent la damoisele de l  aage de .X. ans .
Quant ele fu mariee  ses barons mist l  oncle sa fame en court et proposa contre li qu  il li lessast l  eritage qui deuoit estre sa fame  lequel il auoit tenu en bail  et disoit que puis que la damoisele estoit mariee  combien qu  ele eust d  aage  ele estoit uenue en aage de terre tenir par la reson du mariage  par quoi il requeroit au seigneur de qui li fiés estoit tenus que se
Pierres ne li uouloit deliurer  qu  il li deliurast et qu  il le receust a homme comme de l  eritage sa fame . A ce respondi
Pierres que  par la coustume de
Beauuoisins  la fame n  estoit aagiee deuant .
XII. ans acomplis et  pour ce que la coustume estoit clere  en fist il homage comme de bail et le racheta au seigneur  et estoit tenus a rendre la damoisele quite et deliure quant ele uenroit en aage  ne pour ce  se la damoisele se marioit sous aage  ne deuoit il pas perdre ce que coustume li donnoit dusques a certain tans  et seur ce se mistrent en droit .
Il fu iugié que
Pierres tenroit le bail dusques a tant que la damoisele auroit .
XII. ans acomplis .
Et par ce iugement pouons nous ueoir que mariages n  acource pas le tans que cil doiuent auoir qui tienent par reson de bail .
Mes autrement iroit se c  estoit garde  car se i  auoie une fille et la mere estoit morte  et ie tenoie fief d  icele fille par la reson de la mere  et ma fille estoit mariee sous aage  si tost comme ele seroit mariee  ele en porteroit l  eritage de par sa mere .
Et en cel cas puet l  en ueoir une des disferences qui est entre bail et garde .
En un cas puet reuenir fame en bail comme sousaagiee  tout soit ce qu  ele ait esté en aage et en homage de son fief .
Si comme se une fame a .
XII. ans acomplis et ele reçoit sa terre et fet son homage  et après se marie a un homme qui soit sous aage  - dessous l  aage de .
Xu. ans acomplis a la coustume de
Beauuoisins ou dessous l  aage de .
XX. ans acomplis a la coustume de
France  - en tel cas li fiés de par la fame rechiet en bail  car l  hons sous aage qui l  a prise n  est pas receus a l  homage deuant qu  il soit en aage  et ele  puis qu  ele est mariee  n  a nul pouoir de deseruir son fief .
Donques conuient il que cil qui deuant tenoit le bail de par la fame le rait et tiegne tant que li maris de la fame soit aagiés  ou li sires du fief le pourroit tenir par defaute d  homme .
Et ainsi creons nous qu  il seroit qui en uourroit pledier  nepourquant nous auons ueu que l  en le lessoit tenir a la fame  mes nous creons que ce fust par debonaireté et non par droit .
Il est uoirs que li peres et la mere qui metent leur enfans hors de leur bail ne perdent pas pour ce la garde  ainçois les pueent oster hors de leur bail par iustice pour .
II. resons  la premiere pour ce que l  en ne se plaigne pas a aus de leur mesfès s  il mesfont  la seconde resons si est se li enfant ont aucune chose de par pere ou de par mere  ou par don  ou par testament d  autrui  qu  il ne facent pas compaignie aueques le pere ou aueques la mere .
Et ce sont les .
II. resons par quoi l  en oste uolentiers ses enfans hors de bail .
Et si ne demeure pas pour ce que l  en ne les puist puis tenir en sa garde  car de droite coustume garde d  enfans sousaagiés qui sont mis hors de bail apartient au plus prochain .
Pour ce que maint mariage pourroient estre fet qui ne seroient pas conuenable  de ceus ou de celes qui sont en autrui bail ou en autrui garde  il est resons que cil qui en a le bail ou la garde face bonne seurté as amis prochiens de l  un costé et de l  autre qu  il ne les mariera pas sans leur conseil  et s  il ne ueut fere la seurté  la garde des enfans li doit estre ostee et les doit on metre en la garde d  aucun preudomme ou d  aucune preudefame du lignage  qui ceste seurté uueille fere .
Et se l  en ne trueue qui en ceste maniere les uueille prendre  li sires de la terre les doit fere garder sauuement s  il en est requis  et quant il est ainsi fet li mariage mauconuenable n  en sont pas si tost fet . A briement parler l  en ne doit lessier la garde des enfans sousaagiés ne des orfelins a nului qui soit mal renomés de uilains cas  ne a nul fol naturel  ne a nul auuegles .
Ne l  en ne doit pas lessier l  aministracion de leur biens a fol despendeur  ne a poure persone  s  il ne fet seurté de rendre bon conte  ne a celui qui est si sours qu  il n  oit goute  ne a muel  car teus gent ne pueent pas tres bien aministrer autrui choses .
Garde ou baus d  enfans sousaagiés sont de tel nature que  tant comme il sont en bail d  autrui ou en autrui garde  il ne pueent fere d  aus chose qui tiegne sans l  autorité de celi qui en a le bail ou la garde .
Et s  il le fesoient de leur autorité et il estoient conchié ou deceu  si le pourroient il rapeler quant il seroient en aage  si comme il est dit ou chapitre des sousaagiés .
Donques puet l  en ueoir que se aucuns  qui est en autrui poosté  reçoit ce qui li est deu  cil qui le paia n  en est pas quites  ainçois le puet cil qui en a le bail ou la garde demander arrieres a celi qui le paiement en fist  et conuenroit que cil en responde .
Nepourquant cil qui fet tel demande doit iurer seur sains que li sousaagiés qui le receut ne le bailla ne a lui ne a son commandement  ne qu  il ne le puet rauoir de l  enfant parce qu  il l  a perdu  ou aloué  ou qu  il ne set que l  enfes en a fet ne ne puet sauoir  car s  il pouoit auoir la chose saine et entiere qui fu bailliee au sousaagié  mal seroit que l  en fist au deteur paier .
II. fois .
Mes se la chose est perie  ou empirie  ou perdue en la main de l  enfant  il conuient que la dete soit paiee arrieres  et cel damage reçoit il pour ce qu  il paia folement .
Neis se la dete estoit reconnue par letres et l  enfes li rendist les letres  si deuroit il estre contrains de rendre les letres arrieres  car li sousaagié n  ont nule aministracion de leur choses de baillier  de receuoir  ne d  otroier .
Ci fine li chapitres des baus et des gardes  et des aages as enfans .
Ci commence li seizismes chapitres de cest liure liqueus parole des enfans qui sont sous aage  comment et en quel cas il pueent perdre et gaaignier par ceus qui aministrent leur besoignes .
En aucun cas puet on pledier contre les sousaagiés par nostre coustume  si comme se li peres du sousaagié auoit aucune chose tolue ou esforciee dedens l  annee qu  il mourut et n  auoit pas esté en saisine de la chose an et iour  l  en en puet bien suir l  oir qui est sous aage  mes que ce soit auant que la chose ait esté tenue an et iour  le tans du pere et du fil durant .
Mes se li ans et li iours est passés que li peres s  en mist en saisine  li oirs n  en respondra mes deuant qu  il uenra en son aage  ainçois demourra en saisine de la chose dusques a tant qu  il sera aagiés et que l  en pourra pledier a lui seur la proprieté .
Encore se li peres a acheté un eritage et il muert auant que li ans et li iours soit passés  et si oir sont sous aage  cil qui  par droit de lignage  pueent et doiuent uenir a rescousse d  eritage  pueent bien l  eritage demander par la bourse au sousaagié .
Et en tous les cas es queus li sousaagiés est tenus a respondre  il doit auoir tuteur qui le defende .
Et se nus de son lignage prochain ne se ueut trere auant pour estre ses tuteres  li sires du sousaagié li doit baillier estrange persone a tuteur .
Et s  il ne puet trouuer qui s  en entremete parce que nule franche persone ne prent tuterie de nului s  il ne li plest  li sires meismes doit estre ses tuteres pour ce que de droit commun tuit li sousaagié sont en la garde du seigneur en qui iustice il sont  si conuient qu  il les face garder qu  on ne leur face tort  ou qu  il meismes les gart .
Tout aussi comme nous auons dit que li sousaagiés n  est pas tenus a respondre a ce dont ses peres et il auront esté tenant an et iour pesiblement  tout aussi n  est nus tenus a respondre a celui qui sous aage de ce dont il aura esté tenans an et iour pesiblement .
Car cil qui se metroit en plet de chose qui touche proprieté contre les sousaagiés  se metroit en auenture de perdre et si ne pourroit gaaignier  car se iugemens donnoit la chose au sousaagié par le pledoié  li aagiés qui se seroit mis ou plet ne le pourroit redemander  mes ce pourroit fere li sousaagiés et demander restablissement de la chose quant il uenroit en aage .
Bien se gart cil qui a esté sousaagiés et s  aperçoit que l  en li a fet tort ou deceuance ou tans qu  il fu sous aage que il  dedens l  an et le iour qu  il est en aage  en soit plaintius  s  il ueut auoir restablissement .
Car s  il lesse l  an et le iour passer de son tans aagié et puis se plaint  cil se pourra aidier de la tenue de tout le tans qui sera courus ou tans qu  il fu sous aage  si que  se cil qui se defent tint la chose .
IX. ans ou tans que cil fu sous aage pesiblement et  après  .I. an et .I. iour puis le tans qu  il fu aagiés  la proprietés de la chose li sera aquise pour ce que tenue de .X. ans li sera contee et par tant de tans puet l  en aquerre proprieté selonc nostre coustume .
Li sousaagiés puet rescourre l  eritage qui li uient de lignage par la bourse  car autrement seroit il deceus pour ce que eritages qui est achetés et tenus an et iour demeure a celui qui l  a par titre d  achat .
Et pour ce i fu mis li ans et li iours  que cil qui sont hors du païs peussent reuenir pour rauoir loi dedens cel terme et pour soi pourueoir de l  argent  et pour ce que li sousaagié fussent pourueu dedens le terme qui pour aus le retresist .
Quant aucuns ueut prouuer qu  il est en aage pour issir de bail ou pour estre tenans de son fief que ses sires tient par defaute d  homme  il ne li loit pas a amener tesmoins  tout soit ce qu  il uueille prouuer  teus comme il li plest  ainçois doit estre fete enqueste de son aage par les parrains et par les marraines  et par les nourices et par le prestre et par ceus qui furent au baptisier  et par les mesnies qui estoient entour la mere ou tans qu  il fu nes .
Car cil qui ueut prouuer son aage par autres tesmoins que par l  enqueste de ceus dessus nommés se rent durement soupeçoneus .
Nepourquant nous auons ueu que l  en li soufroit a prouuer par autres tesmoins  mes c  est restraint pour ce que l  en a seu de certain que li aucun en porterent le droit des eritages comme aagié et ne l  estoient pas  parce que l  en leur lessoit eslire tesmoins a leur uolenté .
Et l  en ne mesfet de riens as sousaagiés se l  en ueut sauoir la uerité de leur aages par les persones dessus dites . S  il sont pluseur enfant et li aucun sont aagié et li autre sousaagié  cil qui sont aagié  pour riens qu  il facent ne qu  il dient  ne pueent perdre la partie de ceus qui sont sous aage  mes gaaignier puent il pour aus en plet et non perdre .
Et hors de plet pueent il gaaignier pour aus par reson de compaignie  s  il ont muebles communs ou eritages uilains .
Mes se tout est de fief et il font fere partie des muebles par iustice  l  ainsnés puet tenir le bail des sousaagiés et baillier a chascun sa partie a la mesure qu  il uienent en aage  et comment les parties se doiuent fere  il est dit ou chapitre de descendement et d  escheoite .
Se cil qui est sous aage uent aucune chose et iure a la uente garantir et baille pleges et après  quant il est en aage  il ueut debatre la uente ou le marchié qu  il fist pour ce qu  il estoit sous aage  nous ne nous acordons pas que li marchiés soit nus  s  il estoit de .
XII. ans ou de plus quant il fist le serement  car de tel aage puet on bien iurer .
Et s  il ne fist point de serement  mes il bailla pleges du marchié tenir et l  en se prent as pleges pour ce qu  il ne ueut pas tenir le marchié qu  il fist sous aage  l  en doit mout regarder la maniere du marchié  comment il fu fes  et se l  en uoit qu  il fu fes sans fraude et sans malice pour le pourfit du sous aage ou pour sa grant necessité  l  en doit fere le marchié tenir et aquitier les pleges .
Et se l  en uoit que le marchiés fu fes malicieusement en deceuant ou en damaiant le sousaagié  se cil le debat quant il uient en aage  il puet pledier de la deceuance qui fu fete  et adonques li marchiés ne sera pas tenables  ne li plege ne seront pas tenu a fere plegerie  puis que cil qui les mist en pleges fera le marchié nul parce qu  il fu deceus ou tans qu  il estoit sousaagiés .
Or ueons  - se aucuns achate eritage qui soit a sousaagié et prent pleges que l  en li garantira  et après il edefie sus l  eritage  et li sousaagiés pourchace après que li marchiés est de nule ualeur pour ce qu  il fu deceus ou tans qu  il estoit sous aage  - s  il raura ses mises .
Nous disons que oïl  pour ce qu  il estoit en saisine de l  eritage et qu  il tenoit par cause de bonne foi  car autrement ne les reut pas .
Donques en tel cas  se l  oirs redemande la chose pour ce qu  il fu deceus  il rendra les cous des edefices .
Quant enfes qui est sous aage fet aucun cas de crime  l  en doit regarder la maniere du fet et la discrecion qu  il a selonc son aage .
Car il auient bien qu  uns enfes de .X. ans ou de .
XII. est si peruers ou si pleins de malice qu  il ne se ueut atourner a nul bien fere  et  se uns teus enfes fet un murtre par sa uolenté ou par l  enortement d  autrui  il doit estre iusticiés .
Mes s  il fesoit larrecins  il ne seroit pas iusticiés  car ses aages l  escuseroit .
Ne de nul cas de crime nous ne creons pas que l  enfes qui est sous aage perdist ne uie ne membre  fors que pour mort d  homme ou de fame tant seulement .
Se aucuns marchiés a esté fes pour celui qui est sousaagiés et l  en uoit et set certainement que c  est ses pourfis  et il ueut rapeler ce marchié quant il a son aage pour ce qu  il ne le ueut pas  tout soit ce ses preus  il ne nous est pas auis qu  il le doie rauoir  car l  en ne se doit pas si prendre garde a fere la uolenté des enfans comme leur pourfit  ne l  en ne doit pas rapeler les marchiés qui sont fet pour les enfans sousaagiés en leur pourfit  mes l  en doit rapeler ceus qui sont fet pour leur damage .
Se aucuns pourchace qu  il soit receus a homme  tout soit il ainsi qu  il n  ait pas son aage acompli  il puet perdre ou gaaignier en iugement puis qu  il est en saisine d  eritage et par seigneur .
Donques pueent estre li aagié aprochié par la uolenté des seigneurs a la requeste des sousaagiés et de leurs amis .
Nepourquant si ceste chose estoit fete malicieusement  si comme se li parent le pourchaçoient pour fere otroier aucune conuenance qui fust en son damage  il pourroit pledier de la deceuance quant il seroit aagiés et  la deceuance prouuee  sa chose li seroit ramenee en l  estat ou ele estoit quant il fu deceus . S  il auient qu  aucuns soit pres de son aage  si comme a .I. an ou a .
II.  et il fet entendant qu  il a tout son aage par son serement ou par prueues  et fet en cel point aucun marchié et  après  le ueut rapeler  il n  en doit pas estre oïs  puis qu  il fist entendant par serement ou par prueues qu  il estoit en aage .
Ainçois doit estre sa conuenance tenue  s  il ne fu deceus de la moitié ou de plus .
Et de ce qu  il iura son aage ou qu  il le prouua par tesmoins  il puet perdre ou gaaignier comme aagiés .
Aucunes gens cuident que li frere qui tienent aueques aus leur freres et leur sereurs sous aage  aient tant seulement la garde et l  aministracion d  aus et que ce ne soit pas drois baus .
Mes si est et il apert que se li peres et la mere muerent et il ont pluseurs enfans dont li aucun soient aagié et li autre sousaagié  li aagié en portent tous les muebles ne ia n  en feront partie a leur freres ne a leur sereurs quant il uienent en aage  ne des leuees de la terre de la partie as sousaagiés puis que ce soit de fief .
Et aussi se li ainsnés entre en l  homage pour li et pour ses freres qui sont sous aage et il a plus detes que muebles  il est tenus a paier les toutes si que chascuns des sousaagiés uiegne a sa partie tous quites et deliures des detes par la reson de ce qu  il ont esté ou bail leur frere  essieutés en toutes manieres les uilenages dont contes doit estre fes as mainsnés selonc leur partie  quant il uienent en aage .
Quant peres et mere muerent et li ainsnés des enfans uient en l  homage du seigneur sans nommer de quoi il fet homage  l  en doit entendre que c  est de tout ce que ses peres tenoit pour li et pour ses freres .
Pour quoi  - se debas muet puis entre li et les mainsnés pour ce que l  ainsnés ueut qu  il paient leur part des detes et li mainsné dient qu  il n  i sont pas tenu  ainçois les en doit il aquitier pour ce qu  il ont esté en son bail  si comme il apert qu  il a leué aucune chose de leur parties et si en fist homage au seigneur tout simplement sans autre excepter  - en tel cas ont li mainsné droit et en doiuent porter leur parties quites et deliures des detes .
Se li ainsnés uoit que ce ne soit pas ses pourfis de prendre le bail de ses freres et de ses sereurs sousaagiés pour ce qu  il i a trop de detes ou pour ce que li enfant doiuent prochainement uenir en aage ou pour ce qu  il ne li plest pas a receuoir le bail  il en doit fere mencion quant il fet son homage et dire au seigneur qu  il ne fet homage que de sa droite partie  c  est assauoir des .
II. pars du fief et de l  homage de ses mainsnés qu  il deura auoir d  aus quant il uenront en aage .
Adonques demourront il en sa garde en tel maniere que ce qu  il leuera de leur parties tournera ou pourfit des sousaagiés  et leur en deura estre contes fes quant il uenront en l  homage de leur ainsné .
Ne li ainsnés  puis qu  il renonça au bail  ne puet pas dire qu  il en doie porter les issues de leur parties du tans qu  il furent sousaagié  par defaute d  homme  pour ce qu  il fu en son chois d  auoir loi par reson de bail s  il uousist  et si seroit male chose et contre reson que li ainsné peussent tenir par defaute d  homme les parties des sousaagiés  car nus ne se puet trere a fere l  homage pour aus  ne nus n  est tenus a fere l  homage de leur parties fors aus meismes  a la mesure qu  il uienent en aage .
Mes adonques s  il ne uouloient uenir en l  homage de leur ainsné  pourroit il tenir par defaute d  home et fere sien ce qu  il leueroit dusques a tant qu  il li auroient fet homage .
Li iuge ne li seigneur des orfelins ne des sousaagiés ne doiuent soufrir en nule maniere que nules persones soupeçonneuses soient amenistreeur ne procureeur de leur besoigne  ne garde de leur persones  - tout soit il ainsi que li parent as orfelins et as sousaagiés le uousissent soufrir  - pour ce que generaument li seigneur ont la garde des orfelins et des sousaagiés par deseur tous  si doiuent garder qu  il ne soient damagié en nule maniere si tost comme la denonciacions du damage uient a aus .
Li aucun cuident que certaines parties ne se puissent fere contre les sousaagiés qui sont en bail et en garde d  autrui  mes si fet .
Car male chose seroit  se uns hons qui seroit en aage auoit a partir eritages contre sousaagiés  s  il conuenoit qu  il atendist qu  il fussent en aage auant que sa partie fust exceptee et mise d  une part  car puet estre que li sousaagiés seroit encore en bers et il aagiés uourroit edefier en sa partie  ou fere uignes ou autres manieres d  amendemens  ou donner  ou uendre  ou eschangier  ou fere son pourfit en aucune maniere  si pourroit auoir grant damage en atendre l  aage du sousaagié .
Donques quant tele partie est requise  ele doit estre requise au seigneur du sousaagié et li sires doit fere tuteur au sousaagié et lui donner pouoir de fere la partie soufisaument par le serement de bonnes gens .
Et cil tuteres doit estre fes du plus prochain parent a l  enfant ou de l  autre après  se cil n  i ueut ou n  i puet entendre  et se li sires ne trueue nul du lignage a l  enfant soufisant  qui uueille estre tuteres  pour ce ne demeure pas que partie ne se puist fere  car li sires meismes i doit estre ou enuoier soufisaument pour les sousaagiés et fere fere les parties .
Et si louons bien a ceus qui teus parties reçoiuent contre les sousaagiés qu  il prengnent letres du seigneur par qui ce fu fet  du tesmoignage de la partie  pour ce que  se li sousaagiés ueut rapeler les parties quant il uient en aage  que cil qui reçut la partie se puist aidier de ce qui fu fet par les letres du seigneur ou par uis tesmoins  et qui en ceste maniere le fet  les parties tienent a tous iours sans rapel  et en autre maniere non .
Toutes les fois qu  il conuient fere parties d  eritages  soit entre freres et sereurs  soit entre autres gens  il conuient qu  ele se face par l  une de .
IIII. uoies  si comme par seigneur  ou par mise  ou par los ieter  ou par l  acort de ceus qui ont les parties a fere  par seigneur  si comme quant il ne se pueent acorder et li sires i ua pour fere fere les parties  par mise  si comme quant il s  acordent que les parties soient fetes par le dit et par l  ordenance d  aucunes certaines personnes qui sont nommees  par los ieter  si comme quant il ne sont bien a acort quel partie chascuns i doit auoir  mes li uns ueut prendre de cele part que li autres ne li ueut pas soufrir  adonques doiuent estre li lot ieté  si que chascuns prengne de cele part ou ses los eschiet  par leur acort  si comme quant il s  acordent ensemble quel partie chascuns i doit auoir et de quel part il prenra .
Et nous auons parlé de ces .
IIII. uoies de partir pour ce que  se teus contens muet de partie qui ait esté fete  se l  une des parties se ueut aidier qu  ele ait esté fete par l  une de ces .
IIII. uoies  ele est a tenir sans rapeler .
Ci fine li chapitres des sousaagiés .
Ci commence li dis et setismes chapitres de cest liure liqueus parole des tuteurs qui sont baillié as sousaagiés pour garder et pour aministrer leur besoignes .
Nous auons traitié ci deuant des baus et des gardes as enfans et des sousaagiés  or ueons des tuteurs qui sont baillié as enfans sousaagiés par iustice pour aus defendre et garantir  et pour leur droit maintenir et garder .
Quant aucuns enfes ou pluseur demeurent orfelin et sousaagié et il n  est nus prochiens parens a qui li baus ou la garde apartiegne d  aus  ou il ont bien teus parens a qui ele apartient  mes il ne la uuelent pas prendre  toutes teus menieres d  enfans  soient franc ou gent de poosté  chieent par droit commun selonc la coustume de la conteé en la garde du seigneur .
Et a teus manieres d  enfans  s  il n  ont riens  li sires les doit fere pourchacier tant qu  il puissent estre nourri  et auant doit il metre taille seur ses sougis  que li enfant muirent par defaute de nourreture .
Et se li enfant ont aucune chose de leur droit  li sires leur doit baillier une maniere de garde qu  on apele tuteurs  et cil tuteur doiuent les enfans et le leur garder et maintenir au pourfit des enfans et rendre conte au seigneur bien et loiaument chascun an une fois au meins .
Se cil qui est tuteres pour enfans sousaagiés a grant chose entre mains pour les enfans  li sires doit prendre bonne seurté que li bien soient gardé sauuement .
Et s  il ne fet la seurté et li sires se doute que li oir ne fussent damagié par mauuese garde  il doit prendre en sa main l  auoir des enfans et fere leur sauf si qu  il l  aient quant il uenront en aage .
Auenir pourroit qu  enfant sousaagié demeurent orfelin dessous un seigneur qui seroit poures et au dessous  et li enfant auroient grant chose de leur droit  lesqueles choses li sires prenroit uolentiers pour sa necessité .
Mes s  il auenoit ainsi  li parent as enfans doiuent requerre le conte qu  il contraigne le seigneur a fere seurté des biens as enfans  et se li cuens n  en estoit pas requis des parens et il sauoit que li uns de ses sougiès eust les biens de teus enfans sousaagiés  si deuroit il contraindre le seigneur a fere seurté  car il loit au souuerain a garder que l  en ne face tort as orfelins .
Li tuteres as enfans sousaagiés doit procurer les besoignes as enfans  ne l  en ne puet alliguier contre li qu  il ne soit oïs en demandant pour les enfans et en defendant des muebles  car s  il n  estoit oïs en demandant pour les enfans mout pourroient estre li enfant damagié ains qu  il uenissent en aage pour demande fere .
Car il conuenroit que les detes que li predecesseur as enfans auroient fetes demourassent en la main as deteurs dusques a l  aage des enfans  ou que li plet que li predecesseur auroient meu d  eritage ou de mueble demourassent en tel estat comme li predecesseur le leroient  et en tel maniere seroient li oir damagié .
Et il uaut mieus que les droitures as oirs sousaagiés soient concueillies et gardees sauuement par la main des seigneurs ou des tuteurs dusques a l  aage des enfans que ce qu  eles demourassent en la main des deteurs .
Ce qui est pledié pour les enfans par le tuteur establi de par le seigneur doit estre tenu  soit pour les enfans ou contre les enfans  car s  il ne pouoient perdre en plet et il pouoient gaaignier  cil qui se defendroient contre les tuteurs n  auroient pas ieu parti  mes ce qui est dit que li tuteur pueent perdre en plet  fet a entendre que li tuteur sont demandeur et li defendeur gaaignent le plet en aus defendant .
uoirs est  se l  en fet demande d  eritage as tuteurs contre les enfans  li tuteur n  en sont pas tenu a respondre  ainçois ont li sousaagié tel auantage qu  il en portent la saisine de tout l  eritage que leur predecesseur tenoient ou tans de leur mort comme de leur propre eritage  et fust encore ainsi que ples en fust entamés ou tans des predecesseurs et mourussent le plet pendant  si demourroit li ples en autel estat dusques a l  aage des enfans .
Mes en cas de mueble et de chatel  li tuteur sont tenu a respondre pour les enfans  car male chose seroit se li creancier qui auroient creu le leur as predecesseurs atendissent a auoir leur detes dusques a l  aage des enfans .
Et pour ce conuient il qu  il soient paié par la main des tuteurs  se li enfant ont tant de muebles  et s  il n  ont tant de muebles  les despueilles de leur eritages par desseur leur estroite soustenance i courront  mes il ne seront pas contraint a uendre leur eritage deuant qu  il uenront en aage .
Et adonques s  il i a detes a paier  il doiuent estre contraint a uendre tant qu  il aient paié ce qui est deu par la reson de leur predecesseur dont il sont oir  et leur doit on donner .
XL. iours d  espace de uendre .
Cil qui est tuteres pour enfans sousaagiés n  est pas tenus a fere les besoignes des enfans a son coust  ainçois en doit auoir salaire soufisant des biens as enfans selonc ce qu  il ont et qu  il a de peine pour les enfans .
Et l  estimacions de son salaire doit estre regardee par le conte se l  en uient premierement a li  ou par deuant le seigneur dessous qui il sont couchant et leuant .
Mes se li sougiet le conte lui fesoient auoir trop grant salaire  quant li enfant seroient aagié  il auroient action de demander le trop a leur tuteur et lors seroit iugiés le salaire selonc les peines que li tuteres auroit eues .
Ci fine li chapitres qui parole des tuteurs liqueus sont baillié as sousaagiés pour aus garder et defendre .
Ci commence li dis et uitismes chapitres de cest liure liqueus enseigne liqueus oir sont loiaus pour tenir eritage et liqueus en sont debouté par bastardie .
Pluseur debat sont entre les enfans d  un pere qui a eues pluseurs fames  en disant que li aucun ne sont pas loiaus oir  ainçois sont né en mauuès mariage  par quoi il doiuent estre tenu pour bastart et estre osté de tel partie comme il en portassent s  il fussent loiaus oir .
Et pour ce est il bon que nous dions en ceste partie briement liqueus oir sont loiaus et liqueus pueent estre debouté par bastardie  car tout soit ce que l 
Eglise ait la connoissance des loiaus mariages  pour ce ne demeure pas que ples n  en soit aucune fois en court laie pour les eritages qui sont tenu de fief lai des queus li droit oir uuelent debouter les bastars .
Et pour ce que teus debas depent de l  eritage conuient il a la fois que iuges seculiers s  entremete de connoistre la bastardie qui est proposee par deuant li . L  en doit sauoir que tuit cil sont loiaus oir qui sont né et conceu en loial mariage  ou qui sont conceu de loial mariage tout soit ce qu  il n  i soient pas né pour ce que li peres muert ou tans que sa fame est grosse .
Mes aucuns puet bien nestre ou tans de loial mariage qui n  est pas loiaus oirs  ainçois est bastars  si comme se aucune fame grosse se marie a autre persone qu  a celui qui l  engroissa hors mariage  car  tout soit il nés ou tans de mariage  toutes uoies fu il conceus en bastardie .
Et teus bastardies sont aucune fois si couuertes que l  en n  en puet pas bien sauoir la uerité  et aucunes fois que la uerités est seue par l  aparence du tans de la nacion  car se la fame le porte .
uII. mois puis le mariage  ele puet bien celer le fet  qu  il n  est pas apers au monde  car en tant de tans puet uns enfes nestre et uiure et si puet estre qu  il fu engendrés .
II. mois ou plus deuant le mariage .
Mes se ele le porte meins de .
uII. mois le mariage durant et li enfes uit  il apert qu  il fu conceus deuant le mariage  et pour ce puet il estre tenus pour bastars  ne en cel cas rien ne le puet deliurer de la bastardie qu  une seule chose  c  est quant il est conceus de celi meisme qui espousa puis sa mere .
Car  quant uns hons a compaignie a une fame hors de mariage et il l  espouse après ou tans qu  ele est grosse  l  enfes qu  ele a ou uentre deuient loiaus par la uertu du mariage .
uoire s  il en i auoit pluseurs enfans nes auant qu  il l  espousast  et la mere et li enfant  a l  espouser  estoient mis dessous le paile de sainte
Eglise  si deuenroient il loiaus oir et seroient aherité comme loiaus oir en toutes manieres de descendemens ou d  escheoite de costé .
La mere n  est pas creue en aucun cas contre ses enfans pour ce se ele dit qu  il sont bastart .
Car la haine ou l  amour qu  ele a au parastre ou li desiriers qu  ele a que si autre enfant en portassent le sien  la pourroient a ce mener qu  ele diroit que li aucun de ses enfans seroient bastart pour les autres aheriter .
Et aucune fois a l  en ueu qu  eles ne le lessoient pas pour leur uilenie qu  eles ne le deïssent .
Donques quant teus cas auient  l  en doit demander a la mere toutes les demandes par quoi l  en puist sauoir la uerité et  se l  en uoit qu  ele en die uraies enseignes  l  en la doit plus tost croire qu  une autre  car nus n  en puet mieus sauoir la uerité que la mere .
Et si doit on mout regarder pour quel cause ele est meue a ce dire  car se l  en uoit qu  ele soit bien meue pour cause de loiauté  si comme il puet auenir qu  une fame aime mieus a reconnoistre sa uilenie que soufrir que cil fussent aherité qui ne le doiuent pas estre  ou espoir il li fu commandé quant ele se confessa du pechié  qu  ele le deïst pour ce que la uerités ne peust estre seue que par li  en tel cas se doit on prendre pres de croire .
Tout soit il ainsi que commune renomee queure contre une fame qui est en mariage qu  ele est bien de pluseurs hommes charnelment  - et soit encore que l  en le sache parce que l  en les a ueus conuerser ensemble ou par presompcions par lesqueles l  en puet croire l  assemblee de la fame et des autres persones que de son mari  - et la fame ait enfans ou tans qu  ele mene tele uie  mes toutes uoies ses barons aucune fois repaire entour li  li enfant en ce cas ne sont pas tenu pour bastart  car puet estre qu  il sont du mari et puet estre que non sont .
Et en toutes choses la ou il a doute  soit en cest cas ou en autres  l  en se doit tenir au meilleur coron et a la meilleur partie dusques a tant que li contraires est prouués  et en cest cas puet il estre mauuesement prouué qu  il soient bastart  dont il est assés de ceus qui tienent les eritages de ceus qu  il cuident a leur peres ou a leur parens et si ne leur sont riens pour ce qu  il sont bastart et auoutre .
Et par teus pechiés pourroit il auenir qu  uns hons espouseroit sa suer et si cuideroit il et ele et tuit li uoisin qu  il ne s  entrefussent riens .
Si comme se uns hons mariés auoit enfans de sa fame et enfans d  une autre fame mariee et après mouroient  et mariages couroit des enfans les uns as autres  en tel cas auroient li frere leur sereurs et si n  en sauroient riens .
Et pour teus perius et pour mout d  autres qui en pueent auenir  sont teus pechié lait et uilain et defendu  et especiaument par sainte
Eglise pour les perius des ames . L  en doit sauoir que tuit cil qui nessent après ce que mariages est desseurés ou tans que .
XXXIX. semaines et .I. iours sont passees puis la mort du mari  sont bastart  car fame ne puet porter son enfant plus de .
XXXIX. semaines et .I. iour  par quoi il apert qu  il fu conceus puis que li barons fu mors  et pour ce est il prouués bastars par l  aparence du lonc tans .
Il puet auenir qu  uns mariages est desseurés par sainte
Eglise quant au lit  et nepourquant li enfant qu  il eurent tant comme il furent ensemble ne sont pas prouué pour bastart  si comme quant aucuns pourchace le desseurement de sa fame pour ce qu  il l  a trouuee en pechié de fornicacion  ou la fame de son mari pour ce qu  ele l  i a trouué  en tel cas les puet bien sainte
Eglise desseurer et si ne sont pas li enfant bastart qu  il eurent deuant la desseuree .
Mes se la fame a eu enfans puis le desseurement  il sont bastart .
Nepourquant ceste maniere de desseurance n  est pas si fors que  s  il plest a l  homme et a la fame  qu  il ne se puissent remetre ensemble  et s  il s  i remetent et il ont puis enfans  il sont de loial mariage et pueent estre loiaus oir .
Autre chose est des desseuremens qui sont fet par sainte
Eglise par cause de lignage  si comme il auient qu  uns hons prent sa cousine en tiers ou en quart ou plus pres  - car puis que li quars degrés est passés  mariages se puet fere  - et puis après  quant il ont esté ensemble tant qu  il ont eu enfans  sainte
Eglise le set et depart le mariage  en tel cas ne sont pas li oir loiaus  car tant comme il furent ensemble il furent en auoutire .
Et nepourquant  se l  hons ne la fame ne sauoient riens du mariage  ne par les bans qui furent fet en sainte
Eglise ne en autre maniere  bien puet l  apostoiles confermer le mariage s  il li plest et pour la pitié des enfans .
Et s  il ne li plest  il conuient que li mariages soit desseurés et li enfant tenu pour non loiaus quant a ce qu  il ne sont pas aherité comme droit oir  - dont c  est pitiés pour ce que l  assemblee du mariage ne fu pas fete malicieusement . -
Mes il est ainsi pour ce que aucun pourroient fere malicieusement teus mariages et après  quant li lignages seroit aperceus et sainte
Eglise les uourroit desseurer  il se defendroient qu  il ne seurent mot du lignage pour fere les enfans loiaus  et pour ce peril eschiuer et pour le pechié  se doit chascuns soigneusement garder qu  il ne se marie fors la ou il puet et doit .
Bon est que l  en sache liqueus mariage font a eschiuer  car il est mout de simples gens qui ne le seuent pas .
Si doit chascuns sauoir que nus ne doit espouser cele qui li apartient de lignage deuant qu  ele a passé le quart degré  ne sa commere de quel enfant que ce soit  ou de l  homme ou de la fame  ne cele auec qui il a leué autrui enfant  ne sa marastre  ne fame qui ait esté a aucun de son lignage en quart ou en plus prochain degré  ne la cousine a cele qu  il a compaigniee charnelment  ne sa fillole  ne les enfans de son compere ne de sa commere puis le comparage nes  ne cele qui a pleui autrui par parole de present  ne cele qui est en religion ou professe  ne cele que l  en set qui ait mari qui soit encore uis tout soit il hors du païs  ne iuise s  ele n  est auant crestiennee  ne cele qu  il set qui ait eu compaignie a son lignage charnelment  ou par mariage ou sans mariage .
Et quiconques prent aucunes de celes dessus dites il sont en auoutire  ne li enfant qui d  aus nessent ne doiuent pas estre loiaus  ains sont tenu pour bastart quant as biens .
Et de tous ces cas quant debas en nest  en apartient la connoissance a sainte
Eglise en tant comme au mariage apartient desseurer ou comme tenir loi pour bon .
Tuit sachent que li mariages qui est tenus pour bons par le tesmoignage de sainte
Eglise ne puet estre debatus ne corrompus en court laie  ne li enfant qui en nessent tenu pour bastart  tout soit ce que sainte
Eglise ait fet grace a l  homme et a la fame a soufrir le mariage  si comme se li mariages puet estre departis par aucune reson et sainte
Eglise le suefre et conferme pour la pitié des enfans qui en sont ia né ou pour aucune autre cause de pitié .
Et doiuent estre li oir loiaus et en pueent porter de l  eritage tant comme loiaus oir en pueent et doiuent porter  et de tous autres biens qui pueent et doiuent uenir as drois oirs .
Et tout ainsi comme nous deuons croire sainte
Eglise quant ele nous tesmoigne les mariages loiaus  la deuons nous croire quant ele nous tesmoigne les desloiaus mariages .
Donques se ples est deuant nous d  aucuns oirs qui deboutent autres de l  eritage comme bastars et il nous aportent le tesmoignage de sainte
Eglise qu  ele tesmoigne qu  ele a conneu de la cause et que par sentence disfinitiue li mariages ou il furent né fu tenus pour mauuès  - ou qu  il fu prouué contre aus qu  il furent né et conceu hors mariage  - nous deuons croire le tesmoignage de sainte
Eglise et fere droit selonc ce qui est tesmoignié .
Se sainte
Eglise tesmoigne a iustice laie qu  aucuns oirs soit bastars si que  pour le tesmoignage  li bien qu  il eust s  il fust drois oirs sont deliuré a autre persone qui est drois oirs puis que cil l  a perdu par bastardie  et  après ce  cil qui fu tesmoigniés pour bastars pourchace tant uers sainte
Eglise qu  ele tesmoigne qu  il est loiaus  c  est a tart puis qu  autres en a porté par la main laie et par iugement ce qui deust estre sien se la bastardie ne fust temoignie contre li .
Car il apert en tel cas que cil qui ont la connoissance pour sainte
Eglise furent deceu en leur tesmoignage  car  s  il estoit loiaus oirs  il furent deceu en tesmoignier la bastardie et  s  il estoit bastars  il furent deceu en tesmoignier qu  il estoit loiaus oirs  ne li secons tesmoignages qu  il tesmoignerent le contraire de ce qu  il auoient tesmoignié premierement n  est pas a receuoir .
Mes autre chose seroit se li ples n  estoit fors seur la saisine tant seulement .
Car cil qui auroit perdue la saisine par iugement pour ce qu  il seroit tesmoignié contre li qu  il seroit bastars et après  au plet de la proprieté  pourroit moustrer qu  il seroit loiaus oirs et mousterroit comment cil qui tesmoignerent la bastardie de li furent deceu  il pourroit recouurer son damage par gaaignier la proprieté .
Et aussi comme nous auons dit que li tesmoignages de sainte
Eglise doit estre creus de ce qu  ele tesmoigne les bons mariages ou les mauuès  aussi entendons nous que ses tesmoignages doit estre creus en toutes causes des queles la connoissance apartient a sainte
Eglise .
Mes il conuient bien quant li plet sont gros ou perilleus qu  il soit tesmoignié autrement que par le tesmoignage d  un official tant seulement  car l  officiaus n  est qu  uns seus tesmoins quant il tesmoigne en court laie  se n  est en aucun legier cas dont l  en se puet bien passer et que l  en puet legierement croire  si comme d  une absolucion  ou que ples est par deuant li a tel iour  ou d  une semonse  ou d  aucune ordenance qui a esté fete par deuant li .
De ces choses est creu ce que l  officiaus tesmoigne par le seel de la court  sans auoir mestier d  autre tesmoignage  et aussi est il creus quant il tesmoigne aucun escommenié .
Se l  officiaus tesmoigne qu  aucuns soit bastars et li euesques tesmoigne qu  il soit loiaus  l  en ne doit pas croire le tesmoignage de l  official  mes le tesmoignage de l  euesque .
Et se l  euesques et l  officiaus tesmoignent une meisme chose et l  arceuesques qui a le resort dudit euesque tesmoigne le contraire  l  en doit croire le tesmoignage de l  arceuesque .
Et se l  arceuesques tesmoigne autel comme l  euesques fist ou il conferme sa sentence  et li apostoiles ou cil qui sont enuoié de par li tesmoignent le contraire  l  en doit mieus croire le tesmoignage de l  apostoile que le par dessous .
Et aussi disons nous de ce meisme que les cours laies tesmoignent  que l  en doit mieus croire ce que le par dessus tesmoigne que le par dessous et fere droit selonc le meilleur tesmoignage .
Li bastart qui sont né en mariage sont prouué a la fois en la maniere que nous deismes deuant en cel chapistre meisme et a la fois en autre maniere .
Si comme se li maris est outre mer ou en autres terres estranges  ou emprisonnés par si lonc tans que .X. mois ou plus soient passé  et après les .
XXXIX. semaines et .I. iour qu  il s  en parti  sa fame a enfans  en tel cas il pueent estre prouué a bastart par l  aparance du fet .
Mes se li maris estoit en sa deliure poosté hors du païs ou sa fame est  pour son pourfit  ou pour ce qu  il en est banis  ou pour guerre  ou pour poureté  et sa fame auoit enfans et ne sauroit on de qui  ne par renomee ne par ueue de conuerser autrui aueques li  en tel cas ne seroient pas li enfant prouué a bastart par l  aparance du fet  car puet estre que li barons i conuersa en repost ou tans qu  ele conceut .
Mes se li barons reuient et trueue que sa fame a eu enfans ou tans qu  il a esté hors et il en eschiue la compaignie de sa fame  et dit que li enfant sont bastart en afermant qu  il ne fu ou païs ne par nuit ne par iour en tant de tans comme fame puet porter enfant  en tel cas en doit il estre creus  car male chose seroit que cil qui seroient bastart et auoutre a sa ueue et a sa seue fussent si oir et en portassent son eritage maugré sien  car nus ne doit croire que nus fist uolentiers ses drois enfans bastars pour son eritage fere tourner a autres oirs .
Et toutes uoies  pour ce qu  aucuns ne soit meus a ce par mauuese cause  si comme haine monte aucune fois entre homme et fame a poi d  achoison ou par ialousie ou en autre maniere  l  en doit mout regarder que li hons ne soit meus fors par cause resnable  et ce puet on sauoir assés apertement par la maniere de l  acusement et par les circonstances du fet .
Encore se puet bastardie prouuer par autre uoie par l  aparence du fet  si comme se li maris est teus qu  il ne puist engendrer enfans parce qu  il n  a pas ce que nature li doit donner pour engendrer enfans  si comme il auient qu  uns teus hons prent fame et ne reuele pas son essoine prouué  et la fame se tient en sa compaignie ne ne pourchace pas le desseurement du mariage  mes ele compaigne charnelment aueques autre qu  aueques son baron  par quoi ele a enfans .
En tel cas  se li hons fet son essoine apert  sont li enfant prouué pour bastart pour l  aparence du fet .
Mes se l  essoines est repus tant que li maris soit enfouis et tele chose est prouuee pour aus fere bastars  ce ne doit pas estre receu en prueue  car puis qu  il tint les enfans pour siens tout son uiuant et ne fist nule mencion qu  il eust mehaing  il doiuent estre tenu pour loiaus oir  se la mere ne les acuse si comme nous auons dit dessus en autre cas .
Toutes les fois que cours se sent deceue et par la deceuance ele fet ou iuge aucune chose et  après la sentence  ele s  aperçoit qu  ele fu deceue  ele puet bien rapeler son iugié  mes ce disons nous es cours de sainte
Eglise  car en la court laie conuient il tenir ce qui est iugié puis que la sentence est passee sans apel  se ainsi n  est que si grans fraude ou si grans baras i soit trouués que li sires  de son office  face rapeler les parties par deuant li et rapeaut ce qui fu fet par barat  car ce apartient bien a office de loial court  soit de crestienté ou de court laie .
Il n  est pas mestiers que la cours de crestienté se passe legierement des ples qui nessent de mariage depecier  tout soit ce que li maris tesmoigne ce que la fame propose contre li  car puet estre qu  il tesmoignent ensemble la cause de departir mariage pour ce qu  il uuelent bien la departie  pour ce qu  il se uuelent remarier alieurs ou par haine qui est meue entre aus .
Donques en tel cas ne doit pas sainte
Eglise du tout croire en ces paroles  mes sauoir la uerité du fet qui est proposé parce que ce qui est proposé se moustre en apert  ou par enqueste d  autres tesmoins quant li fes ne se puet autrement moustrer  si comme se la fame dist que l  hons est teus qu  il ne puet engendrer et il le connoist pour ce qu  il ueut bien la desseurance  l  en ne doit pas croire a sa connoissance que l  en ne sache se c  est uoirs par ueue  si comme se l  en uoit qu  il a ce qu  il disoit qu  il n  auoit mie .
Et aussi disons nous des autres cas qui par ueue se pueent moustrer ou par l  aparence du fet  et les autres cas qui ne pueent estre moustré si apertement  si comme se li uns suit l  autre d  aucun auoutire  enqueste en doit estre fete  tout soit ce que li uns et li autres le connoisse  si comme il est dit dessus  car male chose seroit et perilleuse as ames et as oirs que l  en desseurast les mariages a chascun mautalent que li uns a a l  autre .
Pour ce que nous auons parlé que la cours rapeaut la sentence de ce de quoi ele se uit deceue puis le iugement  nous en dirons un cas que nous en ueismes .
Car uns cheualiers prist une dame et  quant il eurent esté grant piece ensemble tant qu  il eurent enfans  li mariages fu après acusés et fu depeciés et fu tenus a mauuès par le iugement de sainte
Eglise  et eut chascuns congié de soi marier alieurs .
Li cheualiers prist une autre fame et en eut enfans  et la dame prist autre baron et en eut enfans  et après il auint que la fame derrainement espousee du cheualier mourut et li barons derrainement espousés de la dame mourut .
Et après conscience requist le cheualier et la dame que leur mariages auoit esté depeciés par mauuese cause  il se traistrent a la court de crestienté et moustrerent comment ele auoit esté deceue en depecier le mariage  et la cours  la deceuance conneue  rapela la sentence qu  ele auoit donnee contre le mariage et aferma par sentence que li mariages premiers estoit bons et loiaus et qu  il pouoient bien estre ensemble comme en bon mariage  et se rassemblerent .
Et ainsi eut li cheualiers enfans de .
II. fames espousees et uiuans tout a un meisme tans et la dame enfans de .
II. maris et les .
II. maris uiuans .
Or auint que li cheualiers et la dame moururent .
Si commença ples entre les enfans du premier mariage et les enfans du secont mariage  car li enfant du secont mariage disoient que li enfant du premier mariage estoient né en mauuès mariage par quoi il aparoit qu  il estoient bastart  et bien estoit prouué  si comme il disoient  parce que sentence auoit esté donnee contre le mariage et pouoirs d  aus remarier et  cel mariage depecié  il estoient né en loial mariage et aprouué par sainte
Eglise et dura li mariages dusques a tant qu  il fu desseurés par mort  par quoi il requeroient qu  il fussent receu a l  eritage comme loiaus oir et li autre debouté comme cil qui droit n  i auoient par les resons dessusdites .
Et li enfant né du premier mariage en aus defendant disoient encontre qu  a aus apartenoit li eritages comme a loiaus oirs et ainsnés en bon mariage  et bien aparoit que la sentence que sainte
Eglise auoit donnee contre le mariage ele la rapela et reconnut qu  ele auoit esté deceue en donner la sentence et tint le mariage a bon et a loial  dont il aparoit qu  il estoient loiaus oir .
Et seur ce se mistrent en droit .
Il fu iugié que li enfant du premier mariage estoient loiaus oir et qu  il uenroient a la succession du pere et de la mere  et li enfant né du secont mariage comme loiaus oir partiroient comme mainsné au descendement de leur pere et de leur mere .
Et par cel iugement puet l  en entendre que chascuns des mariages fu loiaus ou tans qu  il dura  car ce que sainte
Eglise fu deceue en fere contre le premier mariage ne dut greuer a nului puis qu  ele rapela sa sentence  et li congiés qu  ele donna du remarier fist le secont mariage loial et li rapeaus de sa premiere sentence qu  ele fist contre le premier mariage le raferma et tint pour loial .
Bien sachent tuit cil qui sont bastart et qui bien le seuent par la connoissance de leur mere ou en autre maniere qu  il n  ont droit en nul descendement  et s  il s  i metent pour ce que nus ne leur debat pour ce que l  en n  en set pas la uerité  pour ce ne demeure pas qu  il ne le tiegnent a tort et contre
Dieau et ou peril de leur ames .
Et s  il uuelent fere ce qu  il doiuent selonc
Dieu  il sont tenu au rendre a ceus qu  il seuent qui sont droit oir et loiaus .
uoirs est qu  en testament puet bien li hons ou la fame lessier a ses enfans bastars pour cause de pitié aussi comme il feroient a estranges persones  c  est assauoir de leur muebles ou de leur conquès ou le quint de l  eritage .
Nepourquant se li hons ou la fame qui a enfans bastars et enfants loiaus  n  a fors muebles et conquès  nous ne nous acordons pas qu  il puissent estre lessié as bastars et nient as loiaus oirs  se li oir loiaus ne l  ont mesfet uers le pere ou uers la mere  si comme nous deismes ou chapitre qui de ce parole .
Donques disons nous en tel cas que la plus grans partie en doit estre lessie as loiaus oirs  et aucune chose en doit l  en lessier as bastars pour leur soustenance .
Mes se uns hons ou une fame n  a nul enfant loial  mes il a enfans bastars  bien leur puet lessier ses muebles et ses conquès et le quint de son eritage  ou tout ou en partie .
Mes s  il muert sans aus lessier aucune chose  il n  en portent riens ne que feroit uns estranges .
Aucunes fois auient il que dui gent qui sont en mariage se departent par leur uolenté et par le gré de sainte
Eglise sans uilaine cause  si comme quant il ont uolenté de uouer chasteé ou d  entrer en religion .
Mes ceste departie ne se puet fere sans l  acort des .
II. parties  car l  hons ne la puet fere sans l  acort de sa fame ne la fame sans l  acort de son mari  et s  il ont enfans  il ne lessent pas pour ce a estre loiaus ne a uenir pour ce a la succession de leur pere et de leur mere .
Cil de qui il est certaine chose qu  il sont bastart et auoutre  ne pueent en nule maniere estre loiaus quant a ce qu  il uiegnent au descendement des eritages de pere et de mere .
Mes cil qui ne sont fors bastart tant seulement pueent bien estre fet loiaus oir par estre mis dessous le paile a l  espouser  si comme nous auons dit dessus  et li auoutre sont cil qui sont engendré en fames mariees d  autrui que de leur seigneurs  d  hommes mariés .
Donques s  il auient qu  uns hons ait enfans en soignantage d  une fame qui a mari et li maris muert  et l  hons qui a son uiuant la tenoit l  espouse  li enfant qui nessent puis le mariage ou qui furent engendré ou né ou tans qu  ele fu  ueue pueent estre fet loiaus  mes cil qui furent engendré ou né ou tans qu  ele eut autre mari en auoutire  ne pueent estre fet loiaus quant a la succession du pere ne de la mere .
Mes nous en auons bien ueu aucuns qui  par la grace de l  apostoile  estoient clerc et tenoient des biens de sainte
Eglise  mes de ce ne se ont a meller les cours laies  car a l  apostoile et as prelas apartient l  aministracions de sainte
Eglise . L  en ne doit pas douter que quant uns hons hors du lien de mariage a compaignie a une fame et en a enfans  et il l  espouse puis qu  enfant sont né ou ou tans qu  ele est grosse  se li enfant sont mis dessous le drap  - liqueus dras est acoustumés a metre sur ceus qui se marient solemnement en sainte
Eglise  - ne soient loiaus puis qu  il i sont mis aueques le pere et aueques la mere le mariage fesant  et puis lors ne sont pas li enfant bastart  ains sont oir et pueent estre aherité si comme loiaus enfant né en mariage .
Et par ceste grace que sainte
Eglise et coustume consentent a teus manieres d  enfans auient il souuent que li pere espousent les meres pour la pitié des enfans  si que meins de maus en sont fet .
Nous ueons un cas auquel mes fius mainsnés en puet porter l  ainsneece de mon eritage contre mon fil et son frere ainsné  et dirons comment .
Se uns hons a d  une fame un fil en soignantage et puis espouse une autre de laquele il a un fil  et après cele qu  il a espousee muert et il espouse la premiere de laquele il eut un fil en soignantage  et est li fius mis dessous le drap auec le pere et auec la mere pour li fere loial  en cel cas ses mainsnés fius est ainsnés quant a l  eritage  car il est nes du premier mariage .
Et tout soit il ainsi que li autres soit ainsnés d  aage  li tans qu  il fu bastars ne li doit pas estre contés  si que  ou tans qu  il ist de bastardie  il est nouueaus nes comme a estre oirs .
Mes se li oirs qui est nes du premier mariage estoit femele  et cil qui fu aucune fois bastars  qui deuient loiaus par le mariage du pere et de la mere  estoit oirs masles  il en porteroit l  ainsneece contre sa sereur  car combien il i ait de mariages et filles de chascun mariage  et du derrain mariage fust uns oirs masles  si en porteroit il l  ainsneece contre toutes ses sereurs nees des premiers mariages par nostre coustume  pour ce que douaires n  aherite pas si comme nous auons dit ou chapitre des douaires .
Ce que nous auons dit que li enfant ne sont pas erité par nostre coustume par la reson des douaires leur meres  si comme il sont en
France et en autres païs  nous l  entendons en eritages qui sont tenu de fief  car en eritages qui sont tenu en uilenage s  acorde nostre coustume a l  usage de
France  c  est assauoir que li enfant né du premier mariage en portent la moitié  et cil du secont mariage le quart  et cil du tiers mariage l  uitisme  comment que li enfant de chascun mariage soient masle ou femele .
Et quant li peres muert et li enfant de chascun mariage ont parti selonc ce qui est dit dessus  la partie du pere qui demeure de uilenage doit estre partie a trestous ses enfans  autant a l  un comme a l  autre  car en uilenage n  a point d  ainsneece .
Ci fines li chapitres qui enseigne liqueus oir sont loiaus et liqueus sont bastart .
Ci commence li dis et nueuismes chapitres de cest liure liqueus parole des degrés de lignage  par quoi chascuns puist sauoir combien si parent li sont prochien ou loingtain .
Pour ce que chascuns sache en quel degré de lignage l  en li apartient pour pluseurs resons  - si comme pour ce que mariages ne se face en trop prochain degré de lignage  ou pour ce que l  en puist requerre son ami de soi aidier de sa guerre  ou pour ce que l  en puist demander le sien quant il eschiet par prochaineté  ou pour ce que l  en sache combien l  en est prochains quant l  en ueut rescourre aucun eritage par la bourse  - nous traiterons ici endroit en un petit chapitre de la diuision des lignages et comment et en quel maniere lignages s  alonge .
Nous deuons sauoir que lignages se puet diuiser en .
IIII. parties  la premiere partie en montant si comme mes peres ou ma mere  la seconde partie en descendant si comme mes fius ou ma fille  et ces .
II. parties sont de lignage droit de descendement  la tierce partie si est de lignage de costé en montant  la quarte partie si est de lignage de costé en aualant .
Or ueons des degrés de lignage  mes fius m  est ou premier point en aualant  mes peres ou premier point en montant  et mes freres m  est ou premier point de costé et mes oncles m  est ou premier point de costé en montant .
Mes aious si m  est ou secont degré de lignage en montant et li fius de mon fil m  est ou secont degré de lignage en aualant  et li fius de mon frere m  est ou secont degré de lignage de costé en aualant et l  apele l  en neueu  et li fius de mon oncle m  est ou secont degré de lignage en montant et l  apele l  en cousin germain .
Mes besaious m  est ou tiers degré de lignage en montant et li fius du fil mon fil m  est ou tiers degré de lignage en aualant  et li fius de mon cousin germain m  est ou tiers degré de lignage de costé et commence de l  oncle en aualant et est dis fius de cousin germain .
Et parce que ie uieng en descendant de l  oncle  uous poués entendre le montant  car trop i auroit grant multitude de paroles en aconter  puis que lignages s  alonge  toutes les branches qui en issent en montant et en aualant .
Et pour ce nous ne parlerons que des .
IIII. seur quoi nous auons commencié tant seulement  que par la diuision de ces .
IIII. pourra l  en entendre les autres . -
Or dirons donques que li fius de mon neueu si m  est ou tiers degré de lignage en descendant .
Li peres a mon besaiol m  est ou quart degré de lignage en montant  et li fius du fil au fil mon fil m  est ou quart degré de lignage en aualant  et li fius du fil mon cousin germain m  est ou quart degré de lignage de costé en aualant de par mon oncle  et li fius du fil mon neueu m  est ou quart degré de lignage en aualant de costé . L  aious a mon besaiol m  est ou quint degré de lignage en montant et li quint enfant issu de moi me sont ou quint degré de lignage en aualant  et li fius du fil au fil mon cousin germain m  est ou quint degré de lignage de costé en aualant de par mon oncle  et li fius du fil au fil mon neueu m  est ou quint degré de lignage en aualant de costé .
Et en tel degré de lignage se puet fere mariages puis qu  il eschape le quart et que lignages uient de costé  car s  il pouoit estre que l  aious a mon besaiol uesquist  il m  est ia ou quint degré de lignage en montant  et li quint enfant issu de moi uesquissent et i eust une fille  ele li seroit en l  onzisme degré de lignage en descendant et si ne la pourroit auoir par mariage .
Donques puet l  en ueoir la disference qui entre descendement et lignage de costé  et des disferences qui i sont  il en parole ou chapitre de descendement et d  escheoite .
Nous auons dit dusques ou quint degré de lignage en montant et dusques ou quint degré en aualant  en laquele droite ligne mariages ne se puet fere  et si auons dit du lignage de costé dusques ou quint degré ou quel degré l  en fet bien mariage .
Si puet l  en entendre par ce qui est dit  qui est plus lointains lignages  car a chascun remuement d  enfant lignages s  alonge .I. point .
Si puet chascuns sauoir par ce qui est dit en quel point de lignage chascuns li apartient  si nous en souferrons a tant .
Ci fine li chapitres des degrés de lignage .
Ci commence li uintismes chapitres de cest liure liqueus parole de ceus qui tienent eritages par cause de bonne foi et enseigne comment il doiuent estre gardé de damage .
Or ueons  après ce que nous auons parlé des degrés de lignage  de ceus qui tienent par cause de bonne foi  si que cil qui tienent l  autrui chose a tort et a escient sachent comment il seront tenu a rendre  et comment cil qui tienent par cause de bonne foi doiuent estre gardé et garanti de damage . L  en doit sauoir que cil qui sont en saisine d  eritage par cause de bonne foi ne sont pas tenu a rendre les leuees  tout soit il ainsi qu  il perdent puis l  eritage par iugement .
Si comme se i  ai acheté un eritage et sui en saisine de seigneur et  après  aucuns uient auant qui moustre par bonne reson que cil n  auoit droit en l  eritage qui le uendi  si que la uente est de nule ualeur  en tel cas ie ne sui pas tenus a rendre les arrierages que i  aurai leués deuant ce que l  eritages m  isse de la main .
Et aussi se ie tieng l  eritage par cause de don  ou de testament ou d  engagement  ou de douaire  ou de celui qui oirs i  estoie  en tous teus cas ne sui ie pas tenus a rendre les leuees des eritages .
Mes se ie tieng l  eritage par mauuese cause  - si comme par force  ou par nouuele dessaisine  ou par toute  ou par concelement  - si comme cil qui n  i ai nule cause de bonne foi  quant l  eritages me sera mis hors de la main  ie doi estre iusticiés a rendre les arrierages .
Qui edefie seur eritage qu  il tient par cause de bonne foi et pour ce qu  il creoit auoir droit en l  eritage  et après autres l  en porte de son droit  li coust des edefices li doiuent estre rendu  mes que ce ne soit en eritage liqueus est encore dedens an et iour qu  on le puist rauoir par la bourse  car en tel cas ne rauroit on pas les cous des edefices  fors ceus qui seroient fet pour soustenir les edefices qui seroient ou marchié .
Car teus cous i puet il bien metre pour ce que ce n  est li damages a nului .
Et qui edefie en l  eritage qu  il tient par cause de male foi  cil qui par bonne cause gaaigne l  eritage  gaaigne les edefices sans riens rendre  et pour ce est ce grans perius d  edefier seur autrui eritage  et lesqueles causes sont bonnes et males  il en touche ou peragrafe deuant cestui .
Aucune fois auient il que certaine partie ne se puet fere entre oirs ou tans que leur peres ou cil de qui il sont oir muert  si comme quant la fame demeure grosse .
Car se la partie uient de descendement de pere et la fame est grosse  l  en ne set quans enfans ele aura  - car puet estre qu  ele en aura .
II. ou .
III.  - et se li enfant en portoient la moitié des muebles et des conquès le pere contre leur mere  li enfant a nestre en pourroient estre damagié s  il alouoient leur partie folement .
Et pour ce nous acordons nous que l  en mete en sauue main  pour la partie des enfans a nestre  pour .
III. enfans  si que  s  il en i a .
III.  qu  il puissent auoir leur part de par lor pere  et  s  il en i a meins la partie de ceus qui defaudront reuiegne a partir entre les oirs communs .
Et se li oir qui sont né uuelent fere bonne seurté de rendre la droite partie a ceus qui nestront et chascuns soi obligier pour le tout  l  en puet bien soufrir que les parties du tout soient fetes entre aus .
Il auient aucune fois  quant l  hons muert  que la fame demeure grosse et ne l  a pas tant porté qu  il soit seu apertement fors par le dit de la fame  et aucune fois auient il qu  ele meisme ne le set pas  si comme quant ele l  a poi porté .
Or ueons donques en tel cas  quant li mors a enfans qui sont né  s  il uuelent partir auant que .
IIII. mois et demi soient acompli puis la mort du pere  les parties doiuent estre fetes si comme il est dit dessus .
Mes se .
IIII. mois et demi sont passé et il n  apert pas que la fame soit grosse ne ele ne ueut iurer qu  ele croit qu  ele soit grosse  adonques pueent il partir entre aus communement de la descendue de leur pere .
Et s  il n  i a nul oir aparant et l  en ne set pas que la fame soit grosse  se ele ueut iurer seur sains qu  ele croit mieus qu  ele soit grosse qu  autrement  nus ne partira a li  ainçois en portera la saisine de tous les biens par bonne seurté que  s  il auient qu  ele ne soit grosse  qu  ele rendra la partie au mort a ceus qui par droit i deuront uenir .
Et s  ele ne ueut ou ne puet fere seurté  la iustice dessous qui li bien seront doit tenir la partie au mort en sa main dusques a tant que l  en sache s  ele est grosse ou non .
Quant il auient que l  hons muert sans enfans et sa fame demeure en tel point qu  ele meisme ne set pas qu  ele soit grosse  ne ele ne ueut pas iurer qu  ele le croit estre  a sa requeste la iustice doit tenir les biens du mort en sa main dusques a tant que .
IIII. mois et demi soient passé .
Et adonques s  ele ne le ueut iurer ou l  en ne uoit apertement qu  ele soit grosse  la partie au mort doit estre deliuree as oirs .
Se fame demeure grosse quant ses barons muert et ele tient les eritages de son baron par la reson de sa grossece pour ce que la garde des enfans sousaagiés apartient a li  et ele lieue les despueilles ou tans de sa grossece et li enfes est mors nes  uoirs est que l  eritages du mort eschiet a ses plus prochains parens .
Mes il ne pueent demander a la fame ce qu  ele leua ou tans de sa grossece des leuees de l  eritage  car ele auoit cause de bonne foi au leuer pour la reson de l  enfant qui estoit en son uentre  qui estoit oirs du mort et deuoit estre .
Se fame demeure grosse quant ses barons muert et n  i a autres enfans aparans  a li apartient la saisine des biens au pere  si comme nous auons dit dessus .
Et après  s  ele porte tant l  enfant qu  il soit nes  si qu  il puist estre bien tesmoignié que l  en li ait oï crier et après muert  tout soit ce qu  il ne uiue pas tant qu  il soit portés au moustier pour baptisier  nous creons que  puis qu  il i a eu oir né  que li mueble et li chateus de la partie au pere eschieent a la mere comme a la plus prochiene .
Et aucun pourroient cuidier que non fissent puis que l  enfes ne fu baptisiés  et nous creons que si doit fere  car  si tost comme oirs est nes  nous creons que li drois du pere et de la mere li soit descendus temporeument et par le baptesme l  eritages de paradis esperituelment .
En tous cas qui auienent queus qu  il soient  dont ples est  et en toutes parties d  oirs et en tous rapors que l  en fet pour partir après les decès des peres et des meres  par deuant quelconques iuges que li plet soient  les parties doiuent iurer  se partie le requiert  qu  il ont bonne querele et loial et que  s  il leur conuient amener tesmoins  bons et loiaus les amenront  et que de ce que l  en leur demandera en la querele uerité diront  ne pour pere ne pour mere  ne pour gaaigne n  en mentiront .
Et se li cas est pour parties de gens qui ont a partir ensemble ou de raporter  aueques ce qui est dessus dit il doiuent iurer que tout ce qui doit estre en la partie aporteront auant ou enseigneront se les choses ne sont en leur baillie  essieutés en cas de crime  car en cas de crime dont on puet perdre uie ou membre l  acusés n  est pas tenus a iurer se li cas n  est de gages  car en ples de gages doiuent estre li serement fet des parties si comme il est dit ou chapitre des presentacions qui sont fetes pour gages .
Bien se gart cil qui iure qu  il raportera tout ce qui se doit partir entre oirs  ou qui iure ce qu  il a uaillant  pour ce qu  il est taillables a son seigneur ou a aucune commune  qu  il die uerité .
Car  s  il est trouués pariures  il doit perdre le seurplus de ce qu  il iura  et doit estre au seigneur ou a la commune qui taillables il est .
Et se li seremens est pour raporter ce qui se doit partir entre oirs  et il en concele aucune chose  ce qui est concelé doit estre as autres oirs  et en doit perdre sa partie cil qui le concela qui raporter le deuoit .
Et il est bien resons que cil ait damage qui autrui ueut deceuoir et qui se pariure .
Ci fine li chapitres de ceus qui poursieuent les eritages pour cause de bonne foi .
Ci commence li .
XXI. chapitres de cest liure liqueus parole comment compaignie se fet et le peril qui i est  et d  oster enfant de son bail .
Pluseur gaaing et pluseur pertes auienent souuent par compaignie qui doit estre apelee compaignie selonc nostre coustume  et pour ce se doit chascuns garder auec qui il se met en compaignie ou qui il reçoit a compaignon .
Et ces compaignies de quoi nous uoulons parler  c  est des compaignies qui sont teles que par la compaignie li auoir uienent a partie quant la compaignie faut  et teus compaignie se fet en pluseurs manieres .
Et pour ce nous traiterons en ceste partie comment teus compaignie se fet selonc nostre coustume  et de la perte et du gaaing qui en puet nestre  et si parlerons en quel maniere l  en puet et doit oster enfant de son bail a ce qu  il ne puist riens demander par reson de compaignie .
Chascuns set que compaignie se fet par mariage  car si tost comme mariages est fes  li bien de l  un et de l  autre sont commun par la uertu du mariage .
Mes uoirs est que  tant comme il uiuent ensemble  li hons en est mainburnisseres et conuient que la fame suefre et obeïsse de tant comme il apartient a leur muebles et as despueilles de leur eritages  tout soit ce que la fame i uoie perte tout apertement  si conuient il qu  ele en suefre la uolenté de son seigneur .
Mes uoirs est que le tresfons de l  eritage qui est de par la fame ne puet li maris uendre  se ce n  est de l  otroi et de la uolenté de sa fame  ne le sien meisme  se ele ne renonce a son douaire  qu  ele n  en port son douaire  se ele le seuruit .
Et des parties qui doiuent estre fetes par la compaignie de mariage quant mariages faut  nous en parlasmes ou chapitre qui parole des douaires  si nous en terons ci endroit .
La seconde maniere comment compaignie se fet si est de marcheandise  si comme il auient que .
II. marcheant ou .
III. achatent une marcheandise de dras ou d  autre chose et auient souuent que chascuns paie autant de la marcheandise li uns comme li autres  et a la fois li uns en paie plus et li autres meins .
Bien est uoirs  quant teus marcheandise est fete  il loit a chascun  quant il li plest  a demander sa part de la marcheandise selonc ce qu  il en paia et ainsi se dessoiure la compaignie .
Mes tant comme la marcheandise est ensemble sans departir  s  il la uendent ou font uendre en main commune  chascuns doit partir au gaaing ou a la perte selonc ce que chascuns mist en l  achat de la marcheandise  c  est a entendre se li uns i mist autant comme li autres  il partiront tuit egaument et  se li uns i mist la moitié et li dui autre l  autre moitié  cil qui i mist la moitié en portera la moitié soit de perte soit de gaaing et li dui autre l  autre moitié  et par ce poués entendre du plus plus et du meins meins .
La tierce maniere comment compaignie se puet fere si est par conuenances  et ceste compaignie se fet en mout de manieres  car a la fois l  en s  acompaigne a autrui dusques a certain nombre d  argent  ou la fois dusques a certain tans  ou a la fois tant comme il uiuent .
Et en toutes ces manieres de compaignies il conuient garder et fere garder les conuenances  essieutees aucunes causes par lesqueles teus conuenances pueent bien estre depeciees  si comme quant l  une partie chiet en langueur si qu  il ne se puet mes meller de la marcheandise pour quoi il s  acompaignierent  ou quant il se marient  ou quant il ueut donner a ses enfans de sa marcheandise en mariage  ou quant il ueut aler outre mer ou en aucun loingtain pelerinage  ou quant il est si embesoigniés des besoignes son seigneur ou des besoignes au souuerain qu  il ne puet entendre a la marcheandise  ou quant il moustre que la marcheandise est contre s  ame et qu  il a pechié au demener  ou quant il ueut entrer en religion  par toutes teus causes pueent estre compaignies depecies .
Et quant les conuenances se depiecent par teus causes  la marcheandise se doit departir selonc l  estat ou les choses sont ou point que la compaignie se depiece .
Et encore se puet ele depecier quant aucuns puet prouuer contre son compaignon qu  il a fet en la compaignie autre chose qu  il ne dut  car male chose seroit qu  il conuenist demourer et metre le sien en mauuese compaignie puis que l  en le puist metre en uoir .
La quarte maniere par quoi compaignie se fet si est la plus perilleuse et dont i  ai ueu plus de gens deceus  car compaignie se fet selonc nostre coustume pour seulement manoir ensemble a un pain et a un pot .I. an et .I. iour puis que li mueble de l  un et de l  autre sont mellé ensemble .
Dont nous auons ueu pluseurs riches hommes qui prenoient leur neueus ou leur nieces ou aucuns de leur poures parens pour cause de pitié et  quant il auenoit que il auoient aucuns muebles  il les treoient a aus pour garder et pour garantir a celui qu  il prenoient a compaignie par cause de bonne foi  nepourquant il ne mellassent ia si poi des biens a ceus qu  il prenoient auec les leur  puis qu  il i fussent .I. an et .I. iour  que compaignie ne se fist .
Si que nous auons ueu aprouuer par iugement que cil qui n  aporta pas en la compaignie la ualue de .
XL. s. et n  i fu pas plus de .
II. ans ne ne se melloit de riens  ainçois fu apelés aueques un sien oncle pour cause de pitié pour li nourrir  demanda partie pour la reson de l  acompaignement et l  eut par iugement  et en porta qui ualut plus de .
II. lb.  et par cel iugement puet l  en ueoir le peril qui est en receuoir tel compaignie .
Et pour soi garder que l  en ne soit en tel maniere deceus et que l  en ne lesse pas bien a fere  ne a apeler entour soi ses poures parens pour ceste doute qui est perilleuse  nous dirons comment on les puet auoir entour soi sans peril .
Cil qui ueut metre entour soi son poure parent pour cause de pitié en tel maniere que compaignie ne se face pas  doit prendre son cors tant seulement sans meller chose qu  il ait aueques les sieues et  s  il est sous aage  il doit moustrer au seigneur dessous qui il est couchans et leuans et en la presence de .
II. ou de .
III. des plus prochiens parens a l  enfant  et dire  
Sire  i  apel tel enfant entour moi pour
Dieu et uueil que uous sachiés que ie ne uueil que  pour li tenir  il me puist riens demander pour reson de compaignie  car ie ne uueil pas tant peu comme il a meller aueques le mien  se ce n  est en tel maniere que les sieues choses me soient baillies par uous et par ses amis par certain pris d  argent  lequel pris d  argent ie li soie tenus a rendre tant seulement ou a metre en son pourfit . 
Qui en ceste maniere le fet il est hors du peril de compaignie .
Encore puet on bien apeler entour soi en autre maniere sans peril  si comme quant l  en ne melle nus des biens ensemble ou quant l  en tient par certain louier .
Si comme il auient qu  uns hons ua manoir aueques un autre et conuenance a paier certain pris d  argent pour ses despens et set bien au sien assener si qu  il ne paie a celi auec qui il est fors ce qui li est enconuenancié .
En toutes teus manieres ne puet on demander par reson de compaignie .
La quinte maniere de compaignie comment ele se fet  si est entre gens de poosté  quant uns hons ou une fame se marie .
II. fois ou .
III. ou plus  et il a enfans de chascun mariage  et li enfant du premier mariage demeurent aueques leur parastre ou aueques leur marastre sans partir et sans certaine conuenance d  aus tenir  en tel cas il pueent perdre ou gaaignier par reson de compaignie aueques leur pere et aueques leur marastre ou aueques leur mere et aueques leur parastre .
Et quant li enfant uuelent partir il en portent tout l  eritage qui leur descendi de leur pere ou de leur mere mort  et le tiers des conquès et des muebles fes ou tans de la compaignie .
Et s  il i a enfans de .
II. mariages  en la compaignie du tiers mariage  li enfant du premier mariage en doiuent porter si comme nous auons dit l  eritage de leur pere ou de leur mere mort et le tiers des conquès et des muebles du tans du secont mariage  et du tans que li tiers mariages se fist et que li enfant du secont mariage uinrent en compaignie aueques aus et aueques leur mere  il en portent le quart des muebles et des conquès qui sont aquis ou tans du secont mariage  et li enfant du secont mariage l  autre quart  et li parastres ou la marastre l  autre quart  et li peres ou la mere qui est ou tiers mariage l  autre quart .
Donques puet l  en ueoir que selonc ce que pluseur persones sont ensemble  lesqueles doiuent fere compaignie  quant plus sont et plus sont petites les parties  sauf ce que tuit li enfant d  un mariage  quant il uienent en compaignie aueques le secont mariage ou aueques le tiers ne sont conté que pour une persone car autant en porteroit uns seus comme feroient li dis quant il uienent a partie .
Ceste compaignie dont nous auons parlé ci deuant qui se fet par coustume entre les gens de poosté ne se fet pas en ceste maniere entre les gentius hommes  car quant li enfant du premier mariage ou du secont demeurent aueques leur pere ou leur mere et auec leurs parastre ou leur marastre  l  en ne l  apele pas compaignie  mes garde .
Et ceste garde est otroïe au pere ou a la mere par coustume dusques a tant qu  il i a enfant aagié liqueus en uueille porter la descendance de son pere ou de sa mere mort  adonques il l  en porte par reson de succession et le bail de ses mainsnés ensement .
Et s  il i auoit muebles ou tans que leur peres ou leur mere mourust il en doiuent porter la moitié  et s  il i auoit plus detes que muebles et li peres ou la mere les ont paiees ou tans de la garde  li enfant n  en sont tenu a fere nul restour  car il loit bien au pere ou a la mere a aquitier ses enfans ou tans qu  il les a en garde  mes il ne li loit pas a chargier de dete la succession qu  il en portent de leur pere ou de leur mere mort .
Quant li gentius hons ou la gentius fame tient son enfant en sa garde après la mort de son ou de sa mere et il i a eritages tenus en uilenage qui doiuent estre a l  enfant par la succession de son pere ou de sa mere mort  tuit li pourfit et toutes les issues du uilenage doiuent estre gardees a l  enfant si qu  il les ait en son pourfit quant il sera en aage  car nus  ne par reson de bail ne par reson de garde  ne puet fere siens les fruis des uilenages qui sont as enfans qu  il tient .
Et ce entendons nous entre les gentius hommes  car entre ceus de poosté  quant compaignie se fet entre aus  pueent bien les issues des uilenages uenir en compaignie  tant comme la compaignie dure .
Nous auons dit que la garde des enfans entre franches persones apartient au pere ou a la mere selonc nostre coustume  et c  est uoirs .
Nepourquant ie uoi pluseurs cas par lesqueus ou par aucun des queus la iustice  a la requeste des parens as enfans  les doit oster de la garde et de la compaignie au pere ou a la mere  quant li enfant n  ont fors le pere ou la mere  et dirons aucun des cas . S  il auient qu  uns hons ou une fame ait ses enfans en sa garde ou aucuns autres enfans en son bail et il tient  par la reson de la garde ou du bail  grant eritage liqueus doit estre as enfans  et li ami as enfans de l  autre costé ou du costé meisme dont cil les apartient qui les a en bail ou en garde  se doutent qu  il ne les face marier sans leur conseil  il pueent requerre a la iustice que li enfant soient osté de la main a celui qui les a en bail ou en garde  ou qu  il face bonne seurté qu  il ne mariera nus des enfans sans leur conseil .
Et s  il ueut la seurté fere  l  en ne li puet les enfans oster par ceste uoie  et s  il ne ueut fere la seurté  l  en li doit oster les enfans et baillier a un des autres parens qui la seurté uourra fere .
Et conuenra que cil qui les prenra en garde ait de celi qui les deuoit tenir et qui ne uout fere la seurté  soufisanment pour les enfans soustenir et mainburnir .
Et pour ce que ceste chose n  a pas esté requise en mout de lieus  l  en a bien ueu fere de teus mariages a ceus qui les auoient en bail ou en garde  qui n  estoient pas soufisant  ou par non sens ou par mauuese conuoitise de don ou de pramesse  et pour ce fet il bon courre au deuant de teus perius .
Li secons cas par quoi on puet oster enfans de la compaignie du bail ou de la garde a celi qui les tient  si est quant il ne liure pas soufisant soustenance as enfans selonc leur estat et selonc ce qu  il en tient .
Li tiers cas par lequel li enfant pueent estre osté de la compaignie du bail ou de la garde a celi qui les tient  si est quant cil qui les tient est eritiers d  auoir le droit as enfans s  il mouroient et mauuese renomee labeure contre li  et quant l  en set qu  il a esté acusés de cas de crime duquel il ne se deliura pas a son honeur  car male chose seroit que l  en lessast enfans en la main de celui qui est mal renomés pour son uilain fet .
Li quars cas comment on puet oster enfans de la compaignie de bail ou de la garde a celui qui les tient  si est quant li enfant n  ont fors pere ou mere et li peres ou la mere se remarie  si que li enfant ont parastre ou marastre et il est clere chose et aperte que li parastres ou la marastre menent mauuese uie as enfans  ou qu  il leur moustre semblant de haine  en cel cas li enfant doiuent estre osté de leur main et estre mis en autrui main hors du pouoir au parastre ou a la marastre .
Li quins cas si est quant cil qui les tient est de si fol maintenement qu  il n  a en lui ne conseil ne areance  car a teus gens ne doit on lessier nule garde d  enfans .
Et de tous ces cas que nous auons dis il ne conuient pas a ceus qui pourchacent que li enfant soient hors des mains a ceus qui les tienent  qu  il en facent plet ordené contre aus  ainçois soufist s  il le denoncent au iuge .
Et li iuges  de son office  doit aprendre du cas qui li est denonciés et  s  il trueue le cas par l  aprise  il les doit oster si comme il est dit dessus  car l  en doit entendre que cil qui ce denoncent le font par cause de bonne foi  et apert par ce qu  il n  en metent riens en leur pourfit .
Et de tous ces cas doit auoir li cuens la seignourie et la connoissance se li homme n  en euurent entre leur sougiès sans delai  car tuit li cas qui sont pour la sauueté des enfans sousaagiés ne doiuent point querre de delai  ains doit tantost courre li souuerains a aus aidier et garantir si tost comme il uoit que ses sougiès n  en a pas fet ce qu  il doit .
Il est dit dessus que nus  par reson de bail ne de garde  ne puet ne ne doit fere siens les fruis des uilenages as enfans .
Et encore disons nous tant auec que cil qui les ueut leuer doit fere bonne seurté  s  il en est requis  de rendre les pourfis as enfans ou de metre les en leur pourfit  et s  il ne ueut la seurté fere  la iustice doit metre en sa main les dites despueilles et fere les garder dusques a l  aage des enfans .
Nous auons parlé comment compaignie se fet par coustume et comment l  en puet oster enfans hors des mains a ceus qui les ont .
Or parlerons en cest endroit du peril qui puet estre a tenir enfans en son bail ou en sa garde  et comment on les puet oster qui ueut .
Quant peres et mere ont leur enfans auec aus en leur garde ou en leur mainburnie  et li enfant font aucun mesfet  ou quel mesfet il apartiegne amende d  auoir  l  en se prent du mesfet au pere se l  en ne puet tenir celui qui fist le mesfet  et se l  en le tient et il l  amende  si conuient il que li peres pait l  amende  car li enfant qui sont en la mainburnie le pere ou la mere n  ont riens  soit qu  il aient aage ou non aage .
Et s  il auient que li enfant facent aucun cas de crime duquel l  en doie perdre uie  se l  en les tient  l  en les iustice et n  en puet on riens demander au pere ne a la mere  se li fes ne fu fes par aus ou par leur pourchas  ou s  il ne les receterent puis le fet  car s  il les receterent puis  il sembleroit qu  il eussent esté agreable du fet .
Nepourquant il n  en perdroient pas le cors  mes il cherroient en la merci du seigneur de leur auoir .
Donques li peres et la mere qui uuelent eschiuer ce peril pueent metre leur enfans  a la mesure qu  il uienent en aage  hors de leur main et hors de leur pain et de leur pot et de leur mainburnie  ou par aus  ou par mariage  ou par enuoier les seruir hors d  entour aus  ou par donner leur partie de terre de laquele il se cheuissent sans fraude .
Car il auient aucune fois que fraude est toute aperte en teus dons  si comme quant li peres ueut auoir aucune ueniance d  aucun mesfet et il ne le ueut pas fere de soi pour ce qu  il a trop a perdre  si oste ses enfans d  entour soi et leur donne si poi du sien que l  en puet bien ueoir pour quel cause il le fet  car la cause est tele qu  il pense que l  en ne se prenra fors a ce qu  il donne a ses enfans pour le mesfet de ses enfans  et ainsi auroient trop bon marchié li pere qui par leur enfans uourroient fere fere les mesfès .
Donques qui ueut oster ses enfans de sa garde  il leur doit donner conuenablement ou oster les ou tans que l  en uoit qu  il n  i a point de malice  si comme quant li peres est sans guerre et sans haine et en tans de pes .
Nepourquant il auient aucune fois que li peres uoit son enfant fol ou mellif ou de mauuese maniere  si qu  il pense que tant plus li donra et plus perdra  et se teus chose muet le pere a petit donner et a metre son fil hors de sa mainburnie  ce n  est pas merueille  car il uaut mieus que li fius qui est fous et de mauuès contenement perde par sa folie que ses peres qui n  i a coupes .
Et quant enfant sont osté de bail ou de garde en la maniere dessus dite et li enfant font aucun mesfet de cas de crime  la iustice doit mout regarder a l  entencion que li peres eut a oster l  enfant hors de sa garde  se la chose fu fete malicieusement ou non  et selonc ce qu  il trueue il en doit ouurer .
Il est dit dessus d  oster enfans hors de la mainburnie au pere et a la mere .
Or ueons  quant li enfant ont ou pere ou mere mort et il demeurent auec celi qui demeure  comment il pueent estre osté de mainburnie .
Nous disons que  se li peres ou la mere les met hors d  entour soi et leur baille tout ce qui leur est uenu de par le mort en muebles et en eritages sans riens retenir  il sont hors de sa mainburnie et de sa compaignie  et qui le fet en ceste maniere il le doit fere par iustice ou par les amis des enfans .
Il est bien resons que cil qui n  aportent riens en compaignie ne puissent riens demander par reson de compaignie .
Donques se i  ai mes enfans qui n  ont point de mere et manans aueques moi  et ie ne prent riens de la partie de par la mere ne ne melle auec le mien  compaignie ne se fet point  et aussi d  autres persones qui sont aueques moi  s  il n  i aportent muebles ou issues d  eritages lesqueus ie melle auec le mien  ne pueent riens demander par reson de compaignie  combien qu  il soient aueques moi manant  car qui riens ne met en compaignie riens n  i doit prendre .
Quant une persone ueue qui a enfans  se marie a autre persone ueue qui a aussi enfans et tuit li enfant demeurent auec aus en compaignie et il aportent en la compaignie aucune chose du pere ou de la mere mort  la compaignie se fet en .
IIII. pars  si que chascune maniere d  enfans en porte un quart et li peres et la mere chascuns un quart  essieutés les gentius hommes qui tienent fief par la reson de la garde a leur enfans  car entre aus ne se fet pas compaignie  si comme il est dit dessus en cel chapitre meisme .
Se uns hons de poosté a pluseurs enfans qui font compaignie auec li par la reson des biens a la mere morte qui furent mellé auec les siens  et il en marie l  un ou les deus et leur donne des biens qui sont commun par la reson de la compaignie  et li autre demeurent auec li en compaignie puis que cil sont ou furent marié .I. an ou .
II. ou plus  pour ce ne demeure pas  quant il uuelent partir au pere  que ce qui fu donné au mariage des freres ou des sereurs ne doie estre rabatu de la partie a ceus qui uuelent partir .
Car cil qui furent marié et cil qui demourerent en la compaignie ne fesoient tuit qu  une seule partie  et trop seroit li peres damagiés se cil qui aueques li demourerent puis les mariés en portoient partie entiere  car donques courroit li dons a ceus qui furent marié seur la partie du pere  laquele chose ne seroit pas resons .
Et se li dons as mariés estoit si grans que li autre enfant en fussent deceu  il pueent apeler les mariés a partie de ce qu  il en porteroient de la compaignie et de la succession de la mere morte  car li peres ne leur pouoit pas donner le droit que li autre enfant auoient en la compagnie et en la succession de la mere .
Donques se gart bien li peres ou la mere qui marie une partie de ses enfans  liquel font compaignie aueques li  qu  il n  en portent fors tel partie comme il doiuent auoir par la reson de la succession de leur pere ou de leur mere mort et de la compaignie fete puis la mort du pere ou de la mere  car s  il leur donne plus  il conuient que ce soit du sien  non pas de la partie as autres enfans .
Nus ne puet demander par reson de compaignie  combien que li bien soient mellé ensemble  s  il n  ont esté au meins ensemble .I. an et .I. iour  se ce n  est si comme on s  acompaigne par conuenance ou par marcheandise  car en ces .
II. cas se fet la compaignie si tost comme la conuenance est fete ou si tost comme la marcheandise est achetee .
Encore est il une autre maniere de compaignie  laquele ne puet partir ne desseurer  ainçois conuient qu  ele tiegne  uueillent ou non les parties qui en la compaignie sont  fors en une maniere que nous dirons  c  est la compaignie des communautés  et ceste compaignie se deuise en .
II. manieres .
Car l  une des communautés si est par reson de commune otroiee de seigneur et par chartre .
Teus maniere de compaignie si doit user selonc les poins de leur chartre et pueent perdre ou gaaignier ensemble es cas qui apartienent a leur commune .
Et qui ueut issir de tel maniere de compaignie  il conuient qu  il soit regardé combien il a uaillant et combien li autre de la commune ont uaillant  et puis regarder combien la commune doit soit a uie ou a eritage ou a deniers  et puis doit on regarder combien il conuenroit paier a chascun au marc ou a la liure qui toute la uourroit aquitier sans delai  et puis doit on prendre seur celi qui s  en ueut issir toute sa partie entierement  et puis conuient qu  il uoist manoir hors du lieu de la commune  et en ceste maniere il se puet metre hors de la compaignie et des fiés de la commune  sauf ce que  s  il i a eritages qui demeurent au pouoir et en la iustice de la commune  il ne demeure pas pour ce que li eritage ne puissent estre taillé en la maniere qu  il seroient taillié s  il estoient a un homme estrange qui onques n  auroit esté de leur commune . L  autre maniere de compaignie qui se fet par reson de communauté  si est des abitans es uiles ou il n  a pas commune  que l  en apele uiles bateïces .
Et ceste compaignie si se fet es fres et es cous qu  il leur conuient metre es choses qui leur sont communes et des queles il ne se pueent consirer sans damage  si comme de leur moustiers refere et de leur uoies amender  de leur puis et de leur gués maintenir  et des autres choses qui sont fetes par l  acort du commun  si comme des cous qui sont mis en ples pour leur droit maintenir et pour leur coustumes garder  en tous teus cas et en autres semblables font teus manieres de gens compaignie ensemble et conuient que chascuns pait son auenant des fres selonc droit .
Ne nus de teus manieres d  abitans ne se pueent oster de ceste compaignie s  il ne s  en ua manoir hors du lieu et renonce as aisemens  et s  il s  en part en ceste maniere  si conuient il qu  il face compaignie aueques ceus du lieu ou il ua manoir .
Il ne conuient pas quant l  en ueut fere aucune chose pour le pourfit d  une uile que l  en le lait a fere pour ce s  il ne s  i uuelent tuit acorder  ainçois soufist se la greigneur partie  - a laquele partie il ait des mieus soufisans  - si acorde .
Car s  il conuenoit qu  il s  i acordassent tuit  donques pourroient cil qui poi seuent et poi ualent destourber les choses qui sont fetes pour le commun pourfit et ce ne seroit pas bon a soufrir .
Dui compaignon auoient ensemble compaignie en la marcheandise d  un bois .
Quant li bois fu uendus et deliures  li uns des compaignons se traist a ceus qui deuoient les detes sans le seu de son compaignon et les fist creanter a autres persones a qui il deuoit de sa propre dete .
Quant ses compains sot que les detes es queles il auoit la moitié de son droit estoient creantees a autres persones a qui il ne deuoit riens sans son acort  il traist aussi a nous auant que li terme uenissent des detes paier et nous moustra la deceuance que ses compains li auoit fete  et nous  la uerité seue  commandasmes a ceus qui le creantement auoient pris qu  il ne s  atendissent qu  a la moitié de cel creantement  car plus n  i auoit cil qui le creantement fist fere  et queïssent l  autre moitié seur celi qui fist fere le creantement  et si commandasmes a ceus qui le creantement auoient fet a la requeste de l  un des compaignons  qu  il ne paiassent que la moitié de ce qu  il auoient creanté a ceus a qui il auoient fet le creantement  et l  autre moitié a celui qui estoit compains de la marcheandise  et ainsi fismes nous rapeler ceste deceuance .
Mes se li termes des detes fust passés et li paiemens fes si comme il estoit creantés  auant que li compains nous eust moustré comment il estoit deceus  li paiemens tenist  ne n  eust cil qui estoit compains de la marcheandise nul restour as deteurs qui eurent les denrees du bois  ainçois conuenist qu  il en suist son compaignon a qui requeste li paiemens fu fes .
Car  qui prent denrees par la main d  une persone et il les paie a li ou son commandement  il en doit estre quites se defense ne l  en est fete de iustice ou de celui qui i demande partie par reson de compaignie auant que li paiemens soit fes .
Mes quant defense l  en est fete  il doit paier a chascun sa partie ou autrement il ne seroit pas quites que chascuns des compaignons ne le peust suir de sa partie  et pour les perius qui en pueent nestre se fet il bon garder a qui l  en marcheande  et qui l  en paie  et a qui l  en s  acompaigne .
Compaignie se puet fere en maint de manieres si comme nous auons ia dit  et encore en dirons nous  car compaignie se fet aucune fois en une seule chose ou en .
II. ou en .
III.  selonc ce qu  il est conuenancié .
Si comme dui compaignon prenent une ferme a .
III. ans  ou si comme s  il prenent la ferme et une uente de bois ou autres marcheandises certaines  pour ce se tele compaignie se fet  ne sont il pas compaignon de tous leur biens  mes des choses tant seulement de quoi il s  acompaignierent  et quant la chose faut et il ont conté ensemble de la perte ou du gaaing qu  il eurent en ce dont il furent compaignon  la compaignie est faillie  ne il ne pueent riens demander li uns a l  autre par la reson de compaignie fors que de ce dont il furent compaignon . L  en doit croire que chascuns de ceus qui sont compaignon d  une chose ou de pluseurs  fet le mieus qu  il puet et au plus grand pourfit pour li et pour son compaignon  dusques a tant que li contraires est prouués .
Et pour ce doit estre tenu ce que chascuns des compaignons fet  soit au uendre ou au paier les choses necessaires pour la compaignie  ou en receuoir les paiemens qui par la reson de la marcheandise sont fet .
Et se cil qui paie ou reçoit euure autrement qu  il ne doit  ses compains li puet demander pour tant comme il monte a sa partie  et bien li puet defendre qu  il ne s  en melle plus fors que de tant comme a sa partie en afiert .
Et adonques  quant teus contens muet entre compaignons  l  en doit baillier a chascun sa part de ce dont il sont compaignon  se c  est chose qui se puist partir  et se la chose est tele qu  ele ne se puist partir  si comme uiuiers ou trauers ou teles choses semblables  li sires par deuant qui teus ples uient ou qui a la iustice es choses dont li contens est  les doit fere cueillir pourfitablement as cous des compaignons  s  il ne se pueent en autre maniere acorder .
Se pluseur compaignon sont et li uns pert aucune chose de ce qui a la compaignie apartient  - si comme s  il donne la chose pour meins qu  ele ne uaut  ou s  il a receu deniers et on li tout ou emble et de ses choses auec  ou il fet aucune negligence sans malice  - si compaignon n  en pueent fere demande contre li puis qu  il meismes a damage en la chose  car l  en doit croire que nus ne fet uolentiers son damage a escient et pour ce se doit on prendre garde au compaignon a qui l  en s  acompaigne  car cil qui pert par la negligence de son compaignon ne s  en doit prendre qu  a sa folie .
Mes puis qu  il l  aura ueu trop negligent  defendre li puet qu  il ne le face plus et ouurer en la maniere qu  il est dit dessus .
Compaignie se fet aucune fois en tel maniere que li uns paie tout l  argent que la marcheandise couste et li autres n  en paie point  et nepourquant il en porte la moitié du gaaing .
Et aucune fois ele se fet en tel maniere que li uns en paie les .
II. pars et li autres le tiers  et est la conuenance tele qu  il partissent au gaaing moitié a moitié .
Et aucune fois ele se fet en tel maniere que li uns en porte part ou gaaing s  il i est et  se perte tourne  il ne paie point de la perte .
Et toutes teus manieres de compaignies se pueent bien fere par conuenance  car il loit bien a chascun a acompaignier a li .
Et aucune fois fet on teus acompaignemens pour ce que li uns a plus de peine en aministrer les besoignes de la compaignie que li autres  si qu  il est bien resons que sa partie soit meilleur selonc ce qu  il a plus peine .
Se une compaignie est fete d  aucunes certaines choses sans nule conuenance que li uns des compaignons i ait plus que li autres et li uns des compaignons est empeechiés en tel maniere qu  il ne se puet entremetre de fere ce qui a la compaignie apartient  et li autres  par la defaute de son compaignon  est chargiés de toute l  aministracion des besoignes  ce ne doit pas estre du tout a son coust  mes au coust des choses communes .
Et encore pourroit estre la chose si grans  si comme de uente de bois ou d  autre marcheandise  de laquele il est mestiers  que la pourueance du compaignon i soit tous iours  qu  il pourroit demander salaire seur la partie de son compaignon pour tant comme il auroit esté ses serians  et teus salaire doiuent estre paié par l  estimacion du iuge selonc l  estat de la persone qui le demande et selonc la peine qu  il a eue en aministrer la partie de son compaignon par sa defaute  et fust encore ainsi que ses compains ne li eust ne dit ne commandé qu  il s  en entremist .
Car se aucuns est mes compains d  une chose et il ne puet ou ne ueut fere ce qui a la compaignie apartient  il m  en conuient entremetre pour eschiuer mon damage  et ie ne m  en puis entremetre fors que de tout puis que la chose n  est partie .
Et ainsi conuient il estre aucune fois maugré sien serians a son compaignon  si est resons que l  en i mete tel conseil qu  il ne soit pas perdans .
Quant acompaignemens est fes de quel chose que ce soit et perte tourne en la compaignie  chascuns des compaignons doit paier de la perte selonc ce qu  il en portast du gaaing s  il i fust  se conuenance ne le tout si comme il est dit dessus .
Ci fine li chapitres de compaignie qui se fet par coustume ou par conuenance  et d  oster enfant de bail .
Ci commence li .
XXII. chapitres de cest liure liqueus parole des compaignies d  eritage et comment l  en en doit ouurer .
Nous auons parlé de pluseurs manieres de compaignies ou chapitre deuant cestui  si parlerons en cest chapitre ci apres d  une autre maniere de compaignie que l  en apele compaignie en eritage  si comme pluseurs persones pueent auoir part en la iustice d  une uile  ou en un moulin  ou en un four  ou en un pressoir  ou en une pescherie ou en aucun autre eritage qui est cousteus a retenir .
Si auient aucune fois que li uns des parçoniers ueut bien metre soufisaument des mises selonc ce qu  il prent des reçoites  et li autre parçonier i metent a enuis et si i prennent uolentiers  si qu  il auient a la fois que li eritage en empirent et dechieent  et pour ce dirons nous comment on doit ouurer de teus compaignies .
Quant li uns des compaignons uoit que si compaignon ne uuelent metre soufisanment pour l  eritage atenir  il doit les compaignons fere amonester par iustice qu  il i metent leur auenant dedens certain iour  liqueus iours doit estre assis par le seigneur selonc ce qu  il est mestiers de haster l  ouurage .
Et se li iours passe et li parçonier n  obeïssent au commandement  pour ce ne decherra pas l  eritages se li parçoniers ueut  qui requist qu  il i meissent leur auenant  car il puet moustrer leur defaute au seigneur de qui li eritages muet et li sires li doit donner congié qu  il i mete les cous qui i doiuent estre mis par necessité pour l  eritage atenir  en tel maniere qu  il tenra tout l  eritage sans parçonerie de ceus qui n  i uoudrent metre  dusques a tant qu  il aient rendu leur partie de tant comme il i deussent auoir mis  et tuit li esploit qu  il leuera de l  eritage dusques a tant que li cous li sera rendus  seront sien sans riens rendre ne rabatre as parçoniers qui n  i uoudrent riens metre  et ainsi pourra il tenir en mortgage les parties de ses compaignons dusques a tant qu  il l  auront paié  car s  il rabatoit les leuees des coustemens  donques auroit il prestés les cous maugré sien  laquele chose nus ne fet s  il ne ueut  et mieus uaut que li eritages soit retenus et qu  il en port tous les pourfis dusques a tant que li parçonier i uourront reuenir  que ce que li eritages decheïst  si qu  il ne uausist riens a nul des parçoniers .
Toutes les fois que ples muet pour les cous qui doiuent estre mis en eritages qui sont a pluseurs parçoniers  li sires qui a les parçoniers a iusticier ne doit soufrir point de plet ordené  ainçois doit regarder tout de plain combien chascuns prent du pourfit de l  eritage et  selonc ce  le doit contraindre a metre son auenant ou a lessier le droit qu  il a en l  eritage  car s  il auoit en teus ples auteus delais comme il a en mout de quereles  li eritage seroient decheu auant que li ples fust finés .
Nepourquant se li uns des parçoniers dit qu  il a bonnes resons par lesqueles il n  i doit riens metre  ainçois doiuent tourner li coust de l  eritage seur les autres parçoniers  - si comme il auient que li aucun ont rentes seur eritages qui leur furent donnees  ou uendues  ou aumosnees  a prendre chascun an franchement  ou si comme il auient qu  aucuns donna son eritage a fere a moitié a eritage  ou si comme il auient que conuenances sont fetes que li uns des parçoniers doit paier tous les fres et li autres doit prendre sa partie franchement  ou si comme il auient que li uns des parçoniers se ueut aidier qu  il a tousiours prise sa partie franchement a la ueue et a la seue de ses parçoniers sans riens paier des cous  ainçois les ont paiés si parçonier pluseurs fois la ou il en portoit sa partie quite et deliure  et de tel tans que drois de proprieté li est aquis de prendre sa partie quite et deliure  - en tous teus cas et en semblables doiuent estre li parçonier oï  liquel ne uuelent riens metre es cous ne est mises de l  eritage .
uoirs est que toutes les fois que pluseurs persones ont parties en aucuns eritages et li uns requiert que sa partie li soit exceptee et mise d  une part  l  en li doit fere  essieutés aucuns eritages liquel ne se pueent partir par fere certaines bonnes ne certaines deuises  si comme trauers et tonlieus  et uinages  et iustices et moulins et fours et pressoirs et pescheries et autres rentes d  auenture .
Donques  quant pluseur parçonier ont compaignie en teus eritages  il doiuent estre donné a ferme ou a louier  et adonc du louier ou de la ferme puet chascuns des parçoniers prendre ce qui a sa part apartient .
Mes ce entendons nous es eritages parçoniers dont li uns ne doit pas plus auoir la saisine que li autres  car il est assés d  eritages des queus li uns a la saisine et la proprieté et par sa main li autre parçonier doiuent estre paié  si conuient que li paiement soient fet selonc ce qu  il a esté acoustumé de lonc tans et selonc ce que chascuns i doit auoir .
Se aucuns tient en parçonerie aueques autres par reson de bail ou de douaire ou d  engagement  ou d  aucune autre reson par laquele il puet leuer les despueilles de sa partie et si n  est pas sieue la proprietés  et il ne ueut riens metre es cous de l  eritage pour ce que li coust li cousteroient plus que les reçoites ne li uauroient le tans qu  il l  a a tenir  ou pour sa niceté ou pour sa uolenté  il ne li doit pas estre soufert  ainçois doit estre contrains par son seigneur  - s  il en est requis  uoire tout sans requeste s  il le set  - a ce qu  il mete son auenant es cous de l  eritage  puis qu  il aura aucune chose leuee ou qu  il sera entrés en la saisine de l  eritage car autrement pourroit perdre cil a qui li drois de la proprieté apartient par le fet de celui qui n  a droit fors en la saisine  et ainsi pourroient souuent perdre li orfelin et cil qui sont sousaagié .
Nous auons parlé des eritages qui ne se pueent partir s  il ne sont baillié a ferme ou a louier  mes s  il en i a tant et tant de parçoniers que chascuns puist prendre d  une part  bien se pueent fere les parties .
Si comme se dui moulin sont a deus parçoniers et il sont d  une ualeur  et chascuns des parçoniers doit auoir la moitié es deus moulins  bien se puet la partie fere en tel maniere que chascuns ait l  un des moulins .
Et se li moulin ualent mieus li uns de l  autre  cil qui requiert la partie a auoir doit auoir le pieur moulin  en tel maniere que li autres qui aura le bon moulin  de tant comme il uaura mieus de l  autre par dessus les cous  li rende le seurplus d  an en an .
Et se li uns ne doit auoir que le tiers es .
II. moulins et li autres les .
II. pars  cil qui n  i a que le tiers doit auoir le pieur moulin  et en tel maniere que s  il uaut mieus du tiers  qu  il rende le seurplus chascun an a celui qui les .
II. pars doit auoir .
Et s  il sont .
III. parçonier dont li uns doit prendre la moitié et li autre .
II. moitié  li dui autre pueent auoir l  un des moulins pour leur partie  et li autres l  autre moulin a par soi  en tel maniere que la partie qui aura le meilleur moulin rende a l  autre partie tant comme il uaura mieus  si comme il est dit dessus .
Et ainsi comme nous auons dit de la partie des .
II. moulins puet l  en entendre de pluseurs fours  ou de pluseurs pressoirs  ou de pluseurs trauers  ou de pluseurs tonlieus  ou de pluseurs iustices  ou de pluseurs pescheries qui sont a pluseurs parçoniers  quant li aucun des parçoniers requierent a auoir partie . S  il auient qu  aucune parçonerie d  eritage qui se puet partir ait esté ensemble sans estre partie de si lonc tans comme il puet souuenir a homme  et li uns des parçoniers requiert a auoir partie de nouuel  et li autre parçonier le debatent pour ce qu  il uuelent qu  il soit ainsi comme il a tous iours esté  cele longue teneure qu  il alliguent ne leur uaut riens  car il loit bien a tous ceus qui ont compaignie ensemble  soit en eritage ou en marcheandise ou en autres choses  qu  il se suefrent de partir tant comme il leur plest et il s  acordent ensemble .
Et si ne demeure pas pour le lonc tans  quant li uns ueut auoir sa partie d  une part  qu  il ne l  ait  s  il n  i a conuenance par quoi la compaignie ne se puist desfere . S  il sont pluseur parçonier en un eritage et li parçonier sont damagié par le fet de l  un de leurs parçoniers  - si comme il ont leur parties en un moulin et li uns des parçoniers ne fet pas enuers son seigneur ce qu  il doit  par quoi ses sires oste les fers du moulin  si qu  il ne puet mourre  par quoi li parçonier sont damagié  - en teus cas et en semblables doiuent li parçonier rauoir leur damages de celi pour qui li fer furent osté .
Ou s  il est poures ou hors du païs  ou en tel lieu qu  il ne puet estre iusticiés  li parçonier de l  eritage pueent bien aler autre uoie  car il pueent requerre au seigneur qui les fers osta  qu  il soient remis  si que li moulins puist mourre  et  quant ce uenra au leuer le gaaing du moulin  bien lieue la partie de celui qui ne fist enuers lui ce qu  il dut de sa partie .
Et li sires a qui ceste requeste est fete doit fere la requeste par .
II. resons  la premiere resons  pour ce que li parçonier ne doiuent pas perdre pour le mesfet de leur compaignon  la seconde resons pour ce que c  est pour le commun pourfit au seigneur et au païs et as parçoniers que li eritage soient fet a leur droit selonc leur nature .
Et se li sires ne ueut fere ceste requeste et li parçonier s  en plaignent au souuerain  li souuerains les doit fere fere  c  est assauoir premierement li sires du seigneur qui ne le uout fere  et puis de seigneur en seigneur dusques au roi  se li autre ne le uoudrent fere .
Mout de foibles iustices de compaignie ont esté fetes par ce que pluseur seigneur partissoient a la iustice  si comme il est en mout de uiles que la iustice est a .
II. seigneurs ou a .
III. ou a .
IIII. ou a plus .
Si auient que  se li uns ou li dui ont grant uolenté de bien iusticier  ne l  ont pas li autre  ou a la fois li uns aime mieus celui qui doit estre iusticiés que li autres  ou a la fois li uns li ueut aidier par priere ou par louier  ou par autre cause qui n  est pas resnable .
Et pour ce est il grans mestiers que li rois ou cil qui tienent en baronie  des queus la iustice est tenue des parçoniers  sachent comment il euurent de leur iustices  si que  s  il en font trop poi  la iustice a celui qui trop poi en fist li soit ostee pour son mesfet et la iustice fete par le souuerain .
Nous auons aucune fois tenus maufeteurs des queus la cours nous estoit requise d  aucun des parçoniers de la iustice la ou il deuoit estre iusticiés .
Mes nous n  en uousismes onques rendre court se tuit li seigneur qui estoient compaignon de la iustice ne furent au requerre ou s  il n  i enuoioient procureeur soufisant .
Car se nous en rendissons la court a l  un des seigneurs et il ne fist pas droite iustice  li autre parçonier s  en peussent escuser  ne ne m  en peusse prendre fors a celui a qui la cours fust rendue .
Et pour ce est il bon que la cours soit rendue a tous les seigneurs et qu  il leur soit commandé qu  il en facent tant que l  en n  i mete plus la main par leur defaute  et adonques s  il n  en font assés  en tel maniere en pueent il fere poi qu  il en pueent perdre la iustice .
Et en quel maniere il en doiuent ouurer  il sera dit ou chapitre des mesfès  car la sera dite quele ueniance doit estre prise de chacun mesfet .
Toutes iustices qui sont a pluseurs parçoniers doiuent estre fetes en lieus communs as seigneurs  et si doiuent tenir leur ples et fere fere leur iugemens en lieu commun  la ou la iustice est commune .
Car se li uns des parçoniers tenoit les ples qui apartienent a la communeté ou fesoit aucune ueniance de iustice seur le sien propre ou seur l  autrui hors de la iustice commune  il se mesferoit uers ses compaignons .
Donques se aucuns le fet ainsi  il est tenus a resaisir le lieu commun de ce qu  il iustiça ou esploita hors de la iustice commune  et si chiet en l  amende du seigneur souuerain par deuant qui li ples uient .
Quant aucuns a a plaidier par deuant pluseurs seigneurs qui sont parçonier d  une iustice  se li ples est contre le seigneur  il n  est pas tenus a respondre se li seigneur n  i sont tuit ou s  il n  i a soufisant procureeur pour la court tenir .
Et encore  se li seigneur sont demandeur  ne pueent il fere leur demande par procureeur .
Dont s  il estoient .
IIII. seigneur parçonier d  une iustice  et li .
III. fussent present et fissent leur demande  et li quars defailloit  ne seroit il pas tenus a respondre as trois de riens qui apartenist a la communauté .
Et pour ce est il bon a ceus qui sont parçonier d  une iustice qu  il establissent aucune persone laquele ait pouoir de tenir la iustice commune pour aus tous  et que ce soit fet si sauuement que ce qui sera fet par deuant aus ne soit pas a refere  et comment l  en le puet fere il est dit ou chapitre des procureeurs .
Ce que nous auons dit que li parçonier d  une iustice doiuent estre ensemble pour iusticier ou pour leur court requerre ou pour leur court tenir  nepourquant il n  est pas mestiers qu  il soient tuit atendu en tous les cas qui pueent auenir  et especiaument es prises des maufeteurs .
Car il loit a chascun des parçoniers qu  il prengne ou face prendre par toute la iustice commune pour toutes manieres de mesfès  soient grant ou petit .
Mes la prise fete  cil qui le prist ou fist prendre n  en puet ne ne doit fere deliurance sans ses compaignons .
Mes recreance en puet il bien fere se la prise fu pour fet au quel recreance apartiegne  en tel maniere qu  il mete iour a celui qui est recreus  par deuant lui et par deuant ses compaignons  car  s  il esploitoit l  amende sans ses compaignons apeler  il se mesferoit .
Autrement seroit es lieus la ou li cuens partist a aucun de ses sougiès en iustice  car s  il esploite aucunes prises par sa main en la commune iustice de lui et de ses sougiès par reson des cas des queus il a le resort comme souuerains par deseur ses sougiès  - si comme par obligacions de letres  ou pour douaire  ou pour testamens  ou pour sa dete ou pour nouuele dessaisine  - pour tous teus cas n  est il pas tenus a pledier en la iustice commune ne a riens rendre des leuees de ses parçoniers  car si parçonier ne pueent pas plus auoir de seignourie en la iustice la ou il partissent au conte que se leur partie fust essieutee d  une part  car s  il auoient leur iustice d  une part  si i auroit li cuens la connoissance des cas dessus dis par la reson du resort qu  il a seur ses sougiès .
Ci fine li chapitres des compaignies d  eritages .
Ci commence li .
XXIII. chapitres de cest liure qui enseigne queus choses sont mueble et queus choses sont eritage selonc la coustume de
Beauuoisins .
Mout de ples sont meu par pluseurs fois de choses qui eschieent en parties  que l  une des parties en uouloit porter les choses comme muebles et l  autre partie disoit que c  estoit eritages .
Et pour oster les doutes qui de ce pueent estre nous traiterons en cest chapitre queus choses sont mueble et queus choses sont eritage selonc nostre coustume et selonc ce que nous en auons ueu user .
Mueble  a parler generaument  si sont toutes choses mouuables  c  est a entendre toutes choses qui pueent estre mutes de lieu en autre  et aucunes choses sont il  selonc nostre coustume  qui ne pueent estre meues deuant le tans qu  eles sont meures et si sont iugies pour muebles si comme uous orrés ça auant .
Eritage si sont choses qui ne pueent estre meues et qui ualent par annees as seigneurs a qui il sont  si comme terres gaaignables  bois  pré  uignes  iardin  cens  rentes  four  moulin  pressoir  mesons qui sont droites  tant comme eles tienent a cheuilles  eaues  usage  - mes qu  il soient tenu de seigneurs  - coruees  homage  trauers  tonlieu .
Toutes teus choses sont eritage .
Mueble si sont toutes les choses qui des eritages issent  si tost comme eles sont cueillies  si comme bois quant il est coupés  bles si tost comme il est semés .
Et du blé n  est il pas ainsi en mout de païs  ainçois est eritages dusques a tant qu  il soit soiés  mes a
Clermont nous auons par .
III. fois ueu aprouuer par iugement et ça auant nous dirons les cas pour quoi ce fu iugié .
Et des uignes aussi auons nous ueu iugier que puis que la uigne est fete tant que li raisin sont formé  la despueille est contee pour muebles  et deuant le pris du gaaignage .
Et aussi des bles auant qu  il soient semé  li gaaignages des terres est contés pour muebles .
Aueines  uin  denier  cheual  tuit metal et toutes teus manieres de marcheandises qui pueent estre portees sont contees pour mueble .
Il auint qu  uns escuiers qui auoit une damoisele espousee  uendi ses bles en terre et  auant que li poins uenist de soier  il mourut  et la damoisele uout renoncier as muebles et as detes  et en porter son douaire quite et deliure  et de ses bles qui estoient en terre ele en uout porter la moitié par reson de son douaire .
Et li marcheans qui achetés les auoit  dist encontre qu  ele n  i deuoit riens auoir  car ses barons qui estoit sires de la chose li auoit ce blé uendu  liqueus bles estoit muebles par la coustume de la terre  et s  il eust uendu  ou tans qu  il fist la uente  tous ses autres muebles  ne peust ele cele uente rapeler  et comme blé en terre soient mueble par la coustume de la terre et il li uendist le mariage durant  il requeroit que ses marchiés li fust tenus .
Et seur ce se mistrent en droit  a sauoir mon s  ele l  en porteroit par reson de son douaire ou s  il l  en porteroit par reson de son achat .
Il fu iugié que li marcheans l  en porteroit par la reson de son achat  et par cel iugement puet l  en ueoir apertement que blé en terre sont mueble selonc nostre coustume  car se ce fust eritages  nus ne doit douter qu  ele n  en eust porté son douaire tout uestu .
Encore auons nous ueu pluseurs fois que cil qui fesoient testament a prendre sur leur muebles  que li executeur  pour le testament aemplir  en portoient les despueilles qui estoient semees ou point que cil qui fist le testament mourut .
Et par ce apert il que ce sont mueble  car se ce feust eritages li oir l  en portassent et non pas li executeur .
Nous auons dit que blé en terre et aueines sont mueble et les cas que nous en auons ueus par quoi il apert que ce sont mueble nous auons dit .
Nepourquant nous auons ueu iugement qui sembleroit a aucunes gens contraires a ce que nous auons dit  car nous ueismes iugier que bles en terre n  est pas muebles quant au douaire  que la fame en deust auoir porté pour son douaire les bles que ses barons uendi puis que ses douaires li uint auant que li blé peussent estre leué .
Mes la resons que li iugeur regarderent si fu pour ce que le marchié qui fu fes le mariage durant  ce qu  il en eurent ala ou dut aler en leur commun pourfit  et si regarderent que male chose seroit se li hons ne pouoit uendre et garantir ses bles en terre .
Mes uoirs est  quant douaires eschiet simplement et la fame qui en ueut son douaire porter quite et deliure a renoncié as muebles et as detes  ele en porte son douaire si comme ele le trueue  et aussi fet cil qui uient a terre  quant il a esté tenus en bail  s  il n  est ainsi que l  eritages ait esté fes par loial muiage ou a moitié  car en tel cas n  en porte li douaires ne li baus que le muiage ou la moitié .
En ces .
II. cas de bail et de douaire ne suient pas li blé en terre la condicion de estre mueble  tout soit ce qu  il le sont en autres cas . L  en ne doit tenir a eritage nule chose qui muire  car ce qui muert faut et eritages ne puet faillir .
Et pour ce qu  aucuns pourroit dire que si fet et dire  
Ma uigne qui est tenue pour bonne a failli .
II. ans ou .
III. ou .
IIII.   il ne soufist pas pour ce a dire que ce ne soit eritages  car pour les auentures des eritages qui faillent a la fois  en portent il mendre pris  si comme l  en uoit qu  uns arpens de uigne n  est prisiés que .
XL. s. par an et si uoit l  en bien auenir qu  ele aporte .X. liurees de uin en .I. an  ou .
Xu. ou .
XX.  si que  qui fust certains des eritages qu  il ne peussent faillir  li pris fust trop plus grans  mes nule chose terrienne n  est estable  et pour ce ne puet on tel chose iugier fors par auis .
Nous auons dit que mueble sont choses mouuables et desseurees d  eritages et des eritages nessent li mueble  car si tost comme les despueilles des eritages sont leuees ou li pié coupé de ceus qui tienent a racine  ce qui pouoit deuant estre dit eritages doit après estre apelé muebles .
Donques puet on ueoir que  - se denier de rentes sont deu a certain iour  ou blé ou aueines  - que ce qui est deu de terme passé  - si comme de rentes et mout d  autres choses  - et iours de paiement est uenus  par la reson de teus rentes  doit estre conté pour muebles et  dusques au iour que la rente est deue  c  est eritages .
Uns preudons  en son testament  lessa ses muebles a departir pour l  ame de li en pluseurs lieus  et auint qu  il trespassa le iour de la saint
Remi ains eure de prime et pluseurs rentes de deniers et d  autres choses li estoient deues chascun an au iour de la saint
Remi .
Et quant il fu mors  li executeur uoudrent auoir les rentes de cele iournee pour ce que cil qui fist le testament auoit uescu dusques a tant que iours de paiement estoit uenus .
Et li oir au mort les uouloient auoir pour ce qu  il disoient que li iours du paiement n  estoit pas passés et  deuant qu  il fust passés  ne deuoit on pas dire que ce fust muebles  et disoient encore que li termes de paiement estoit de toute la iournee  car li rentier pouoient paier a quel eure qu  il leur plesoit puis qu  il ne leur deuoient a certaine eure  mes a certain iour .
Et seur ce li executeur et li oir au mort se mistrent en conseil de bonnes gens  a sauoir mon se les rentes de cele iournee seroient mueble ou eritage .
Li consaus fu teus que li executeur en porterent les rentes de cele iournee comme muebles  car il disoient que puis que les rentes n  estoient deues a certaine eure  si tost comme li iours du paiement aiourna  iours de paiement estoit uenus aussi bien au matin comme au uespre  mes se eure de iour fust determinee  dedens laquele les rentes deussent estre paiees  si comme prime  tierce  miedi  none  uespres  et cil qui fist le testament fust mors deuant l  eure  li oir en eussent porté les rentes comme eritages .
Ci fine li chapitres qui enseigne queus choses sont mueble et queus choses sont eritage .
Ci commence li .
XXIIII. chapitres de cest liure qui enseigne quele chose est coustume et quele chose est usages  et liquel usage ualent et liquel non .
Pour ce que tuit li plet sont demené selonc les coustumes et que cest liures generaument parole selonc les coustumes de la conteé de
Clermont  nous dirons en cest chapitre briement quele chose est coustume et que l  en doit tenir pour coustume  tout soit ce que nous en aions parlé especiaument en aucuns chapitres selonc ce qu  il esconuenoit es cas de quoi nous parlions .
Et si parlerons des usages et quel usage ualent et quel non  et de la disference qui est entre usage et coustume .
Coustume si est aprouuee par l  une des .
II. uoies  dont l  une des uoies si est quant ele est generaus par toute la conteé et maintenue de si lonc tans comme il puet souuenir a homme sans debat  si comme quant aucuns hons de poosté connoist une dete  on li fet commandement qu  il ait paié dedens .
uII. iours et .
uII. nuis  et au gentil homme dedens .
Xu. iours  ceste coustume est si clere que ie ne la ui onques debatre .
Et l  autre uoie que l  en doit connoistre et tenir pour coustume si est quant debas en a esté et l  une des parties se uout aidier de coustume et fu aprouuee par iugement si comme il est auenu mout de fois en parties d  oirs et en autres quereles .
Et par ces .
II. uoies puet on prouuer coustume  et ces coustumes est li cuens tenus a garder et a fere si garder a ses sougiès que nus ne les corrompe .
Et se li cuens meismes les uouloit corrompre ou soufrir qu  eles fussent corrompues  ne le deuroit pas li rois soufrir  car il est tenus a garder et a fere garder les coustumes de son roiaume .
La disference qui est entre coustume et usage si est que toutes coustumes font a tenir  mes il i a de teus usages que qui uourroit pledier encontre et mener dusques a iugement  li usages seroit de nule ualeur .
Or ueons liquel usage ualent et liquel non .
Usages de an et de iour pesiblement soufist a aquerre saisine  si comme quant aucuns a une terre labouree  - ou une uigne ou autre eritage  - et despoillie pesiblement .I. an et .I. iour  et aucuns uient qui li empeeche  li sires li doit oster l  empeechement  s  il en est requis  et tenir celi en sa saisine dusques a tant qu  il pert par plet ordené la proprieté de l  eritage .
La seconde maniere d  usage si est de tenir l  eritage par .X. ans pesiblement a la ueue et a la seue de ceus qui l  empeechement i ueulent metre .
Teus maniere d  usage uaut a aquerre proprieté et saisine de l  eritage  mes que l  en mete aueques l  usage cause soufisant dont l  eritages uint  comme d  achat  ou de don  ou de lais  ou d  escheoite  ou de succession  et auec ce que l  en le tiegne de seigneur par aucune redeuance que l  en en doit .
La tierce maniere d  usage si est de .
XXX. ans  car cil qui puet dire qu  il a tenu la chose .
XXX. ans pesiblement  n  est tenus a alliguier la cause dont ce li uient  ainçois li uaut sa teneure sans nule autre reson metre auant  essieuté ce qui est tenu en douaire ou a uie  ou a ferme  ou par engagement .
Car se cil qui demande l  eritage qui a esté tenus .
XXX. ans  uouloit prouuer contre le tenant qu  il l  a tenu par la reson de la fame qu  il auoit  laquele fame le tenoit en douaire  et  dedens l  an et le iour que la fame fu morte  il se traist auant pour demander l  eritage comme oirs  nule longue teneure ou tans de douaire ne li puet nuire puis qu  il puist prouuer le douaire .
Et aussi s  il puet prouuer que l  eritages ait esté tenus par engagement  si comme il auient qu  uns hons engage sa terre a .X. ans ou a .
XII.  et  quant ces annees sont passees  il engage a celi meisme  teus teneures ne ualent riens contre celi qui ueut prouuer les engagemens .
Et aussi se aucuns a uendues les despueilles de ses terres a la uie d  un homme et cil qui les fruis acheta a sa uie les tient par .
XXX. ans ou par plus et puis muert  l  oirs du mort ne doit pas gaaignier l  eritage pour la teneure du pere  ne pourquant il en porte la saisine dusques a tant que l  engagemens a uie sera prouués  par bonne seurté qu  il doit fere de rendre les leuees quant cil qui l  eritage demande aura prouuee s  entencion .
Et aussi ne doit nus gaaignier proprieté d  eritage par teneure qu  il ait fete a ferme puis que l  en puist prouuer la ferme contre celi qui le tient .
Or ueons quel usage ne ualent pas .
Quant li sires uoit aucun de ses sougiès tenir eritage de quoi il ne rent a nului cens  rentes ne redeuances  li sires i puet ieter les mains et tenir loi comme sien propre  car nus  selonc nostre coustume  ne puet pas tenir d  alues et l  en apele aluef ce que l  en tient sans fere nule redeuance a nului .
Et se li cuens s  aperçoit auant que nus de ses sougiès que tel aluef soient tenu en sa conteé  il les puet prendre comme siens ne n  en est tenus a rendre ne a respondre a nul de ses sougiès pour ce qu  il est sires de son droit de tout ce qu  il trueue tenant en aluef .
Et se uns de ses sougiès i auoit ieté les mains  si ne li doit il pas demourer s  il ne prueue que ce fu de son fief ou de ce qui deuoit estre tenu de li  qu  il a trouué concelé ou esbranchié  et s  il ne le puet prouuer  l  alues doit demourer au conte  ne cil qui en aluef le tenoit ne se puet aidier de lonc usage .
Et pour ce lou ie bien a ceus qui en tel maniere tienent que  auant que li cuens i mete les mains  il en uiegnent fere homage au conteou rendre aucune redeuance au gré dudit conte  et en cel cas  s  il le font ainsi  il ne deuront pas perdre  ainçois l  en doit on bon gré sauoir quant il esclarcissent les choses que leur ancesseur tindrent orbement .
Mes sires
Pierres de
Tiuergni proposa contre la uile des
Haies que la dite uile  a tort et sans reson  enuoioient leur bestes pasturer en ses pres es queus il auoit toute iustice et toute seignourie  comme cil qui de cel usage ne li rendoient cens  ne rente  ne redeuances  par quoi il requeroit qu  il de cel usage fussent debouté et qu  il leur fust dit par droit qu  il n  i auoient droit d  user . A ce respondi ladite uile qu  il cel usage auoient usé et maintenu de si lonc tans comme il pouoit souuenir a memoire d  homme  et leur estoit bien usages conneus dudit messire
Pierre  par quoi il requeroient que l  en les lessast user pesiblement si comme il auoient usé de lonc tans .
Et seur ce se mistrent en droit .
Li homme de
Creeil  après ce qu  il eurent pris tous leur respis et qu  il s  en furent conseillié en mout de lieus  prononcierent par iugement que ladite uile des
Haies n  auoit droit d  user es prés monseigneur
Pierre dessus dit  que li lons usages qu  il auoient proposé ne leur ualoit riens pour ce qu  il ne rendoient dudit usage cens  rentes ne redeuances .
Et par cel iugement puet on ueoir que nus usages qui damage autrui ne uaut contre le seigneur du lieu la ou li usages est maintenus  se l  en ne rent au seigneur ou au conte rentes  cens ou redeuances .
Encore sont usage en aucun lieu liquel ne uauroient riens s  il estoient debatu et mis en iugement  si comme se aucune uile ou aucune singuliere persone a usé d  enuoier ses bestes en mes bois si tost comme li bois est coupés  car teus maniere d  usage si est essius et nus essius ne doit estre soufers  s  il n  est ainsi que cil qui ont teus manieres d  usages moustrent par chartre que la chose leur fust otroïe du seigneur du lieu et confermee du souuerain .
Car nus  se n  est par l  autorité du souuerain  ne puet otroier nul usage qui tourt a essil .
Nus usages qui soit usés contre la general coustume du païs ne uaut riens s  il n  est otroiés et confermés du souuerain ou se l  en n  en rent au seigneur aucune de ses droitures  c  est assauoir cens  rentes ou redeuances . L  usages du sougiet contre son seigneur et en lui deseritant est de nule ualeur  si comme il auient qu  uns hons paie meins de rentes qu  il ne doit  ou qu  il concele a son seigneur aucunes de ses droitures .
Si tost comme li mesfès uient a la connoissance du seigneur  li sires ne pert pas pour l  usage qu  il ne rait son droit .
Mes uoirs est en teus cas que li sougiet demeurent saisi selonc ce qu  il ont usé dusques a tant que li drois du seigneur est prouués contre aus  mes biens se gardent li sougiet qu  il ne mesprengnent en teus cas enuers leur seigneur  car quant li seigneur ront par iugement ce qui leur estoit celé ou fortret de lonc tans  li sougiet sont tenu a rendre tous les arrierages et l  amende de chascun terme qu  il deussent auoir paié  c  est assauoir se li contens fu de droit cens  la simple amende qui queurt par la coustume du lieu .
Mes se li contens fu pour autres rentes  comme de blé  d  aueines ou de uin  ou de chapons  lesqueles choses ne doiuent pas amende s  on ne les paie au iour par la coustume general  pour teus rentes li sougiès ne rendra que les arrierages .
Quiconques ueut lessier ce qu  il tient a cens ou a rentes d  aucun seigneur  il le doit aquitier dusques au iour qu  il le lesse  et dire au seigneur de qui il le tient  
Sire  i  ai tenu tel eritage de uous a tel cens - ou a tel rente . -
ues ci la rente de ceste année  - et s  il i a arrierages  il les doit paier aussi  - et des ore mes ie ne le uueil plus tenir  ains uous lesse le gason . 
Et tant comme il se test de dire qu  il li lesse  il li doit tous iours les rentes .
Et s  il auenoit qu  il lessast les rentes a paier  li sires le puet sommer qu  il li pait dedens an et iour les rentes et les arrierages  se c  est drois cens il puet demander qu  il li pait les amendes aueques les cens .
Et se li tenans ne li paie dedens l  an et le iour  li sires puet prendre l  eritage comme sien propre et si ne demeure pas pour ce qu  il ne puist suir celi qui de lui le tient pour ses arrierages de tant comme il fu en saisine de l  eritage  car autrement pourroient gaaignier li bareteeur en leur barat  s  il pouoient tenir leur eritages et leur rentes conceler une grant piece  et puis dire  
Ie uous lesse l  eritage   sans riens paier  car bien pourroit estre qu  il deuroient plus d  arrierages que li eritage ne uauroient  et ainsi perdroient li seigneur par la tricherie de leur tenans  laquele chose ne seroit pas auenans .
uoirs est que  par coustume general  l  en puet lessier  quant l  en ueut  l  eritage que l  en tient d  un seigneur  mes c  est a entendre en tel maniere que l  en l  ait aquitié dusques au iour que l  en le lesse .
Mes nepourquant conuenances et obligacions pueent bien corrompre ceste coustume  si comme quant aucuns prent bois a essarter ou uigne a planter a certaine redeuance et s  oblige par pleges  ou par foi  ou par contreacens d  eritage  a paier les rentes du lieu qu  il a pris par tel condicion qu  il ne le puet lessier  en cel cas ne puet on pas lessier l  eritage  ains conuient que l  en tiegne sa conuenance .
Selonc la coustume nus cors d  homme n  est pris pour dete s  il n  a par letres son cors obligié a tenir et a metre en prison  se ce n  est pour la dete le roi ou le conte .
Mes pour ces deus puet on prendre les cors et les auoirs  et si ne leur conuient fere nul commandement de paier  ne a .
uII. iours ne a .
Xu.  ainçois a li princes de son droit qu  il les puet iusticier  si tost comme termes est passés  par la prise de leur cors et de leur biens .
Pluseurs detes pueent estre deues es queles il ne conuient point fere de commandement selonc la coustume general .
La premiere si est quant l  en s  est obligié par letres .
La seconde maniere si est quant l  en doit a manouuriers par la reson de leur iournees  car male chose seroit s  il conuenoit a ceus qui se doiuent uiure de leur labeur a atendre le delai du commandement .
Donques  si tost comme li laboureres uient au iuge  il li doit fere paier sans delai par la prise du sien prendre et uendre .
La tierce maniere si est quant aucune dete est demandee et cil a qui l  en la demande la nie  et li demanderes la prueue contre li  si tost comme ele est prouuee  l  en le doit fere paier sans delai et sans nul commandement fere .
La quarte maniere si est quant gent ont a partir muebles ensemble par reson de succession ou d  escheoite  et li uns se met en la saisine de tous les muebles ou d  une partie contre la uolenté des autres qui sont aussi prochien comme cil qui s  est mis en la saisine .
Si tost comme il est moustré a la iustice  il doit tout prendre en sa main et doit fere fere les parties sans delai  et s  il auient que cil qui est mis en saisine ueut alliguier aucunes resons par lesqueles li autre n  i doiuent pas partir  toutes uoies doit la iustice tout tenir en sa main le plet pendant  pour ce que cil ne puist alouer pour le delai ce que li autre requierent s  il ont reson .
Pluseur usage sont liquel sont si commun a tous qu  il ne pueent ne ne doiuent estre deueé  tout soit ce que l  en n  en rende cens  rente ne redeuance  si comme d  aler et de uenir par les uoies communes  car de cest usage ne rent nus redeuance  car il est a chascun de son droit  et aussi de prendre eaue en riuiere commune ou en puis commun  teus usages ne peut ne ne doit estre deueés a nului  et aussi li moustiers est communs a tous pour fere ses oroisons en tans et en lieu conuenable  essieutés les escommeniés liquel n  i doiuent pas aler deuant qu  il iront par la grace de sainte
Eglise  et aussi li gué pour les bestes abruuer  et aussi maint aisement commun et qui sieent es lieus communs fes et establis de lonc tans  ne doiuent estre deueé a nului .
Et pour ce que toutes teus manieres d  usages sont commun a tous  il est bien resons  quant il i conuient metre cous pour atenir que tuit cil i metent  chascuns selonc son auenant  qui ont pourfit en l  aisement des choses .
Et selonc nostre opinion nus n  en doit estre espargniés  tout soit ce que li aucun de nos gentius hommes ne s  i uuelent acorder  car nous ne ueons pas pour quel reson leur sougiet soient tenu a soustenir pour les gentius hommes teus manieres de lieus communs  car plus en usent li gentil homme selonc leur auenant que ne font li homme de poosté .
Il auient bien qu  aucuns suefre ses uoisins a aler par lonc tans a son puis qui est en sa court ou dedens son enclos  nepourquant teus usages ne uaut pas a aquerre proprieté que cil qui li tresfons est ne puist defendre tel usage et enclore ou estouper quant il li plest .
Nepourquant nous en auons bien ueu en porter la saisine a ceus qui i auoient usé d  aler  mes il en perdoient puis la proprieté  car male chose seroit  se ie uouloie mon puis enclore ou estouper  se ie ne le pouoie fere pour l  aisement que i  auroie fet a mes uoisins .
Bien se gardent cil qui ont certains usages et en certains lieus par chartres ou par dons de seigneurs qu  il en usent ainsi comme il doiuent  car s  il en mesusent  c  est a dire s  il en usent autrement qu  il ne doiuent  il doiuent perdre par leur mesfet leur usage .
Si comme il auient qu  uns gentius hons ou une mesons de religion a es bois d  un seigneur une charetee de busche le iour et il en enuoie querre .
II. ou .
III.  s  il est pris ainsi mesusans et li sires en quel bois il auoit l  usage puet prouuer que li mesusers fu par le consentement ou par le commandement de celui qui i auoit l  usage  il perdroit l  usage tout a net .
Mes ce seroit fort a prouuer contre religion  car il conuenroit prouuer que ce fu par le consentement de l  abé et du couuent  se c  est religions conuentuaus  et se c  est contre l  euesque il ne pourroit perdre la proprieté de l  usage .
Donques tel usage qui sont amorti se passeroient par amende du mesfet  et si feroient li lai  cil contre qui il ne pourroit estre prouué que li mesusers eust esté de leur commandement .
Et l  amende de teus manieres de prises si est de .
LX. s. et du damage rendre .
Et si doiuent estre cil qui ont fet le mesfet  - si comme li charetons et cil qui sont au conduire  qui bien sauoient comment on en doit user  - bani du lieu ou li usages est .I. an et .I. iour  si que par le banissement il se chastient de leur mesfet  et s  il i sont après repris  longue prisons leur doit estre apareillie et puis banir a tous iours du dit usage .
Cil qui seruent ne doiuent pas messeruir pour commandement qui leur soit fes de leur seigneur .
Cil messert qui pour le commandement de son seigneur fet a autrui damage ou larrecin ou autre cas de crime .
Et quant li serians d  autrui est pris en mesfet de cas de crime  il n  est pas escusés du fet pour dire  
Mes sires me le fist fere . 
Et fust encore ainsi que ses sires le conneust ou que li serians le prouuast contre son seigneur s  il le nioit  si seroit li serians iusticiés selonc le mesfet  car nus qui mesfet en cas de crime n  est escusés pour dire qu  autres li fist fere  pour ce que nus ne doit fere mal pour commandement d  autrui .
Questions puet estre fete  - se uns simples cheualiers a un manoir delés une forest et en cele forest usages li est otroiés du seigneur pour son ardoir et pour son mesoner et pour pasture a ses bestes  a li et a ses oirs  et il ou si oir ueulent uendre cel manoir atout l  usage a une plus noble persone et plus riche  si comme a tel persone que teus .
II. tans comme li uenderes usoit ne soufiroit pas a l  ostel ne au menage de l  acheteur  - a sauoir mon se li sires du lieu seur quoi teus usages est pris  doit soufrir tel uente 
Nous disons que nennil  que li uenderes ne puet pas plus uendre qu  il auoit en la chose  et il n  i auoit usage que selonc son estat .
Donques  s  il uent tel usage a greigneur persone  estimacions doit estre fete a l  acheteur selonc ce que li uenderes en pouoit user  et en ceste maniere doit la uente de teus manieres d  usages estre souferte .
Nous auons oï aucune fois par deuant nous que  - quant aucun des seigneurs demandoient leur cens et leur rentes a leur sougiès et il n  en estoient pas paié au iour  - il prenoient pour leur cens ou pour leur rentes et pour l  amende du iour trespassé  et li oste en treoient a nous et disoient qu  a nul tans du monde il n  en auoient paié amende ne point n  en uouloient paier  et si ne metoient pas auant chartre ne don de seigneur .
Et comme nous ueissons en tel cas droit commun contre aus et la plus grant partie de la conteé de
Clermont usant en autre maniere  nous ne les uousismes en ce oïr de tant comme au droit cens deu en deniers a certain iour pour eritages ou pour masures .
Et leur fu prononcié par iugement que cil qui ne paieroient a iour leur droit cens rendroient le cens et l  amende simple  si comme .u. s. par la coustume de
Clermont et .
uII. s. et demi par la coustume de pluseurs uiles qui sont en la conteé .
Mes uoirs est que pour rentes de bles et d  aueines et de chapons et de gelines  n  auons nous pas ueu user que l  en en pait amendes  ainçois quant on ne les paie a iour  s  eles sont deues pour masures  on puet oster les uis et les fenestres  ou prendre des muebles a ceus qui les doiuent  et se l  en n  i trueue riens  l  en puet saisir les eritages pour lesqueus les rentes sont deues et tenir tant que l  en soit paié des rentes et des arrierages .
Une autre maniere de cens i a que l  en doit apeler seurcens ou cens costier  et de teus cens a il mout as bones uiles .
Si comme il ont uendu a prendre seur leur mesons deniers de rente  ou seur leur eritages  et si ne demeure pas pour ce que li drois cens n  en soit paiés a autrui  ou si comme aucuns baille a seurcens a autrui ce qu  il tenoit a droit cens d  autrui seigneur  en teus manieres de seurcens n  a point d  amende qui ne le paie a droit iour  ainçois conuient que cil qui a le seurcens se plaigne au seigneur du tresfons quant l  en ne li paie au iour  et adonques se li seurcens est deus seur ostise  li sires doit fere oster les uis tant que li seurcens soit paiés .
Et se li seurcens est seur autre eritage  l  eritages doit estre saisis et les despueilles leuees tant que li seurcens soit paiés .
Mes uoirs est que pour teus seurcens li sires du tresfons qui le droit cens i a ne lesse pas pour ce qu  il ne se face auant paier de son droit cens et des amendes  se eles i sont .
Et a la coustume qui maintenant queurt l  en ne puet uendre ne donner de nouuel seurcens seur eritage qui ne le doit de lonc tans  sans le seigneur du lieu  car il a esté defendu pour ce que li aucun chargeoient si leur mesons ou leur eritages de teus cens quant il auoient mestier de deniers  que l  en lessoit après les mesons pour ce qu  eles estoient trop chargies  ou  quant eles cheoient  on ne les uouloit refere  et li autre eritage en demouroient aucune fois en fries parce qu  il ne trouuoient qui oirs s  en fist pour la charge du seurcens .
Et pour ce sont maintes mesons decheues et maint eritage agasti  et pour ce est la defense bonne . L  en doit sauoir quant pluseur gent ont seurcens seur aucune meson ou seur autre eritage  et la chose dechiet en tel maniere qu  il ne pueent pas estre tuit paié  li plus anciens cens doit estre premiers paiés  et puis li autre en ordre selonc ce que chascuns est plus anciens .
Et se perte i a  ele tourne seur les darreniers  se ainsi n  est qu  il uueille prendre l  eritage et paier les drois cens au seigneur et le seurcens a ceus qui l  i ont .
Aucun usage sont es bonnes uiles de mesoner et de pluseurs autres choses qui ne sont pas es uiles champestres  car es uiles champestres nus ne puet mesoner si pres de moi que li degous de ma meson ne me demeurt tous frans et  si ie fes cheoir mon degout en la terre de mon uoisin  ie doi estre contrains d  oster loi .
Mes es bonnes uiles queurent autre usage de mesoner pour ce que les places sont plus estroites  car mes uoisins puet apuier son mairien contre mon mur qui ioint a li  uueille ou non  mes que li murs soit si fors que ma mesons ne demeurt en peril .
Et se li murs est trop foibles et il est tous en ma terre  il conuient que mes uoisins face soustenir son mairien seur sa terre .
Et s  il ueut fere plus haute meson que la moie  ie ne li puis deueer tout soit ce qu  ele nuise a la clarté de ma meson .
Et se li murs est entre .
II. terres  chascuns a l  aisement du mur et puet mesoner dessus en tel maniere que chascuns mete goutiere par deuers soi  si que li degous ne chiee pas sur son uoisin .
Et se les mesons sont d  une hauteur  bien se pueent passer a une goutiere qui serue as .
II. mesons  mes pour ce ne demourra pas  quant li uns uourra sa meson haucier  qu  il ne la hauce et que chascuns n  ait sa goutiere par deuers soi .
Il ne me loit pas a fere mon lauoir ne l  essau de ma cuisine en lieu par quoi l  ordure uoist en la meson ne en la closture de mon uoisin  mes en tel lieu le face qu  il ne nuise a autrui  ou seur rue le puis ie bien fere se mes lieus est si estrois que ie ne le puisse fere alieurs conuenablement  car bonne chose est que l  en tiegne les rues netes es lieus ou chascuns puet fere par deuers soi son aisement .
Quant aucuns fet son iardin ou son prael en lieu priué et la ou il n  a nule ueue de uoisins  et aucuns des uoisins ueut mesoner ioignant  l  en ne li puet pas ueer le mesoner  mes l  en li puet bien deueer qu  il ne face ne uis ne fenestre par quoi la priuetés du prael ne du iardin soit empiriee  car aucun le feroient malicieusement pour oster la priueté de leur uoisins .
Donques qui uourra auoir clarté de cele partie  il i doit fere uerriere  adonques si aura clarté et si n  en sera pas li lieus du uoisin empiriés .
Nous auons dit dessus qu  aucuns ne lesse pas sa meson a leuer haut pour ce se ele tout de la clarté a son uoisin et c  est uoirs .
Nepourquant il est grans mestiers que l  en prengne garde es bonnes uiles comment chascuns puist estre aisiés a son pourfit et au mendre damage d  autrui .
Et pour ce pourroit aucuns si outrageusement oster la clarté et la ueue de son uoisin que l  en ne li deuroit pas soufrir  tout fust il ainsi qu  il n  ouurast fors seur le sien meisme  si comme se li uoisins ne pouoit recouurer ueue de nule part  car autrement pourroit il perdre sa meson par ce qu  il n  i auroit point de clarté .
Nient plus que li uns ne puet mesoner ne edefier en la terre d  autrui au res de terre  nient plus ne le puet il fere dedens terre ne en la hauteur de l  air .
Donques conuient il que cil qui ueut bonner bonne en sa terre tant seulement sans passer en la terre de son uoisin .
Et se li lieus ou l  en ueut bonner ioint ou chemin  et il a mesons d  une part et d  autre  et il bonne dessous le chemin endroit soi  il ne doit pas passer le milieu du chemin  car autel aisement comme il a en cel lieu doit auoir cil qui maint encontre li  s  il ueut bonner .
Et bien se gart qui euure sous terre qu  il face tel ouurage que les mesons des uoisins ne fondent par son fet  ne les uoies communes  car il seroit tenus a restorer le damage  car en sa terre meisme pourroit on fere tel chose par quoi la mesons de son uoisin fondroit  et il est bien resons que cil qui fet tel damage le rende .
Aucune fois auient il que l  en prent aucune chose qui est a autrui sans le congié et sans la uolenté de celi qui ele est  et quant on l  a par deuers soi  l  en la met en tel euure qu  ele change sa nature et deuient autre  si comme se aucuns prent mairien en autrui bois et le met en ouurage de meson ou de nef ou de mout autres choses que l  en puet fere de mairien  ou si comme aucuns fet fondre deniers d  argent qui furent a autrui et en fet fere pos  escueles ou hanas .
En tous teus cas et en semblables  ie ne puis pas demander la chose qui est fete puis qu  il a en la façon autre chose que ce qui du mien uint  car ie ne puis pas demander la meson pour ce se ie uueil prouuer qu  il i eust mis de mon mairien  ne ie ne puis pas demander les pos ne les escueles pour ce se ie uueil prouuer qu  il i eust de mon argent .
Et comment raurai ie donc ma chose 
Ie doi poursuir celui qui la m  osta par action de larrecin  se ie puis sauoir qu  il la m  ostast par courage d  embler  mes se ie sent qu  ele ne fust pas ostee par courage d  embler  - si comme il auient qu  aucuns prent autrui chose et cuide qu  ele soit sieue et ele est a autrui  ou l  en acheta de celi qui n  auoit pouoir de loi uendre et li acheteres cuidoit qu  ele fust au uendeur  ou ele fu achetee en marchié commun ou donnee d  aucun qui n  auoit pouoir de donner  - par toutes teus uoies se puet cil qui la chose a defendre du larrecin  mes il n  est pas excusés qu  il ne rende le pris que la chose ualoit a celui qui ele fu et il quiere son garant  car mestiers li est pour recouurer son damage et pour soi escuser du larrecin .
Se une mesons ou une autre chose est fete des choses qui furent a pluseurs  et chascuns redemande sa chose pour ce qu  il n  est pas paiés du pris qu  il la uendi  et pour ce que l  en ne le ueut ou puet paier  la mesons ne doit pas estre depeciee pour rendre a l  un son mairien et a l  autre sa pierre et au tiers sa tieule  ainçois se doiuent cil qui la chose baillierent ou uendirent soufrir de leur damage  quant il la baillierent sans prendre pleges et a tel persone qui ne puet paier .
Mes uoirs est  se chascuns trueue sa chose entiere auant qu  ele soit mise en euure et après le terme que l  en dut estre paié du pris  et ele est encore a celi qui l  acheta  l  en la puet redemander arrieres  se l  acheteres ne fet plein paiement  car male chose seroit se ie trouuoie mon mairien que i  auroie uendu sans estre mis en euure et en la main de l  acheteur  et ie ne pouoie auoir le pris ne le mairien qui fu miens .
Et par ce que nous disons du mairien pouons nous entendre des autres choses uendues . L  en doit sauoir que de toutes choses ouurees es queus il a pluseurs materes  doiuent demourer entieres  car ce seroit damages du depecier  et se .
II. persones ou .
III. ou plus la demandent et la prueuent a leur  se c  est chose que l  en apeaut mueble et qui soit de tel nature qu  ele ne se puet depecier ne departir  si comme un cheual ou un iouel d  or ou d  argent  cil qui le plus a en la chose la doit auoir en tel maniere qu  il face restor as autres selonc ce que chascuns i a .
Se dui gent metent ensemble leurs bles  ou leur uins  ou leur deniers  ou leur marcheandise qui soit d  une nature  sans desconnoissance  sans deuiser et sans motir quel partie chascuns i a  l  en doit entendre que chascuns i ait la moitié  et tant en puet chascuns demander quant ce uient au partir .
Mes autre chose seroit des choses mellees par mespresure ou par auenture  si comme se mes bles estoit en un grenier et li greniers fondoit ou perçoit en tel maniere que mes bles cheïst en un autre grenier seur le blé d  aucun ou en mout d  autres cas qui auienent chascun iour des choses qui se mellent ensemble .
En teus cas doit on sauoir  au plus pres que l  en puet  combien chascuns auoit de la chose et par le serement des parties et en toutes les manieres qu  il pourra estre seu  et puis rendre au plus pres a chascun ce qu  il i auoit .
Nus usages ne puet ne ne doit estre donnés seur la proprieté d  autrui sans la uolenté de celui qui la proprietés est et sans l  acort du seigneur de qui la proprietés muet  se ce n  est usages qui ait esté usés et acoustumés de lonc tans .
Et en tel maniere puet il estre demandés de nouuel qu  il conuient que li tresfonseres et li seigneurs s  acordent  si comme en cas de necessité .
Cas de necessité si est ce dont l  en ne se puet soufrir sans trop grant perte ou trop grant damage  si comme une riuiere a corrompu le chemin qui estoit seur les riues et ma mesons ou ma uigne ioint au lieu corrompu  il conuient que l  en prengne tant de ma chose et conuertisse en usage de chemin que li chemins qui estoit corrompus en soit restorés  ou se i  ai mesons ou uignes fetes de nouuel en aucun lieu ou il n  en eut onques mes point  l  en ne me puet deueer que ie n  aie uoie nouuele par le damage rendant pour aler a ma meson ou a ma uigne .
Par ce qui est dit en cest chapitre puet on sauoir que l  en ne puet aler contre ce qui est aprouué pour coustume  mes l  en ua bien contre aucuns usages quant il sont usé a tort ou en essil sans rendre redeuance a seigneur .
Ci fine li chapitres des coustumes et des usages  liquel usage ualent et liquel non .
Ci commence li .
XXu. chapitres de cest liure liqueus parole de quel largece li chemin doiuent estre  et du conduit as marcheans et as pelerins  et des trueues en chemin .
Anciennement  si comme nous auons entendu des seigneurs de lois  fu fes uns establissemens comment l  on maintenroit la largece des uoies et des chemins  si que li pueples peust aler de uile a autre  et de chastel a autre  et de cité a autre  et que marcheandise peust courre sauuement par le païs en la garde des seigneurs .
Et pour les marcheans garder et garantir furent establi li trauers  et de droit commun  si tost comme li marcheant entrent en aucun trauers  il et leur auoirs sont en la garde du seigneur qui li trauers est .
Et mout doiuent metre grant peine li seigneur qu  il puissent aler sauuement  car mout auroit li pueples de soufraite se marcheandise n  aloit par terre .
Et qui fet as marcheans aucun tort ou aucun mesfet dont il soient plaintif  les iustices n  en doiuent pas ouurer selonc les delais que coustume donne a ceus qui sont resident ou païs  car auant que li marcheant eussent leur droit de leur mesfès par ples de preuostés ou d  assises  pourroient il perdre par le delai tant qu  il en leroient leur droit a pourchacier  et ce ne seroit pas li pourfis des seigneurs ne du commun pueple .
Donques les doit on tost deliurer et estre debonaires uers aus es entrepresures qui leur auienent et qu  il font plus par ignorance que par malice .
Il apert que  quant on tailla les chemins  que l  en les deuisa de .u. manieres et en chascune maniere sa largece .
La premiere de .
IIII. piés de lé que l  en apele sentier  et tel sentier si furent fet pour soi adrecier de grant chemin a autre ou de uile a autre  ne en teus sentiers ne doit aler nule charete en nul tans qu  ele puist fere damage as biens de terre ne es choses qui sont edefiees pres . -
La seconde maniere de uoie qui fu fete  si fu de .
uIII. piés de large et l  apele l  en chariere  et en tel uoie puet aler charete l  une après l  autres  mes bestes n  i pueent aler fors en cordele  ne .
II. charetes l  une delés l  autre  se ce n  est ainsi comme eles s  entrencontrent . -
La tierce maniere de uoie qui fu fete si fu de .
XuI. piés de large  et en cele pueent aler .
II. charetes l  une decoste l  autre et sentier de chascune part .
Et si i puet on bestes mener a chace sans arester  de uile a autre ou de marchié a autre  en tel maniere qu  il n  i soient arestant pour pestre en tans ne en seson qu  eles facent damage as biens d  entour .
Et ceste maniere de uoie si fu taillie pour aler de chastel a autre et de uile champestre a autre . -
La quarte maniere de uoie qui fu fete si fu de .
XXXII. piés de large  et en ceste pueent aler charetes  et bestes i pueent pestre et arester et reposer sans mesfet  et toute marcheandise courre  car eles uont par les cités et par les chasteaus la ou li trauers sont deu  mes ce ne pueent il pas fere par les uoies qui sont deuisees dessus en eschiuant les droitures des trauers  et souuent auient qu  il en reçoiuent grans damages quant il le font .
Nepourquant il pueent aler par toutes uoies communes la ou charetes pueent aler  mes qu  il n  en portent le droit d  autrui . -
La quinte maniere de chemins qui furent fet  ce furent li chemin que
Iuliens
Cesars fist fere  et cil chemin furent fet a droite ligne es lieus la ou ligne se pouoit porter sans empeechement de tres grans montaignes  de riuieres ou de marès  et de .
LXIIII. piés de large .
Et la cause pour quoi il furent fet si large doit estre entendue que toutes choses terriennes et uiuans dont hons et fame doiuent uiure i peussent estre menees et portees  et chascuns aler et uenir et soi pourueoir pour tous ses aisemens en la largece du chemin  et aler par mi cités et par mi chasteaus pour chacier ses besoignes .
Nous auons parlé de la diuision des chemins pour ce que nous regardons qu  il sont  ne s  en faut gueres  tuit corrompu par la couuoitise de ceus qui i marchissent et par l  ignorance des souuerains qui les deussent fere garder en leur largece  et pour ce que la ou contens muet de largece de chemins  que l  en regart se ce doit estre sentiers  ou chariere  ou uoie  ou chemins  ou li plus grans que l  en apele chemin roial  et selonc ce qu  il puet estre trouué qu  il fu anciennement  il doit estre ramenés a la largece qui est dessus deuisee  ne nus usages que l  en ait fet au contraire ne doit ualoir  car usages qui est fes contre le commun pourfit ne doit pas ualoir que la chose ne soit ramenee a son ancien estat .
De droit commun tuit li chemin  meismement cil de .
XuI. piés  de .
XXXII. piés ou de .
LXIIII. piés  sont et apartienent en toutes choses au seigneur de la terre qui tient en baronie  soient li chemin par mi leur demaine ou par mi le demaine de leur sougiès  et est toute la iustice et la seignourie des chemins leur .
Mes de tant comme as chemins apartient nous auons la coustume contraire en
Beauuoisins  car la coustume generaus des chemins en
Beauuoisins est teus que se i  ai terre ioignant du chemin d  une part et d  autre  en laquele terre i  ai iustice et seignourie  la iustice du chemin est moie tant comme il dure par mi ma terre  et se ie n  ai terre que d  une part du chemin et uns autres par d  autre part  la moitiés du chemin par deuers moi apartient a moi et l  autre moitié a celui qui marchist par d  autre part si que  se mellee est fete seur la moitié du chemin par deuers moi  i  en doi porter toute l  amende du mesfet  et s  ele est fete en l  autre moitié  cil qui marchist d  autre part l  en porte  et se la mellee est fete ou aucuns autres cas de iustice auient si ou milieu du chemin que l  en ne puet pas bien iugier de certain de quel part il fu plus pres  li mesfès doit estre iugiés communement par les .
II. seigneurs qui marchissent au chemin .
Aucun sont qui contre ceste coustume uont  c  est assauoir que  en
Beauuoisins  aucun sont qui ont iustice ès chemins qui uont par mi leur terre et par mi l  autrui  et ce sont cil qui ont uoierie  laquele il tienent de seigneur en fief et en homage .
Et ces uoieries si durent dusques en certains lieus et tuit li cas de iustice qui auienent dedens les termes de la uoierie doiuent estre iusticié par le seigneur qui la uoierie est .
Et qui ne puet prouuer par chartre ou par lonc usage pesible qu  il ait uoierie en autrui terre qu  en la sieue  la iustice en apartient as marchissans des chemins  si comme il est dit dessus .
Tout ainsi comme nous auons dit que li aucun en
Beauuoisins ont uoierie par mi leur terre et par mi l  autrui  tout ainsi li cuens en pluseurs lieus a uoierie par mi autrui terre et par mi son demaine  et est tout cler que nus n  a la iustice en ces lieus fors que il  car autrement auroit il meins en sa terre que si homme n  ont es leur .
Et la ou il a les uoieries seur les terres de ses sougiès  il conuient bien qu  il en ait usé pesiblement contre ses hommes  ou autrement si homme en porteroient la iustice endroit leur terres par la general coustume du païs  si comme il est dit dessus .
Et que teus uoieries soient il apert de cler  car a
Clermont  a
Creeil  a
Gournay  a
Remi  a
Saci le
Grant  il a ostes qui tienent des hommes le comte et ont li homme toute iustice et toute seignourie dedens les ostises qui sont d  aus tenues  nepourquant si tost comme il issent de leur uis seur les uoies  il sont en la iustice le conte et tuit li cas qui i auienent doiuent estre iusticié par le conte .
Et aussi hors des uiles durent les uoieries  mes fors chose seroit a deuiser tous les lieus  mes nepourquant il sont bien seu .
Tout soit il ainsi que li chemin par le droit commun de
Beauuoisins soient a celui qui au chemin marchist  nepourquant il ne le pueent estrecier ne empirier  car tout est tenu du conte  si leur doit li cuens fere tenir en leur droite largece pour leur commun pourfit  ne li cuens ne doit pas soufrir que li grant chemin de .
XuI. piés ou de plus soient tresporté de lieu en autre en empirant .
Donques  qui ce uourra fere il doit prendre congié au conte  et se li cuens uoit que ce soit li pourfis du païs et li amendemens du chemin  bien le puet soufrir a tresporter .
Et se li cuens uouloit soufrir l  empirement des chemins  ne le souferroit pas li rois  ainçois  a la requeste du païs ou d  aucun de ceus qui s  en dourroient et sans fere plet ordené  puet commander au conte qu  il face tenir les chemins de sa terre en leur droite largece .
Se l  en ueut bonner un chemin  l  en ne le doit pas fere en un lieu large et en l  autre estroit  ainçois se doit comporter d  une meisme largece .
Nepourquant s  il a larges places en aucuns lieus que l  en apele fros  - si comme il semble que l  en les lessast pour reposer ou pour pasturer  ou pour ce que  pour la nature du terroir  il i a plus mauuese uoie  - teus places ne doiuent pas estre ostees  car c  est grans aisemens a tout le commun  ainçois doiuent estre maintenues en leur ancienne largece sans apeticier .
Quant l  en uoit qu  uns chemins est corrompus en pluseurs lieus et l  en le ueut remetre en son droit point  ou doit l  en prendre la largece certaine 
On ne la doit pas prendre en la largece des fros ne en l  issue des uiles  car il est en mout de lieus que  es issues des uiles  li chemin sont plus large qu  il ne doiuent estre a plein champ pour l  aisement des uiles  si comme pour l  issue des bestes  et pour l  amendement fere  et pour aler iouer .
Ainçois la doit on prendre loin de la uile a plein champ ou lieu ou il apert mieus ou par bonnes anciennes qui sont trouuees  ou par douues de fossés anciens qui sont trouuees  et la doit on prendre la largece .
Et se aucuns a labouré trop auant en la largece du dit chemin  ses usages ne li doit riens ualoir pour ce que c  est contre le commun pourfit  mes amende ne l  en doit nus demander puis qu  il n  i auoit bonnes qui le chemin deuisassent ne douues de fossés anciens .
Toutes amendes qui sont pour empirement de chemins  si comme pour esboueler chemins  ou pour fere murs ou fossés ou edefices  ou terre oster en empirant le chemin  sont de .
LX. s. et de remetre le chemin en autel point comme il estoit deuant .
Mes de fere aucune chose par quoi chemins soit amendés  nus n  en doit estre mis en amende  ainçois doit on bon gré sauoir a tous ceus qui amendement i metent .
Quant aucuns a terre gaaignable d  une part et d  autre le chemin  et li chemins est de meins de .
XuI. piés  il puet bien fere passer sa charue au trauers du chemin pour labourer sa terre toute a une roie .
Mes se li chemins est de .
XuI. piés ou de plus et il est bonnés  ou il i a douues de fossés anciens  il ne le puet pas fere qu  il ne chiee en amende de .
LX. s.
Puis qu  il est dit que nus empiremens ne doit estre fes en chemins  il est certaine chose que cil l  empire qui desfet la chauciee qui fu fete pour le chemin amender  ou qui oste les pierres ou les planches qui i furent mises pour les mauuès pas  ou qui coupe les arbres qui furent planté pour les reposees et pour auoir ombre  et tout soit il ainsi que cil qui oste aucune de ces choses ait la iustice du chemin  ne li doit pas li souuerains soufrir  ainçois en doit leuer l  amende et fere le chemin refere .
Et s  il coupa arbres  nous nous accordons que la ualeur de l  arbre soit au conte si qu  il ne les coupe pas par couuoitise  nepourquant se li arbres est sès ou s  il i a bois esbouli  li sires qui a la iustice du chemin le puet couper ou esrachier sans mesfet .
Quant uns chemins est si durement empiriés en aucuns lieus que l  en ne le puet pas refere sans trop grant coust  il loit au souuerain qu  il le face aler au plus pres du lieu la ou il estoit et de cele meisme largece dont il doit estre  en tel maniere que li damages soit rendus a ceus qui terre l  en prent pour le chemin refere  et li coust doiuent estre pris seur le commun des marchissans qui le plus grand aisement ont du chemin .
Bien puet cil qui tient en baronie donner une fausse coustume entre ses sougiès .I. an ou .
II. ou .
III.  selonc ce que mestiers est  pour amender et pour fere bons les chemins qui sont conuenable a la communeté du païs et as marcheans estranges  mes a tous iours ne puet il establir tel coustume nouuele  se ce n  est par l  otroi du roi .
Se li seigneur des uiles qui ont la iustice ès chemins uoient qu  il soit grans mestiers d  amender les et si sougit ne s  i uuelent acorder pour les cous  il ne les doit pas pour ce lessier a fere amender  mes que ce ne soit a cous trop grans ne trop outrageus pour greuer ses sougiès .
Et si puet et doit contraindre ses sougiès  soient gentil homme ou de poosté a ce que chascuns pait des fres selonc son auenant  et l  estimacions doit estre fete par le serement de bonnes gens esleus de par le seigneur .
Il auient a la fois que cil qui font assiete pour cous de chemins  ou d  eglise  ou d  aucun commun pourfit  et sont il meisme de l  assiete  se metent a meins en leur persones que les autres  et ce doit li sires amesurer quant il le set et leur doit fere paier leur auenant  et si leur doit defendre qu  il ne facent trop outrageus despens seur leur assiete selonc leur estat et selonc ce que la besoigne est grans ou petite .
Et  s  il font trop outrageus despens ou il assieent trop peu seur aus selonc leur estat  et li communs s  en plaint ou l  une partie du commun  li sires i doit metre conseil  car autrement pourroient il chargier autres pour aus alegier .
Il est dit dessus que l  assiete des cous qui sont fet pour le commun pourfit doit estre assise par le serement de bonnes gens  et c  est uoirs  nepourquant seur clers ne seur gentius hommes  par nostre coustume  ne pueent il metre assiete .
Or ueons donques comment l  en les contraindra a metre leur auenant es cous  car nus n  en doit estre quites qui ait eritage et residence seur le lieu .
Il conuient que li clerc soient contraint par leur ordinaire et li gentil homme par le conte en tel maniere que  s  il i metent de leur uolenté soufisanment  l  en les doit lessier en pes  et  s  il ne uuelent  li cuens doit metre estimacion seur les gentius hommes  et l  officiaus seur les clers  ne ce n  est pas bon a soufrir que li poure paient l  aisement que li riche ont es choses communes  car plus sont riche et plus grans mestiers leur est que li chemin et les choses communes soient amendees .
Se char ou charetes ou sommier ou gent chargié s  entrencontrent en destrois de chemins  cil qui est li meins chargiés et des choses meins perilleuses se doit destourner  si comme se une charete menoit pierre et ele encontre une autre charete qui meint un tonel de uin  mieus se doit destourner cele qui mene la pierre que cele qui mene le tonel de uin  car ce ne seroit pas si grans damages ne si grans perius de la pierre comme ce seroit du tonel de uin  et par ce qui est dit de la pierre et du uin poués uous entendre de toutes autres choses  que les meins perilleuses se doiuent destourner .
Et se cil qui les meins perilleuses conduisent sont si outrageus qu  il ne uuelent ne ne deignent lessier leur uoie  et il mesauient as denrees perilleuses par leur outrage ou par leur niceté  ou pour ce qu  il ne se uoudrent destourner et si le peussent bien fere s  il uousissent  il sont tenu au damage rendre  et fust encore ainsi qu  il eussent receu aucun damage de ce meisme qu  il menoient  car se ie me fes damage par ma sotie et a autrui aussi  ie ne sui pas escusés de l  autrui damage pour le mien .
Grans perius est d  user mauuesement des choses qui sont trouuees es chemins et maint mal en sont auenu .
Cil en usent mauuesement qui trueuent aucunes choses et seuent bien qu  eles ne sont pas leur  ains la mucent ou il l  aproprient a aus  et c  est une maniere de larrecin  tout soit il ainsi qu  il sont une maniere de gent si negligent qui ne le cuident pas  ainçois cuident que ce doie estre leur  meismement quant nus ne leur demande .
Mes non est  ainçois en doiuent ouurer en la maniere qui ensuit .
Quant aucuns trueue en chemin aucune chose cheue  leuer la puet et porter en apert  et se aucuns la siut et fet pour sieue  s  il en dit uraies enseignes  rendre li doit .
Et se nus ne siut la chose trouuee  cil qui la trouua doit aler a la iustice qui a la haute iustice du lieu ou la trueue fu fete et li doit baillier  et adonques la iustice doit fere dire au prone ou en plein marchié que teus chose a esté trouuee et  se nus uient auant qui la prueue a sieue  rauoir la doit  et se nus ne la prueue a sieue  ele demeure au seigneur comme chose espaue .
Et ainsi poués uous entendre que li trouueres n  i a riens se cil qui la chose est ou li sires ne l  en fet aucune courtoisie de sa uolenté .
Et se li trouueres en use autrement  auoir en puet honte et damage  et se nus ne l  en demandoit riens  si ne la puet il retenir qu  il ne l  ait mauuesement et contre l  ame de lui .
Nus ne doit prendre autrui chose ne leuer qu  il truist hors de chemin commun  car il puet estre qu  ele i fu mise a escient par une entencion de reuenir la querre .
Nepourquant l  en puet bien trouuer aucune chose en si repost lieu  si comme chose perdue de lonc tans  que l  en la puet leuer et porter au seigneur  si comme il est dit dessus .
Et teus trueues qui les retient a soi  li sires l  en puet suir comme d  espaue concelee  et creons en tel cas que l  amende deuroit estre d  autant de ualeur comme la chose qui fu trouuee laquele li trouueres uont retenir a soi .
Quiconques perde la chose et la trueue en autrui main qu  en la sieue par uente ou par garder ou en autre maniere  cil qui a sa chose perdue la puet demander  s  il li plest  a celui qui la trouua  et conuient que li trouueres l  en responde et qu  il li rende la chose ou la ualeur s  il ne puet la chose rauoir .
Et s  il plest mieus a celui qui demande  a poursuir celi qui a la chose de celui qui la trouua  ou d  autrui  - si comme choses se remueuent de main en main  - fere le puet et est cil qui a la chose tenus a respondre .
Mes s  il le requiert  il doit auoir iour de garant de celui qui la chose li bailla  et s  il ne le puet auoir ou li garans ne li puet garantir pour poureté ou pour autre cause  pour ce ne demourra pas que cil qui demande sa chose ne la rait de celui qui l  a  essieutés aucuns cas  si comme se cil qui a la chose l  acheta en marchié commun comme cil qui creoit que li uenderes eust pouuoir du uendre et ne connoist le uendeur  ou il est en tel lieu qu  il ne le puet auoir a garant  en tel cas cil qui poursiut sa chose qu  il perdi ou qui li fu emblee ou tolue  ne la raura pas s  il ne rent l  argent que l  acheteres en paia  car puis qu  il l  acheta sans fraude et en marchié il ne doit pas receuoir la perte de son argent pour autrui mesfet  mes s  il l  auoit achetee hors de marchié par mendre pris que la chose ne uauroit  le tiers ou la moitié  et il ne pouoit trouuer son garant  li demanderes rauroit sa chose sans l  argent de la uente paier  pour ce que l  en doit auoir grant presompcion contre ceus qui ainsi achatent .
Encore se aucuns a presté deniers seur la chose qui fu tolue ou emblee ou perdue  et cil qui la chose fu la demande a celui qui l  a en gages  et cil qui presta seur le gage ne puet auoir son garant de celui qui li bailla en gages  il ne raura pas sa chose s  il ne paie l  argent qui fu prestés sus  et ce qu  il presta a usures  li demanderes ne paiera fors le chatel .
Et s  il puet estre seu ou la iustice uoie grans presompcions que cil qui presta seust ou creoit que la chose uenist de mauuès lieu  en tel cas nous nous acordons que li demanderes rait sa chose sans paier ce qui fu presté  car autrement pourroit on eschiuer l  acheter et feroit on le prest en entencion que la chose ne seroit pas rachetee .
Et grans presompcions seroit a celi qui presteroit seur un cheual a la requeste d  un poure homme qui l  en menroit et diroit qu  il seroit siens et n  en moustreroit nule certaineté  ainçois aparroit a son estat ou a la connoissance du presteur qu  il n  auroit pas usee tel marcheandise et qu  il ne seroit pas siens  et par ceste presompcion puet on entendre les autres qui pueent auenir en tel cas .
Coustume est en mout de lieus que l  en fet crois de pierre ou de fust es quarrefours des chemins ou en autres lieus hors des sains lieus qui sont dedié  et la coustume est bonne pour la remembrance de
Nostre
Seigneur
Ihesu
Crist qui  pour notre redempcion  i uoust soufrir mort et passion .
Nepourquant teus crois qui sont assises hors des lieus sains ne garantissent pas les maufeteurs  tout soit il ainsi qu  il i uoisent en entencion d  auoir garant de leur mesfet  car se teus crois pouoient garantir les maufeteurs  li murtrier et li robeur de chemins et li mellif auroient trop grant marchié de leur mesfès  et en pourroient mout de maus estre fet apenseement .
Et se teus crois portoient garant  aussi bien pourroit porter garant une crois qu  aucuns porteroit seur soi  et ainsi pourroient li maufeteur tous iours estre saisi de leur garant par la crois qu  il porteroient seur aus .
Entre les autres choses que nous auons dites des aisemens communs que chascuns doit auoir es chemins pour aler et pour uenir pesiblement  tuit li seigneur doiuent mout prendre garde que li pelerin ne soient pris ne destourbé pour petite achoison  car c  est mal de destourber ceus qui sont en uoie de bien fere  et se aucuns les areste ou destourbe a tort ou pour petite achoison  li souuerains les doit fere deliurer et rendre leur damages  et aussi de tous autres estranges qui uont par les chemins .
Ci fine li chapitres des chemins et des trueues qui i sont fetes  et du conduit as marcheans et as pelerins .
Ci commence li .
XXuI. chapitres de cest liure qui parole des mesures et des pois a quoi l  en poise .
Dit auons ou chapitre deuant cestui de quel largece li chemin doiuent estre maintenu si que li marcheant et li pelerin et autre gent qui en ont mestier i puissent aler sauuement  et pour ce que mout de marcheandises queurent par pois et par mesures et especiaument es choses qui par mesure doiuent estre liurees  nous parlerons en cest chapitre ci endroit des mesures et des choses qui sans mesure ne se pueent marcheander  et du peril qui est en uendre et en acheter pour ce que les mesures se diuersefient selonc la coustume de chascune uile  et quele mesure est generaus selonc nostre coustume .
Iehans proposa contre
Pierre et dist a
Pierre qu  il li deuoit .I. quartier de blé quant il mouloit .X. mines a son moulin  et de .u. mines demi quartier  et comme cius demis quartiers ne fust pas fes  ains prenoit
Pierres au quartier par esme et certaine mesure ne pouoit estre fete en tel maniere  requeroit il qu  il eust demi quartier certain ou moulin pour soi aquitier de .u. mines . A ce respondi
Pierres qu  il auoit usé de tous iours a prendre le demi quartier au quartier par auis  ne autrement ne le uouloit fere  ains requeroit qu  on le tenist en son usage .
Il fu iugié que puis que
Pierres connoissoit que
Iehans li deuoit certaine mesure de .X. mines et de .u. mines  que ses usages ne li uauroit pas qu  il ne li fist quartier et demi quartier .
Et par cest iugement puet chascuns entendre que toute chose qui se doit paier par mesure doit auoir droite mesure selonc la coustume du lieu ou la chose est deue .
Il est certaine chose que les mesures ne sont pas en la conteé de
Clermont egaus  ains se diuersefient en pluseurs uiles .
Or est assauoir  - se
Iehans uent a
Pierre en la uile de
Creeil .X. muis de blé rendus a
Clermont a certain iour  - a quel mesure
Pierres le receura  ou a cele de
Creeil ou li marchiés est fes  ou a cele de
Clermont la ou il le doit receuoir 
La moie opinions est qu  il le doit receuoir a la mesure de
Clermont .
Mes se
Iehans eust dit au uendre  
Ie uous uent .x. muis de blé conduis a
Clermont   ie deïsse qu  il les deust liurer a
Clermont a la mesure de
Creeil ou li marchiés fu fes  car par le mot du conduire il semble qu  il soit tenus au mener .
Quiconques mesure a fausse mesure et en est atains  la mesure doit estre arse et li damages rendus a tous ceus qui pourront prouuer qu  il aient eu par la mesure  et si est a .
LX. s. d  amende enuers le seigneur s  il est hons de poosté  et s  il est gentius hons l  amende est de .
LX. lb.
Chascuns par nostre coustume puet auoir mesure mes qu  ele soit iuste selonc la coustume du lieu ou il en uourra user .
Il est dit que chascuns puet auoir iuste mesure selonc le lieu ou il en uourra user  mes c  est a entendre que l  en n  en doit pas user en damaiant les marchiés usés et acoustumés de lonc tans  c  est a dire que nus ne puet ne ne doit fere nouuel marchié  mes pour son user et pour son mesurer ce qui est creu en son eritage et pour uendre puet chascuns mesurer en sa meson sans fere estaple de nouuel lieu .
Et qui ueut auoir certaine mesure et oster soi de peril  si face sa mesure seingnier au seing le conte et adonques pourra mesurer sans peril .
Mesure de tous grains si est par toute la conteé qu  il a ou mui .
XII. mines  mes les mines sont plus grans en un lieu qu  en un autre  et pour ce  qui uent ou achate il doit bien regarder en quel lieu et a quel mesure il fet son marchié  qu  il ne soit deceus par les mesures .
Mesures de uins ne sont pas onnies  nepourquant on conte chascun mui pour .
XXIIII. setiers  mes li setier ne sont pas tuit aussi grant li un comme li autre  ainçois i a mout de uiles en la conteé qui prenent et mesurent leur uin a iauge et a la mesure de
Chastenoy  et de teus uiles i a qui le prenent a la mesure de
Clermont  et si i a de teus uiles qui ne le prenent ne a
Clermont ne alieurs  ainçois ont certaines mesures acoustumees de lonc tans .
Et il est bien resons que l  en tiegne chascune uile en l  usage de tel mesure comme ele a acoustumé  meismement quant li usages n  apetice de riens le droit au seigneur .
Car en mout de cas ne uaut riens usages contre seigneur si comme uous orrés ou chapitre qui enseigne quel usage ualent et liquel non .
Les mesures des terres ne sont pas onnies ne que celes du grain .
Nepourquant communement la ou la mesure du grain est petite la mesure de terre est petite  et la ou la mesure de grain est grans la mesure de terre est grans  si qu  il semble merueilles bien que l  en fist anciennement les mesures de terre selonc la mesure du grain  car aussi comme l  en conte .
XII. mines de blé pour .I. mui en chascune uile de la conteé  tout aussi en chascune uile l  en conte .
XII. mines de terre pour .I. mui de terre .
Et si uoit on clerement qu  en chascune uile  peu s  en faut  l  en seme une mine de terre d  une mine de blé .
Car a
Clermont la mine de terre est de .
LX. uerges de .
XXu. piés la uerge  et si la seme l  en d  une mine de blé a la mesure de
Clermont  et a
Remi la mesure de terre a .
IIII. uerges de .
XXII. piés et pleine paume la uerge  et si la seme l  en d  une mine de blé a la mesure de
Remi  et li muis de blé de
Remi fet a
Clermont .
XIIII. mines et demie  si que c  est onques selonc l  auenant a ce que la mesure de
Remi est plus grans que cele de
Clermont .
Et tout aussi comme ie uous ai dit de ces .
II. uiles que la mesure de terre suit cele du blé  tout ainsi es autres uiles la mesure de la terre suit cele du blé .
Bois  uignes  aunoi  iardin  pré communement ne se mesurent pas selonc la mesure des terres par mines  ainçois se mesurent par arpens  liquel arpent selonc la coustume se mesurent en .
II. manières  la premiere maniere si est que l  en tient pour .I. arpent cent uerges en autel uerge comme il queurt ou lieu a mesurer les terres gaaignables  si que il est en aucuns lieus que la uerge n  a que .
XX. piés  et en teus lieus i a plus et en teus lieus i a meins  si que .C. uerges a la uerge du lieu sont contees pour .I. arpent .
Et l  autre maniere d  arpent si est l  arpens liqueus contient .C. uerges de .
XXu. piés la uerge  et c  est li drois arpens le roi .
Et a tel arpent deust on mesurer tous les eritages dessus dis qui par arpent se mesurent .
Mes les acoustumances de lonc tans le corrompent en pluseurs lieus  si qu  il conuient garder en teus mesures la coustume de chascun lieu .
Quant aucuns doit liurer a autrui eritage par mesure dusques a certain nombre de mesures par uentes ou par don ou par autre titre  il le doit liurer a la mesure du lieu la ou li eritages siet qui doit estre mesurés  tout soit ce que li marchiés ou la conuenance fu fete en tel lieu ou la mesure couroit plus grans ou plus petite .
Nepourquant ele est raportee a la mesure du lieu la ou li eritages siet  se conuenance ne le tout  car se l  en conuenance a fere greigneur mesure que la coustume du lieu ne donne  la coustume ne tout pas que l  en ne doie aemplir sa conuenance . S  il auenoit qu  il conuenist mesurer aucun eritage du quel nus ne seroit remembrans qu  il eust onques esté mesurés  l  en doit prendre garde a la coustume des plus prochains eritages qui ont esté mesuré  et se li eritages siet en marche  si que l  en a usé en l  un des costés a mesurer a l  arpent de .C. uerges et de .
XXu. piés la uerge  et en l  autre costé a plus petit arpent  l  en doit prendre la mesure a la plus grant uerge  car ele est fete et establie par le souuerain  ne les autres mesures ne sont uenues fors par acoustumance et par soufrance de seigneurs qui ont baillié leur eritages a cens ou a rente anciennement et les liurerent par conuenance a leur tenans a plus petite mesure que li souuerains n  auoit establie  et li tenant ont usé depuis a liurer a tel mesure comme il leur estoient liuré des seigneurs  et par ce est la droite mesure du souuerain corrompue en pluseurs lieus si comme il est dit dessus .
Il loit a chascun seigneur qui a iustice et seignourie en sa terre a fere garder iustement teus mesures comme l  en a usé de lonc tans  soit en grain  soit en liqueur  soit en eritages  et quiconques l  apetice  s  il est hons de poosté  l  amende est de .
LX. s.  ne croistre ne la puet il  mes s  il fet greigneur mesure que droit et il est clere chose qu  il uende plus a cele mesure qu  il n  achate  l  en li doit ardoir sa mesure  mes il ne doit pas estre tres en amende  car l  en puet ueoir apertement qu  il ne le fesoit pas par malice  ainçois i perdoit .
Mes s  il auoit .
II. mesures  l  une trop grant et l  autre trop petite  et il achetoit communement a la grant et uendoit communement a la petite  en tel cas l  amende seroit a la uolenté du seigneur .
En aucunes uiles est il que nus n  i puet auoir mesures a grain  s  ele n  est seingniee au seing du seigneur  et s  il font mesures qui ne soient seingniees et il i uendent ou achatent en ces uiles ou ceste coustume queurt  il chieent en l  amende du seigneur  et est l  amende de .
LX. s.
Et ceste coustume est generaument en toutes les uiles ou marchiés queurt . L  en fist entendant a
Pierre qui sires estoit d  une uile  qu  il i auoit aucuns tauerniers qui mesuroient leur uin a trop petite mesure .
Pierres ala par les tauernes et prist les pos a quoi il mesuroient  et entre les autres il i eut .I. tauernier qui  si tost comme il uit que
Pierres aloit par les tauernes et qu  il prenoit les mesures  il prist les sieues mesures et les depeça  si que quant
Pierres i uint  il n  i trouua que les tessons des mesures qui estoient depecies .
Pierres demanda au tauernier pour quoi il auoit ce fet  et li tauerniers respondi pour ce qu  il li plesoit ne autre reson n  en uout rendre  car il n  auoit point de bonne reson de depecier les ou point que ses sires les queroit .
Pierres prist le tauernier et le mist en prison et fist iuster toutes les mesures qu  il auoit prises es autres tauernes  et celes qu  il trouua bonnes et iustes  il les rendi sans damage  et celes qu  il trouua petites il contrainst les tauerniers qui i uendoient a ce qu  il li fu amendé .
Et de celui qui brisa ses mesures  il uout qu  il li amendast pour ce qu  il les auoit brisiees et que par la briseure il fust atains du mesfet de mesurer a petite mesure  car il aparoit et sembloit par clere presompcion qu  il auoit brisiees ses mesures quant il seut la uenue de son seigneur pour ce qu  il les sentoit a mauueses . A ce respondoit li tauerniers qu  il ne uouloit pas estre tenus a fere amende  car il li loisoit bien a depecier ses pos a sa uolenté meismement quant nule defense ne l  en estoit fete  ne il n  estoit pas clere chose ne prouuee que les mesures fussent mauueses ne trop petites  par quoi il ne uouloit pas estre atains du mesfet .
Et seur ce se mistrent en droit .
Il fu iugié que li tauerniers seroit en amende enuers
Pierre et en aussi grant amende comme se ses mesures eussent esté trop petites  c  est a dire de .
LX. s.
Car presompcions estoit si clere de son mesfet qu  il ne deust pas gaaignier en son malice .
Mes s  il eust depeciees ses mesures auant qu  il fust nule mencions que li sires les queïst  il n  en deust estre tres en nul damage .
Et par cel iugement puet on entendre que l  en condamne bien en iugement par clere presompcion en amende de laquele on ne puet perdre fors que l  auoir  car en cas ou il i a peril de cors n  est pas li cors condamnés par presompcion  ainçois conuient que la chose par quoi il est condamnés soit trouuee clere et aperte .
Nepourquant l  en puet bien trouuer tant de presompcions en cas de crime que li cors a deserui a tenir en prison a tous iours sans issir  si comme il est dit ou chapitre qui parole des tesmoins et des prueues .
Par ce que nous auons parlé des mesures des terres et des choses qui a mesure doiuent estre liurees puet on entendre des choses qui sont liurees a pois .
Mes il n  a pas tant de disference es pois comme il a es mesures  car il ne se changent pas en tant de lieus .
Nepourquant il se changent  car li pois est plus grans en une bonne uile qu  en une autre .
Si doit l  en peser en chascune uile au pois qui i est acoustumés de lonc tans  car qui seroit pris pesans a mendre pois qu  a celui qui seroit establis ou lieu  il seroit aussi punis comme cil qui seroit pris mesurans a fausse mesure  et aussi seroit cil qui seroit pis aunans a trop petite aune .
Car aussi comme les mines droites ont mestier a mesurer les blés et les aueines et les autres grains  aussi ont mestier li setier et les quartes a mesurer les liqueurs  si comme uins et huiles et miel  et aussi les aunes a mesurer les dras et les toiles  et les uerges a mesurer les eritages  et les toises a mesurer les ouurages  et les pois a peser les laines et tous les auoirs de pois .
Et tout soit ce que toutes ces mesures dessus dites ne s  entresemblent pas  nepourquant qui mesfet en aucune de ces mesures  il est aussi punis pour l  une comme pour l  autre  car autant mesfet cil qui liure son drap a trop petite aune comme cil qui liure son blé a trop petite mine  et aussi puet on l  entendre des pois et des autres mesures .
Ici fine li chapitres des mesures et des pois .
Ci commence li .
XXuII. chapitres de cest liure liqueus parole des ualues qui pueent uenir as seigneurs de ce que l  en tient d  aus  et si parole de pris d  eritages .
Or est bon après ce que nous auons parlé que li seigneur doiuent fere garder les mesures selonc les coustumes des lieus  que nous parlons en cest chapitre ci après des esplois qui pueent uenir as seigneurs par reson d  eritages qui sont tenu d  aus en fief et en uilenage  et si parlerons du pris d  eritage  queus il doit estre quant il conuient qu  il uiegne en pris  selonc la coustume de
Beauuoisins  si que li seigneur sachent queles redeuances il doiuent demander a leur tenans  et que li tenant sachent queles redeuances il doiuent a leur seigneurs  et queus pris d  eritage doit estre quant il en est mestiers .
Quant fiés eschiet a oirs qui sont de costé  il i a rachat et li rachas si est de tant comme li fiés uaut .I. an .
Et li sires qui loiaument le ueut prendre doit regarder combien li fiés puet ualoir en .
III. ans et puis prendre pour son rachat la tierce partie  car il auient souuent qu  un fiés gist en terres gaaignables  lesqueles sont toutes en une roie  ou la greigneur partie  si que la greigneur ualeurs n  est qu  une fois en .
III. ans  c  est assauoir l  annee que la greigneur roie porte blé  et se li fiés escheoit en cele annee que li fiés est de greigneur ualeur  il ne seroit pas resons que li sires en portast cele annee  et aussi se li fiés escheoit ou tans que les terres sont uuides  il ne seroit pas resons que li sires s  en tenist a paiés et pour ce doit on regarder ce que les terres doiuent ualoir par loial pris en .
III. ans et prendre la tierce partie  si comme i  ai dit dessus .
Quant fiés eschiet  liqueus fiés siet en bois  se li bois est sous aage de .
uII. ans  il n  est pas resons que li sires atende tant que li bois soit aagiés  ne il n  est pas resons qu  il coupe le bois dessous l  aage de .
uII. ans .
Donques conuient il qu  il soit regardé que chascuns arpens uaut par loial pris par an et  de tant comme li pris d  une annee monte  li oir a qui li fiés est escheus doiuent finer au seigneur pour le rachat .
Et se li bois estoit de .
uII. ans ou de plus  ia pour ce li pris n  en doit estre graindres  car se li sires en portoit pour son rachat le pris des despueilles du bois aagié  li oir n  i prenroient riens deuant .
uII. ans entiers s  il ne le coupoient sous aage  et ainsi seroient li oir durement damagié .
En fief qui uient a oirs en descendant de pere ou de mere  d  aiol ou d  aiole  ou de plus haut degré  mes qu  il uiegne en descendant  n  a point de rachat  fors es fiés et es arrierefiés mouuans de
Bules et de
Conti  mes en quel que maniere que cil fief uienent de main en autre  soit en escheoite ou en descendement  ou par eschange  ou par don  ou par lais  il i a rachat .
Li aucun dient que quant eschanges est fes de fief a autre sans nule soute d  argent qu  il n  i a point de rachat  et il dient uoir quant li sires ueut soufrir l  eschange sans debat  mes il n  est pas tenus a changier son homme pour autre s  il ne li plest sans rachat .
Donques conuient il que l  eschanges se face par le gré du seigneur et en puet li sires prendre ce qu  il li plest dusques a la ualeur d  un an pour soufrir l  eschange  ou l  eschanges ne se fera pas .
Et nepourquant quant li sires uoit qu  il puet auoir homme du quel il se puist aussi bien aidier comme de celui qu  il auoit  il doit soufrir l  eschange .
Quant eritages est donnés  s  il est de fief  il i a rachat  et  s  il est de uilenage  il n  i a fors que saisine  lesqueles saisines sont diuerses .
Car il i a teus uiles la ou on ne doit que .
II. d. de saisine et teus ou l  en en doit .
III.  et de teus ou on doit .
III. d. de gans et .
XII. d. de uins  et de teus uiles i a en l  une plus et en l  autre meins  et pour ce en cas de saisine il conuient garder la coustume de chacune uile .
Et ie croi que teus coustumes qui sont diuerses et qui ne suient la coustume du chastel de
Clermont ne uindrent fors par la coustume que li homme firent anciennement seur leur sougiès  et nepourquant l  en les doit tenir en ceste coustume quant ele est maintenue de si lonc tans et meismement quant li tenant l  ont souferte sans debat .
Quant eritages est uendus  s  il est de fief  li sires a le quint denier du pris de la uente  c  est assauoir de .C. s. .
XX. s.  de .X. lb. .
XL. s.  et du plus plus et du meins meins .
Et quant la uente est fete d  eritage qui est tenus en uilenage  li sires a le douzisme denier de la uente  c  est a entendre de .
XII. lb. .
XX. s.  de .
XXIIII. lb .
XL. s.  et du plus plus et du meins meins .
Quant eritages est uendus soit de fief ou de uilenage  li uenderes et li acheteres se pueent bien  s  il leur plest  de leur commun assentement repentir auant que saisine de seigneur soit fete  car après saisine fete ne puet li uenderes reuenir a l  eritage  se n  est par nouuele uente . S  il auient qu  eritages soit uendus et la uente creantee a tenir  et li uenderes se repent si qu  il ueut que marchiés soit nus  il ne puet fere le marchié nul  se ce n  est pas l  acort de l  acheteur .
Ainçois le puet li acheteres fere contraindre qu  il se dessaisisse comme de uente par le seigneur de qui li eritages muet  tout soit ce que li uenderes soit couchans et leuans dessous autre seigneur .
Pierres proposa contre
Iehan par deuant le seigneur de qui cil
Iehans tenoit eritage  qu  il li auoit cel heritage uendu par certain pris d  argent et comme il fust pres de l  argent paier  il requeroit que li dis
Iehans fust contrains a ce qu  il se dessaisit de l  eritage . A ce respondi
Iehans qu  il n  estoit pas tenus a respondre par deuant le seigneur de qui il tenoit cel eritage pour ce qu  il estoit couchans et leuans dessous autre seigneur et  par la coustume general  li sires dessous qui l  en est couchans et leuans doit auoir la connoissance des conuenances et des muebles et des chateus son couchant et son leuant  et  comme
Pierres ne le siuist que de conuenance  il n  estoit pas tenus a responde ileques .
Et
Pierres disoit que si estoit pour ce que la conuenance despendoit de l  eritage .
Et seur ce se mistrent en droit .
Il fu iugié que
Iehans respondroit en la court du seigneur de qui li eritages mouuoit pour ce que la conuenance dependoit de l  eritage  car se la conuenance fust conneue ou prouuee deuant le seigneur dessous qui li uenderes estoit couchans et leuans  ne peust il metre la chose a execucion puis que la chose ne fust tenue de li .
Et teus manieres de conuenances l  en les apele reeles et en conuient respondre deuant le seigneur de qui les choses mueuent dont li ples est .
Aussi comme li acheteres n  est pas tenus a clamer quite  s  il ne li plest  le marchié qui li est conuenanciés  aussi li uenderes ne clamera pas quite l  acheteur s  il ne ueut  mes s  il le ueut suir de conuenance  il le doit suir deuant le seigneur dessous qui il est couchans et leuans .
Drois pris d  eritage  selonc la coustume commune en la conteé de
Clermont  si est le mui de terre .
LX. s. par an quant la terre est teus que l  en trueue qui la labeure a moitié  et s  ele est meilleur que moitoierie  li pris de .
LX. s. doit croistre selonc le plus  et s  ele est pieur que moitoierie  l  en doit abatre du pris de .
LX. s. selonc ce qu  ele uaut meins .
Et li moitoiers que nous entendons qui uaut .
LX. s.  c  est a la mesure en laquele il a .
XII. mines ou mui et .
IIII. uerges de .
XXII. piés la uerge .
Mes les mesures des terres se diuersefient  poi s  en faut  en chascune uile  et pour ce doit on regarder lesqueles sont graindres et lesqueles sont mendres  et la ualeur du terroir  et la charge que les terres doiuent  et selonc ce qu  eles ualent meins de moitoierie ou plus de moitoierie l  en doit prisier si comme il est dit dessus  et de la diuerseté des mesures poués uous ueoir pleinement se uous uoulés regarder ou chapitre des mesures .
Li arpens de bois selonc droit pris est prisiés .X. s. l  arpent  mes l  en doit regarder le siege du bois et la ualeur qu  il uaut quant il uient a coupe  et de quel reuenue il est  et comment il est tenus  et  selonc ce que l  en le ueoit meilleur de pris commun par dessus la charge qu  il a  l  en doit le pris de .X. s. haucier  et se l  en uoit qu  il uaille meins par mauuès terroir  ou par mauuese uente  ou par mauuese reuenue  l  en puet et doit rabaissier du pris .
uoirs est que bois tant comme il tient a racine est eritages et si tost comme il est coupés c  est muebles  et ce ai ie ueu aprouuer par iugement en la maniere qui ensuit .
Uns cheualiers fu et fist en sa derraine uolenté la partie de ses enfans .
Li uns de ses enfans si eut sa partie en eritage de bois  liqueus bois estoit aagiés de couper et estoit uendus au uiuant du cheualier et bonne seurtés prise de l  argent  et ou point que li cheualiers mourut  li marcheans auoit une partie du bois coupé  et l  autre partie estoit a couper et li cheualiers en son testament ordena et deuisa que l  en prist le deuis de son testament seur ses muebles par la main de ses executeurs .
Et quant il fu mors  li oirs qui auoit le bois en sa partie  defendi le bois a couper dusques a tant que bonne seurtés li fust fete du bois qui estoit a couper selonc la uente que ses peres auoit fete  contre ce disoient li executeur du pere que li marcheans n  i estoit pas tenus ne qu  il ne deuoit riens auoir en ce que ses peres auoit uendu par .
II. resons  si comme il disoient  la premiere resons si est pour ce que despueille de bois  puis qu  ele est en aage de couper  estoit muebles  et li mueble apartenoient a aus et les deuoient auoir par la reson de l  execucion du pere .
La seconde resons pour ce que li peres  a son uiuant  auoit la chose uendue et bonne seurté prise par quoi il aparoit clerement que ce qui estoit tourné en dete apartenoit a aus par reson de mueble .
Et seur ce se mistrent en droit a sauoir mon se la dete du bois a couper demourroit as executeurs par les resons dessus dites ou se li oirs en porteroit de la uente le pere selonc ce qu  il i auoit a couper de bois ou tans de sa mort comme son eritage .
Il fu iugié que li executeur n  auroient riens en la uente du bois qui estoit a couper ou tans de la mort au pere  ainçois l  en porteroit l  oirs comme son eritage .
Et par cel iugement il fu regardé combien il i auoit de bois coupé et combien a couper ou tans que li peres mourut  et fu estimacions fete seur l  un et seur l  autre selonc la uente du pere et en porterent li executeur de la dete selonc ce qu  il i auoit de bois coupé  et l  oirs en porta le remanant  et par cel iugement apert il clerement que bois tant comme il tient a racine est eritages .
Li pris des uignes selonc nostre coustume si est l  arpent .
XL. s.  me ce sont celes qui sont moitoieres ou que l  en feroit uolentiers a moitié a eritage  et s  eles sont de mendre ualeur  on doit rabatre du pris selonc ce qu  eles ualent meins .
Prisie de prés selonc nostre coustume  c  est l  arpent .
XX. s.  mes c  est a entendre quant il sont bon et bien seant et en bon lieu .
Et s  il ualent meins selonc les lieus ou il sieent  on doit rabaissier du pris  et generaument li lieu se diuersefient si de ualeur que a peine puet on fere nule prisie fors en regarder combien l  en pourroit auoir de chascune piece d  eritage a tous iours et  les fres de l  eritage rabatus  l  eritages doit estre prisiés tant comme il uaut de remanant par desseur ce qu  il est chargiés .
Drois pris de rentes a la mesure de
Clermont  se c  est bles moitoiens  li muis est prisiés .
XX. s. a pris de terre  et purs fourmens .
XXu. s.  et soiles purs .
Xu. s.  et aueine .
Xu. s.  et se la mesure est plus grans qu  a
Clermont  si comme ele est en aucunes uiles  l  en doit croistre du pris .
Chapons de rentes  chascuns chapons est prisiés .
uI. d.  et la geline .
IIII. d.
Li pris de deniers de rente si est teus que se denier sont deu de rente en gros  si comme seurcens qui ne puet ualoir fors le nombre d  argent que l  en paie chascun an  iteus pris d  argent ne croist ne n  apetice  ainçois est prisiés tant comme il uaut par an tant seulement .
Mes il i a une autre maniere de rentes de deniers que l  en apele menu cens  - si comme il auient que l  en tient de son seigneur .I. arpent de uigne qui uaut .
XL. s. de rente a .I. d. de cens ou a .
uI. d. de cens ou a .
XII. d. de cens  ou a plus ou a meins  ou autres eritages que l  en tient a cens d  argent  - teus maniere de cens  quant ce uient a prisie  doit doubler pour la iustice et pour les uentes qui pueent auenir as seigneurs par la reson de teus censiues  c  est a entendre se aucuns a .X. lb. en autel rente et il uient en prisie de terre  les .X. lb. seront prisies .
XX. lb.  et combien qu  il i ait de tel cens  soit poi ou auques  l  en doit tous iours prendre le double a pris de terre .
Qui ueut prisier edefices  si comme mesons ou pressoirs ou moulins  il doit regarder le lieu la ou l  edefices est et en quel point il est  et combien on en pourroit auoir a tous iours par desseur les cous que l  edefices couste a retenir ou point qu  il est quant la prisie est fete  car en toutes choses qui sont contees pour eritages  li coust doiuent estre rabatu quant il uienent a prisie  car pris d  eritage si est a entendre ce que l  eritages uaut par an et a durer a tous iours par desseur les cous  et les mises rabatues qu  il conuient metre pour les eritages maintenir et retenir .
Pris de courtius et d  aunois et de iardins si doit estre selonc les lieus la ou il sieent tant comme il pueent ualoir par an a tous iours et par desseur les rentes que tel lieu doiuent  ne en teus manieres d  eritages n  a point de pris commun  car les ualues ne sont pas onnies  et a peine en trueue l  en nul semblable que li uns ne uaille mieus que li autre  et pour ce conuient li teus eritages prisier selonc la ualeur .
uiuier  sauuoir et fossé ou poisson se pueent nourrir et frutefier  quant il uienent a prisie  l  en doit regarder  quant on les pesche de .
III. ans en .
III. ans  combien il ualent par desseur les cous et les mises et la garde et les clostures  et puis doit on metre en prisie la tierce partie du remanant .
Fours  quant il uient en prisie  doit estre prisiés en la maniere que nous deismes dessus des edefices  car c  est edefices  et bien doit l  en prendre garde  quant l  en prise fours ou moulins ou pressoirs  s  il i a nul banier ou se l  en i uient de uolenté ou se li uoisin pueent fere teus edefices pres  par quoi cil uaillent meins  car il n  est pas resons que l  en prise tant un tel eritage quant l  en n  i uient fors de uolenté ou quant il pueent estre greué par fet aparant  comme quant l  en uoit qu  il ne pueent estre greué .
Coruees de rentes doiuent estre prisiees  chascune iournee a .
II. cheuaus .
II. s. par an et a .I. cheual .
XII. d.
Et se la coruee est d  homme sans cheual  si comme il est en pluseurs uiles  la coruee de l  homme est prisie chascune .
IIII. d. par an .
Pluseur eritage sont dont pourfit pueent uenir as seigneurs  nepourquant il ne chieent pas en prisie de terre  si comme iustices  uentes de fief  homage qui sont tenu en arrierefief  car iustice si couste mout souuent a garder et a maintenir plus qu  ele ne uaut  et uentes de fief si n  auienent pas souuent  si que nus n  i set metre pris .
Et homage qui sont tenu en arrierefief ne font nules redeuances fors a leur seigneurs de qui il tienent nu a nu  et donques ne doiuent il cheoir en nule prisie d  eritage au seigneur de qui leur sires tient  tout soit ce qu  il puisse aprochier et reuenir a estre tenu nu a nu du seigneur de qui il estoit tenus en arrierefief par mout de resons qui sont dites ou chapitre qui enseigne comment li fief pueent alongier et aprochier de leur seigneur par coustume .
uentes de uilenages  comme de chans a champart  pueent bien cheoir en pris de terre  car l  en puet bien ueoir  quant aucuns a pluseurs teneures a champart  combien il i en uient en .X. ans ou en .
XII.  et puis doit on metre estimacion seur chascune annee selonc ce que l  en uoit qu  il ualent en .X. ans ou en .
XII.
Et s  il est aucuns eritages de quoi nous n  auons pas fet mencion  par ce qui est dit  selonc la ualeur de l  eritage l  en doit fere le pris  et tous iours les cous et les mises qui sont mis es eritages rabatus .
Drois pris de uins de rentes selonc la coustume doit estre prisiés en .
III. manieres de uins  c  est assauoir uin fourmentel  uin de moreillons  uin de gros noirs .
Li uins fourmenteus  a la mesure de
Clermont  doit estre prisiés chascun mui .
XII. s. de rente  et li uins de moreillons chascun mui .
IX. s. de rente chascun an  et li uins de gros noirs ou de gouet chascun mui .
uI. s. de rente .
Trauers  tonlieu et autre eritage qui chascun an montent et abaissent ne pueent estre prisié fors par estimacion .
Et a l  estimacion fere l  en doit regarder combien on en auroit a ferme dusques a .X. ans par desseur les cous  et puis prendre la disisme partie pour le pris d  une annee  ne autrement l  en ne puet fere certain pris .
Il auint qu  un gentius hons deuoit et n  estoit pas aisiés de paier fors que par la uente de son eritage .
Il s  acorda entre lui et ses deteurs que li deteur auroient de l  eritage au dit escuier par le pris que li homme de
Clermont i metroient par iugement .
Et la chose aportee par deuant les hommes  il regarderent par iugement que l  en priseroit l  eritage selonc le droit pris que coustume donne ainsi comme il est dit ci dessus en cest chapitre meisme et  le pris fet  l  en bauroit as deteurs .
XX. soudees de terre pour .X. lb. en tel maniere que li uenderes paieroit les uentes et metroit les acheteurs es homages des seigneurs .
Et par cel iugement puet l  en ueoir que  quant eritages uient a prisie pour uente ou pour autre chose  les .
XX. soudees a eritage sont prisies .X. lb. en deniers .
Et aussi bien comme les .
XX. soudees de fief sont prisies .X. lb.  eritages qui sont tenu en uilenage  quant il uienent en pris pour uente  les .
XX. soudees doiuent estre prisies .
XII. lb.  car li fiés doit estre meins prisiés pour les seruices et les autres redeuances que l  en en doit as seigneurs  liquel seruice sont grief si comme uous orrés au chapitre après cestui .
Ci fine li chapitres des ualues qui pueent uenir as seigneurs et de pris d  eritage .
Ci commence li .
XXuIII. chapitres de cest liure liqueus parole comment l  en doit seruir son seigneur de ronci de seruice par reson de fief  et quel damage on en puet auoir se on ne fet ce qu  on doit .
Cil qui est semons pour ronci de seruice  selonc la coustume de
Beauuoisins  a droit iour de quinzaine ou de plus ne doit pas contremander  mes essoinier puet une fois s  il a essoine .
Or ueons comment il doit seruir que ses sires ne le puist tourner en defaute  car c  est la querele qui queure en la conteé dont li poure gentil homme sont plus greué par leur seigneurs  pour ce que certaine estimacions n  est pas fete par iugement queus roncis il doiuent et de quel pris .
Et pour ce uueil ie moustrer une uoie par laquele cil qui sont semont en tel cas se puissent defendre et offrir assés a leur seigneurs .
Il est certaine chose que tuit cil qui tienent de fief en la conteé de
Clermont doiuent a leur seigneur pour chascun fief un ronci de seruice se li sires le ueut prendre .
Mes se ie tieng d  aucun seigneur et il me suefre que ie ne serue pas tant que ce que ie tieng de lui ua d  une main en autre  li sires ne le me puet mes demander  car ie ne sui mes ses hons  par quoi ie ne li doi point de seruice  ne il ne le puet demander a celi qui est ses hons de la chose que ie tenoie  pour cause de moi  mais pour soi  par la reson de son homage  le puet il bien auoir s  il ueut .
Se ie sui semons pour paier ronci de seruice  ie doi au iour de la semonse mener ronci sain de tous membres et offrir loi a mon seigneur  et dire en tel maniere  
Sire  semont m  aués de ronci de seruice  ues ci un ronci que ie uous offre sain de tous membres .
Si uous requier que uous le prengniés et  s  il ne uous plest a prendre  donnés moi iour soufisant et ie uous amenrai autre . 
Donques s  il ne li plest a prendre  il me doit donner iour d  amener autre a .
Xu. iours  et ainsi me puet fere par trois fois s  il li plest .
Et quant ie li menrai ronci a la tierce fois  ie doi offrir et le ronci et deniers  et dire en tel maniere  
Sire  semont m  aués de ronci de seruice  amené uous en ai un  deus  et ues ci le tiers qui est sains de tous membres .
Si uous requier que uous le prengniés et  se le roncis ne uous plest  ie uous offre .
LX. s. pour le ronci et ues ci les deniers .
Et se uous ne uoulés prendre le ronci ne les deniers  ie uous requier que uous du seruice me lessiés en pes .
Et se uous uoulés dire que ie ne uous aie fet offre soufisant  ie uous requier que uous me faciés dire par droit et par mes pers quel ronci ie uous doi et de quel pris  et ie uous offre a seruir sans delai dusques a l  esgart de leur iugement . 
Et se ie uois en ceste maniere auant  mes sires ne me puet cel iugement ueer ne moi tourner en nule defaute qu  il ne me face tort .
Et s  il prent ne saisist le mien  s  il ne le fet par le iugement de mes pers  il est tous iours tenus a moi resaisir auant que ie responde a riens qu  il me demant en plet .
Se mes sires a pris de moi un ronci de seruice et il ait tenu le ronci .
XL. iours continués sans renuoier le moi  ie sui quites de mon seruice .
Et s  il le me renuoie dedens les .
XL. iours sain de tous membres  ie ne puis refuser que ie ne le reprengne  et serai de rechief ses redeuans d  un ronci de seruice .
Mes se ie l  ai serui de ronci sain et il l  afole tant comme il le tient et il le me renuoie  ie ne sui pas tenus a reprendre loi  ainçois doi estre quites de seruir .
Quant i  ai serui mon seigneur de ronci du quel il s  est tenus a paiés  ou lequel il a tenu .
XL. iours sans renuoier  ie sui quites du seruice a tous les iours de ma uie ne ne sui tenus a aler puis lueques en auant aueques mon seigneur ne en sa guerre ne en sa meson defendre  se ia ne uueil  mes ie ne doi pas pour ce lessier a aler a ses semonses et a ses iugemens .
Il sont aucun fief que l  en apele fiés abregiés .
Quant l  en est semons pour seruice de teus fiés  l  en doit offrir a son seigneur ce qui est deu par la reson de l  abregement  ne autre chose li sires n  i puet demander se li abregemens est prouués ou conneus  et il est fet soufisaument par l  otroi du conte .
Car ie ne puis soufrir a abregier le plein seruice que l  en tient de moi sans l  otroi du conte  combien qu  il i ait de seigneurs dessous le conte l  un après l  autre  soit ainsi qu  il se soient tuit acordé a l  abregement .
Et s  il s  i sont tuit acordé et li cuens le set  il gaaigne l  homage de celui qui tient la chose  et reuient l  homages en la nature de plein seruice  et si le doit amender cil qui l  abreia a son homme  de .
LX. lb. au conte .
Se aucuns abrege le fief a son homme et s  oblige a li garantir comme fief abregié  et li sires par dessus i met la main pour ce qu  il ne ueut pas soufrir l  abregement  li sires qui l  abregement fist pert l  homage si comme nous auons dit dessus .
Et pour ce n  est il pas quites qu  il ne doie fere restour a celui qui fief il abreia  de tant comme il est damagiés en ce qu  il reuient a deuoir plein seruice .
Et pour ce est ce grans perius de fere abregemens de fief  se ce n  est par l  assentement des seigneurs par dessus de degré en degré dusques au conte .
Li rois ne cil qui tienent en baronie ne doiuent leuer nul ronci de seruice pour ce qu  il pueent prendre les cors armés et montés toutes les fois qu  il en ont mestier .
Ci fine li chapitres des roncis de seruice .
Ci commence li .
XXIX. chapitres de cest liure liqueus parole des seruices fes par louier ou par mandement ou par uolenté  et des contes as serians .
Il est parlé ou chapitre deuant cestui d  une maniere de seruices que li homme doiuent a leur seigneurs par la reson des fiés qu  il tienent d  aus  si parlerons en cest chapitre qui ensuit après d  autres manieres de seruices  c  est assauoir des seruices qui sont fet par louier  et des seruices qui sont fet par mandement  et des seruices qui sont fet par commandement  et des seruices qui sont fet par uolenté sans mandement et sans commandement et sans louier .
Et si parlerons de ceus qui s  entremetent de plus grant seruice qu  a aus n  apartient  et du peril qui i gist  et des contes que li seriant doiuent fere a leur seigneurs  si que cil qui seruent sachent comment il doiuent seruir et li seigneur sachent comment il se doiuent maintenir enuers ceus qui leur font seruices .
Li serians se doit entremetre de l  office qui li est bailliés tant seulement  et s  il s  entremetoit d  autre sans le commandement et sans le mandement de son seigneur et aucuns damages en auenoit  li sires l  en pourroit suir ou depecier le marchié qu  il auroit fet  mes que ce fust si tost comme la connoissance du fet de son seriant uenroit a li .
Et ce entendons nous quant li serians s  entremet des choses qui ne li sont pas baillies a serianter  car des choses qui li sont baillies puet il ouurer selonc le pouoir qui li est donnés tant seulement .
Se aucuns sires baille a son seriant le pouoir de iusticier et li serians  en iustiçant  fet aucune chose qui soit contre le droit du seigneur de qui ses sires tient  et li sires contre qui li serians a mesfet ou desobeï s  en ueut prendre au seigneur du seriant qui ce fist  fere le puet  ne li sires ne puet pas desauouer le fet de son seriant  car adonques pourroient il fere fere par leur serians les desobeïssances a leur seigneurs et après dire que ce ne seroit pas par aus .
Et se li serians l  amendoit  liqueus ne seroit pas gentius hons  l  amende ne seroit que de .
LX. s. qui puet estre  quant li sires du seriant l  amende  de .
LX. lb.  se li mesfès le requiert  et liquel mesfet doiuent tel amende il est dit ou chapitre des mesfès .
Et pour ce est il bon as seigneurs qu  il gardent par qui il font leur iustice garder  puis qu  il ne pueent desauouer ce que leur seriant font en iustiçant  et ce auons nous ueu iugier en l  ostel le roi .
Nepourquant li cas de crime en sont excepté  car se mes serians  par sa folie ou par s  astiueté  mesfet en cas de crime  l  en ne s  en puet prendre a ma persone mes a lui qui fist le mesfet  s  il n  est prouué contre moi que ie li fis fere ou le pourchaçai  car en tel cas pourroie ie perdre .
Mout de seigneurs ont eu damage par mauuès serians et aucune fois aueques le damage uilenie  car li seriant font mout de choses qui ne sont pas du commandement leur seigneur  la ou il a a reprendre  et pour ce  se li serians fet aucun mesfet du quel ses sires est damagiés pour ce qu  il ne le puet desauouer  il a action contre son seriant de demander li le damage qu  il a par son mesfet .
Mes ce entendons nous es mesfès que li seriant font a escient et malicieusement  car il auient aucune fois qu  il mesfont et si ne cuident pas mesfere  - si comme quant il prenent en iustiçant en autrui terre et il cuident prendre en la terre leur seigneur  ou quant il tienent prisonniers en prisons qui sont acoustumees selonc les mesfes et li prisonnier eschapent en aucune maniere sans l  aide et sans le consentement des serians  - en teus cas et en semblables doiuent il estre escusé  mes s  il le fesoient a escient et sans commandement  adonques leur pourroit on demander le damage .
Et ce auons nous mout de fois ueu que se uns uachiers ou uns bergiers ou uns porchiers mene les bestes son seigneur en lieu la ou eles soient prises en forfet  il conuient que li sires des bestes en face l  amende et qu  il la pait s  il aime tant les bestes qu  il les uueille rauoir et qu  il rende le damage que ses bestes firent auec l  amende .
Mes tout cel damage puet il demander a celi qui ses bestes deuoit garder  car pour ce met on seriant a ses bestes garder qu  eles ne uoisent en forfet  et se cil qui les gardent n  en pouoient estre damagié  teus manieres de serians s  acoustumeroient plus legierement a aler en autrui forfès .
Trois manieres de seruices sont .
Li premiers par conuenance  si comme aucuns me fiance a seruir bien et loiaument ou a estre mes procureres dusques a certain tans et de certain seruice  - si comme quant il leur est deuisé en la conuenance que il feront  s  il garderont iustice ou bois ou uignes  ou s  il s  entremetront de toutes ces choses garder  si comme aucuns sires baille bien a son seriant l  aministracion de pluseurs choses  - et en ceste maniere de seruice doit li sires baillier a son seriant ce que mestiers li est pour son seruice fere  s  il n  est conuenancié qu  il le doie fere pour son louier ou par ses gages  car  s  il conuient le seriant armer pour le seruice son seigneur et conuenance ne le tout  li sires li doit prester armes  et s  il l  a retenu entour soi pour aucun autre office  si comme pour charpenter ou pour maçoner  teus manieres de menestrieus ont de coustume qu  il aportent leur oustius la ou il se sont loué  car selonc ce s  en louent il mieus .
Nepourquant s  il sont loué dusques a certain tans et leur oustil brisent ou empirent  il doiuent estre refet au coust du seigneur  mes ce n  est pas fet quant il euurent a leur tasche ou a leur iournees  car adonques est li perius de leur oustius leur  et pour ceste uoie que nous auons dite de liurer as serians ce que mestiers leur est pour leur seruices et as menestrieus non  en aucun cas puet on entendre d  autres manieres de serians dont nous n  auons pas fet mencion .
La seconde maniere de serians si sont cil qui ne sont ne fiancié ne serementé ne retenu dusques a terme  nepourquant il s  entremetent du seruice d  autrui par priere ou par mandement .
Et ceste uoie de serianter puet estre en mout de manieres  car ele est a la fois par priere de bouche  si comme
Pierres prie à
Iehan  
Ie uous pri que uous m  achetés la terre
Guillaume pour moi  et ie m  en tenrai a ce que uous en ferés . 
En tel cas  se
Iehans l  achate 
Pierres est tenus au paier  nepourquant li dis
Pierres n  est pas obligiés uers
Guillaume  car il n  a a lui nule conuenance ne marchié  mes
Guillaumes puet suir
Iehan qu  il li tiegne son marchié et
Iehans puet suir
Pierre qu  il le deliure de ce qu  il li fist fere de son commandement ou de sa priere  et a ce puet l  en ueoir que
Iehans est obligiés par le marchié qu  il fist et
Pierres est obligiés enuers
Iehan pour ce que
Iehans fist le marchié pour li et pour sa priere .
Aucune fois auient il que priere n  est pas fete de bouche  mes l  en le mande par letres  si comme aucuns mande a son ami par ses letres qu  il li face aucune besoigne et teus mandemens puet estre perilleus a celui a qui li mandemens est fes se les letres du mandement ne sont pendans .
Car se cil qui le mandement fist ou la priere par letres le renie et cil a qui il fu mandé ne le puet prouuer  il demeure tous seus obligiés  tout soit ce qu  il fist marchié en entencion qu  autres le prist  car l  en ne puet suir de marchié ne de conuenance fors celui qui le marchié fist  tout fust il fes pour autrui  se n  est de ce que procureeur font en court pour leur seigneurs de quoi il lessent bonne procuracion par deuers la court  car li sires est obligiés en tout ce que ses procureres fet selonc la uertu de la procuracion  et de ceste matere est il parlé assés soufisaument ou chapitre des procureeurs .
Nous auons dit que mandemens oblige celi qui le mandement fet enuers celui a qui il fet le mandement et si auons dit que cil qui le mandement du mandement d  autrui fet est obligiés enuers celui a qui il fet le marchié ou la conuenance tout soit ce qu  il le face pour autrui  mes ce entendons nous es mandemens et es prieres qui sont fetes selonc bonnes meurs  si comme ie mande ou prie a aucun qu  il tue un homme ou qu  il arde une meson ou qu  il face aucun autre mal  ie ne sui pas obligiés enuers celui a qui ie fis le mandement ou la priere  car s  il fet le mesfet il doit estre condamnés pour le mesfet  et cil qui est condamnés selonc droit ne puet autrui condamner .
Nepourquant on l  a aucune fois soufert quant l  en uoit grant presompcion contre celi qui deuoit auoir fete la priere ou le mandement  mes se cil qui font teus malices pour mandement d  autrui en sont encoupé  c  est a bon droit  car nus ne doit obeïr a fere autrui priere ou autrui mandement en uilain cas  et bien se gart qui fet autrui mandement qu  il ne le face fors en la maniere qu  il est commandés ou priés  car  s  il en fesoit plus  cil qui le mandement ou la priere li fist ne seroit pas obligiés au plus  si comme se ie mande ou prie a aucun qu  il m  achate la uigne que
Pierres ueut uendre et qu  il en doint .C. lb. tant seulement et il  après cel mandement  fet cel marchié pour .
uI. lb. sans auoir nouuel mandement de moi  ie ne sui pas obligiés es .
XX. lb.  donques conuient il que li marchiés li demeurt pour les .
uI. lb. ou qu  il le me lesse pour les .C. lb.  et ainsi pourroit il perdre .
XX. lb.  pour ce qu  il n  auroit pas usé selonc mon mandement .
Se ie prie ou mande a aucun qu  il face pour moi aucun marchié et il dit que si fera il uolentiers et  après  quant il a fet le marchié  il le ueut retenir pour soi ou il donne plus du marchié que ie ne li dis qu  il en donnast pour moi  malicieusement pour moi donner a entendre qu  il ne le peust auoir pour tant comme ie li auoie dit  il doit estre a mon chois d  auoir le marchié pour tant comme il li couste  car des lors qu  il m  eut conuent qu  il l  acheteroit pour moi  il ne le puet puis acheter pour li sans mon otroi .
Se ie fes aucune priere ou aucun mandement et ie le rapele auant que la chose soit fete ne conuenanciee  li mandemens est faillis  et se cil a qui ie fis le mandement ou la priere le fesoit après mon rapel  ie ne seroie de riens obligiés uers lui par reson de mandement puis que ie l  auroie rapelé  car ie puis rapeler ce que i  ai prié ou mandé ou commandé a fere tant comme la chose est entiere .
Chascuns doit sauoir que se priere ou mandemens est fes a aucun et cil qui la priere ou le mandement fist muert en tant comme la chose est encore entiere  li mandemens est faillis  ne ne le doit pas cil fere a qui li mandemens fu fes .
Nepourquant s  il le fet pour cause de bonne foi  - si comme s  il cuide que cil qui fist le mandement uit encore  ou il uoit que c  est li pourfis as oirs de fere loi  - li oirs est obligiés uers lui par la reson de la priere ou du mandement de son predecesseur  car male chose seroit que cil qui s  entremetent de fere autrui seruice par priere ou par mandement receussent damage ou seruice qu  il font pour cause de bonne foi .
Tout soit il ainsi que cil qui font autrui seruice par priere ou par mandement ne soient pas seriant serementé ne conuenancié a ceus qui firent la priere ou le mandement  pour ce ne demeure pas que  s  il metent cous ne despens resnables et conuenables pour fere les choses qui furent priees ou mandees  que ce ne doie estre a cous de celui qui fist la priere ou le mandement  car  si comme nous auons dit alieurs  nus n  est tenus a seruir autrui a son coust s  il n  a par quoi il le doie fere  si comme li gentil homme qui en tienent les fiés et en doiuent les seruices  ou si comme li serf as queus il conuient seruir leur seigneurs au leur quant il plest a leur seigneurs parce que tout ce qu  il ont est a leur seigneurs .
Nous auons parlé de deus manieres de seruices  ce sont de ceus qui sont conuenancié ou loué et de ceus qui seruent par priere ou par mandement .
Or i a encore autre maniere de seruice  si comme de ceus qui s  entremetent de seruir autrui sans mandement et sans priere et sans estre loué ne conuenancié .
Et ceste uoie de seruice si est mout perilleuse a ceus qui s  en entremetent s  il n  est ainsi qu  il leur conuiegne fere a force  car aucune fois me conuient il seruir autrui maugré mien  sans priere et sans mandement  ou ie pourroie auoir damage et uilenie et de ce touchasmes nous ou chapitre de compaignie de ceus qui seruent leur compaignons parce que leur compaignon ne s  en pueent ou ne uuelent entremetre .
Et encore est il d  autres seruices que l  en fet tout sans mandement et sans priere d  autrui  et si sont li seruice a guerredoner pour cause de bonne foi  si comme se ie uoi mon cousin ou mon ami ou mon uoisin seur le point d  auoir grant damage et ie le destourne d  auoir damage  si comme se sa mesons art et ie desteing le feu  ou se ie le garanti en ma meson pour doute de ses anemis  et ie met cous a li garder ou au feu de sa meson esteindre  il est bien tenus a moi rendre teus damages .
Et aussi se ie labeure son eritage en entencion que ie cuidoie qu  il fust miens et il en porte les despueilles par son droit  il me doit bien rendre mon labourage .
Et aussi se ie sui en aucune court de court laie ou de court de crestienté et l  en le ueut metre en defaute et ie l  escuse pour ce que ie sai son essoine  tout ne le m  eust il pas mandé  et i  i met aucuns cous resnables pour li defendre  il les me doit bien rendre  nepourquant en cest cas il ne le fera pas s  il ne ueut par nostre coustume .
Et ce que nous auons dit que seruices sans louage et sans mandement est perilleus  nous l  entendons en deus manieres  la premiere  pour ce que se ie m  entremet d  autrui seruir sans estre loués ou priés ou sans mandement  cil qui seruice ie fes n  est tenus a moi riens rendre  ne despens ne louier  fors es cas dessus dis et es semblables .
La seconde maniere si est pour ce qu  en tel maniere se puet on entremetre d  autrui seruice  tout n  i pensast on fors a bien  que l  en en pourroit auoir honte et damage  si comme se l  en s  entremetoit de receuoir les choses d  aucun sans mandement et sans estre loués a ce fere  car qui se pourroit en tel cas escuser pour cause de seruice  li larron qui prenent autrui choses par cause de larrecin s  en escuseroient  et pour ce n  est ce pas tenu pour seruice mes pour larrecin .
Nepourquant l  en prent aucune fois autrui chose que ce n  est pas larrecins ne seruices  - si comme quant l  en cuide que la chose soit sieue et ples nest pour sauoir a qui ele est  et cil qui la prist la pert par iugement  - en tel cas prent l  en aucune fois l  autrui chose et si n  est pas larrecins  car larrecins n  est pas sans auoir courage d  embler .
Li conte qui sont fet du seriant au seigneur sont aucune fois fet mout priueement sans apeler tesmoins au conte fere  car li seigneur ne uuelent pas aucune fois que li estrange sachent comment leur besoignes uont .
Or ueons donques  se descors muet pour le conte entre le seigneur et le seriant  - si comme se li sires dit que li serians a plus receu qu  il ne li conte  ou qu  il li ueut conter despens qui n  ont pas esté fet ou plus grans qu  il ne furent fet  ou se li serians requiert a son seigneur qu  il li rabate de ses reçoites aucuns paiemens ou aucunes despenses et li sires ne ueut  - que l  en en doit fere .
Se li serians renie aucune reçoite  il le puet aucune fois prouuer par deus de sa mesnie  soient homme ou fames  aueques presompcion  si comme se li serians est establis a ce receuoir  car cil qui est establis a autrui detes receuoir  ou il doit dire qu  il les a receues ou il doit dire que cil qui les doiuent les doiuent encore  et s  il dit que les detes sont encore deues  li sires les puet demander as deteurs  et s  il alliguent qu  il en firent paiement au seriant et li serians le nie  il conuient que li deteur le prueuent ou qu  il paient la dete au seigneur  et s  il prueuent le paiement contre le seriant qui a ce receuoir fu establis  il doiuent estre quite et li serians le doit rendre au seigneur et doit rendre les damages resnables que li deteur eurent par sa niance et l  amende de la niance  et si demeure mal renomés  car niance fere de ce que l  en a receu pour autrui damagier n  est pas sans tricherie ne sans uolenté de receuoir autrui chose a tort .
Se li serians a l  aministracion de uendre bles  aueines ou autres denrees  il conuient qu  il conte du pris qu  eles furent uendues ou qu  il moustre les denrees qu  eles ne soient pas encore uendues  et se li serians conte meins qu  eles ne furent uendues et li sires puet prouuer par les acheteurs ou par autres que les denrees furent plus uendues qu  il ne li conta  il est tenus ou seurplus a son seigneur .
Nepourquant en cel cas doit estre escusés li serians aucune fois  quant il moustre que li seurplus ala es cous des choses uendues  si comme pour le charier ou pour autres fres resnables qui pueent estre en denrees mener auant qu  eles soient uendues  si qu  il ne conta fors ce qu  il eut des choses par desseur les fres .
Mes tout soit il escusés par ceste uoie  ce ne fu pas sagement conté  car cil qui content des choses uendues a leur seigneurs doiuent conter en leur reçoites tout le pris des choses qu  il uendirent et toutes autres reçoites qu  il ont fetes entierement et par chascune partie en par soi et par escris doubles  dont li sires en ait l  un et li serians l  autre  tout mot a mot .
Et quant toutes les parties des reçoites sont dites et somme fete  après doit estre fete la somme des despenses et de toutes manieres de fres et de paiemens que li serians a fes pour les reçoites dessus dites trere a soi ou du commandement son seigneur .
Et qui ainsi conte il conte sagement et loiaument  car  se descors muet entre le seigneur et le seriant  si comme s  il dit  
uous ne me contastes pas de cel uin ou de cel blé que uous uendistes lors   ou se li serians dit a son seigneur  
uous ne me rabatistes pas teus despenses que ie fis en tel point   tous iours puet l  en retrouuer la uerité par les escris  se ce qui est demandé fu conté ou non .
Aucune fois se prueue li contes a mauuès que li serians fet a son seigneur par l  aparence de soi meisme  - si comme se li serians conte si grans parties de despenses que li sires li doit de restor grant somme d  argent et il est aperte chose qu  il n  auoit pas tant uaillant comme il dit que ses sires li doit  et si ne trueue pas la ou il les doie pour son seigneur  - en teus contes a grant presompcion contre le seriant s  il ne moustre apertement dont ce li est uenu qu  il a presté et pour quel reson il fu meus au prester  - si comme se ses sires estoit hors du païs  ou si comme se li serians uit si grant damage de son seigneur aparoir  comme de sa maison qui uouloit cheoir  ou de ses eritages fere qui demouroient en fries  ou d  autres choses pourfitables au seigneur  - en tel cas ne doit pas li serians perdre ce qu  il presta du sien  ainçois l  en doit ses sires sauoir bon gré comme de bon seruice .
Quant il auient que li sires ueut estre paiés de son seriant des reçoites qu  il a fetes et il ne li ueut rabatre les despenses resnables qu  il fist en son seruice  li serians ne doit pas estre contrains de tant comme il dit qu  il i a de reçoites deuant que contes soit fes entre lui et son seigneur .
Mes tant comme li serians connoist  ses despenses rabatues  tant doit il paier  si comme se ie connois que i  ai receu des biens mon seigneur dusques a .
XX. lb. et ie di après que .X. lb. m  en doiuent estre rabatues pour despenses resnables des queles ie sui pres de conter  ie ne doi estre contrains que de paier des .
XX. lb. les .X. lb. deuant que li contes soit fes  car perilleuse chose seroit a tous les serians s  il conuenoit qu  il rendisissent toutes les reçoites qu  il ont fetes pour leur seigneurs et après il leur conuenoit pledier des despenses .
Il ne seroit pas ainsi de mout de reçoites qu  autres persones que serians pueent fere pour autrui  car se aucuns me prie que ie reçoiue .
XX. lb. pour lui d  aucun qui li doit  ou il me baille .
XX. lb. a garder et ie les prent en garde  ou aucuns me prie que ie li port ce qu  on li doit  et après ie ne li uueil baillier ne rendre ces choses ou aucunes de ces choses pour ce que ie di qu  il me doit assés et sui pres de moustrer par bon conte  ce ne me uaut riens qu  il ne me conuiegne auant toutes choses que ie li rende ce qui li fu enuoié par moi ou que ie reciu pour li ou qui me fu baillié a garder  et après  s  il est tenus a moi  si le pourchace par iustice  car se ie les retenoie en ceste maniere pour moi  donques seroie ie iustice de moi fere paier  laquele chose ne doit pas estre souferte .
Chascuns doit sauoir que li seriant doiuent estre contraint de rendre conte de ce qui apartient a ce pour quoi il furent seriant  et se li sires ne ueut conter pour ce qu  il pense qu  il doie de restor a son seriant  si comme il auient souuent que les despenses sont plus grans que les reçoites  li serians a bonne reson de fere contraindre son seigneur par celi qui il est iustiçables  que contes soit fes  et se li sires  quant il est contrains a conter  nie les despens que li serians met auant  il conuient que li serians les prueue  et en cel cas li serians a deus uoies de prouuer  la premiere si est par prueues s  il les a  la seconde si est  s  il n  a prueues  par l  aparence du fet .
Si comme s  il fist mener denrees a la bonne uile pour uendre a uoituriers estranges lesqueus il ne puet auoir pour tesmoignier  l  en puet bien sauoir que les denrees ne uolerent pas de lieu en autre  donques apert il par l  aparence des choses que la uoiture doie estre contee selonc la grandeur des choses et selonc le tans  ou si comme se li serians ueut conter manouurages de terres ou de uignes ou d  autres eritages et li sires le nie  li serians en doit estre creus par l  aparence des eritages qui sont fet dont les despueilles sont uenues ou pourfit du seigneur  se li sires ne moustre apertement contre le seriant que li dit labourage aient esté paié du sien par autrui main que par le seriant qui en ueut conter  ou se li serians ueut conter d  aucun ouurage retenu pour ce qu  il perdoit  ou d  aucun ouurage nuef fet pour le pourfit de son seigneur  et li sires li nie que la chose n  a pas esté fete  et il est trouué que la chose est fete  si comme mesons ou pressoir ou uiuier ou moulin  li serians doit estre creus par l  aparence de la chose fete .
Et se li sires ne ueut conter aucunes des choses dessus dites ou semblables pour ce qu  il dit qu  eles ne furent pas fetes par li ne par son commandement  ce ne li doit riens ualoir que l  en ne le face conter au seriant  car griés chose seroit a ceus qui seruent s  il leur conuenoit prouuer que tout ce qu  il font en leur seruices fust du commandement de leur seigneurs  ainçois soufist se l  en uoit que li serians l  ait fet en bonne maniere pour son seigneur .
Ne cil ne seroit pas bons serians qui ne feroit nule chose se ses sires ne li commandoit especiaument  ne li seriant ne doiuent pas atendre tant que leur seigneur leur commandent chascune chose  ainçois doiuent fere ce qui a leur seruice apartient tant comme il sont ou seruice  car des donques que seruices est bailliés a aucun  li est donnés li pouoirs de fere ce qui au seruice apartient tant comme il demeure ou seruice .
Ce que nous auons dit des seruices des serians en cel chapitre et des seruices qui doiuent estre fet par la reson des fiés  nous entendons en tous cas de seruices  aussi pour les fames comme pour les hommes  car s  eles tienent fief  eles doiuent cel meisme seruice qu  uns hons deuroit s  il le tenoit  et s  eles se metent en autrui seruice  eles doiuent fere ce qui a leur seruice apartient  sauf ce qu  eles se pueent escuser en mout de cas que li homme ne pourroient pas fere  si comme se ses sires la semont d  ost ou de cheuauchiee ou pour sa meson garder  il soufist s  ele i enuoie un homme soufisant pour li  - s  ele est dame  qu  ele i enuoit cheualier et  s  ele est damoisele  qu  ele i enuoit escuier  - car de tous cas d  armes sont fames escusees en leur persones .
Et aussi se fames sont en autrui seruice  eles se pueent departir ains terme de leur mestres pourleur essoines  ne il ne leur conuient pas dire leur essoine s  il ne leur plest .
Et aussi ne doit nus baillier a fame seruice qui ne soit honestes a fames  car nule serianterie ne nule garde es queles on doie porter aucune armeure ne leur doit estre bailliee  ne auocacions  ne procuracions  ne garde de cheuaus  car tuit tel seruice apartienent as hommes et non pas as fames .
Et se aucuns sires baille aucun seruice deshoneste a fame et damages l  en uient pour ce que la fame ne s  en set ou ne puet entremetre  il n  en doit a la fame riens demander  ainçois s  en prengne a sa folie .
En aucun cas puet l  en redemander ce que l  en a paié  tout fust il ainsi que l  en fust tenu a fere le paiement quant on le fist  si comme se ie fes procureeur et ie li baille deniers pour fere mes besoignes ou pour son louier dusques a certain terme a uenir et après  par aucune cause  il lest a estre mes serians et a moi seruir  en cel cas ie li puis redemander ce que ie li paiai  non pas tout s  il issi de mon seruice par resnable cause  mes selonc le tans qu  il m  auoit a seruir .
Et s  il s  en partoit sans resnable cause ains son terme ie li pourroie le tout redemander .
Et aussi comme nous auons dit des procureeurs entendons nous de tous autres seruices qui sont conuenancié a certain terme quant li terme du seruice ne sont acompli .
Et aussi se aucuns m  a conuenancié a seruir dusques a certain terme et ie l  oste de mon seruice sans resnable cause  ie sui tenus a li paier tout son louier pour ce qu  il ne demeure pas en lui qu  il ne fet le seruice tel comme il l  eut en conuent  et pour ce ont aucune fois li auocat et li fisicien grans salaires a poi de peine .
Ici fine li chapitres des seruices fes par louier ou par mandement ou par uolenté  et des contes que li seriant doiuent fere .
Ci commence li .
XXX. chapitres de cest liure liqueus parole des mesfès et queus ueniance doit estre prise de chascun mesfet  et queus amendes sont a uolenté  et des bonnages  et des banis et des faus tesmoins  et combien gage doiuent estre gardé  et des aliances  et de queus cas on se passe par son serement  et de quoi on est tenus a rendre a autrui son damage  et de mener sa prise par autrui seigneurie  et de ceus qui sont apelé ou emprisonné pour cas de crime  et de ceus qui en menent la fame ou la fille d  autrui  et des lais dis et des mellees .
La chose dont il est plus grans mestiers a tous ceus qui maintienent iustice  c  est qu  il sachent connoistre les mesfès quel il sont  ou grant ou petit  et qu  il sachent queus ueniance doit estre prise de chascun mesfet .
Car aussi comme li mesfet ne sont pas onni  ne sont pas les ueniances onnies  ainçois sont aucun mesfet liquel doiuent estre uengié de diuerses mors  si comme li cas de crime qui sont fet par les maufeteurs en diuerses manieres  et la seconde maniere de mesfès doit estre uengie par longue prison et par perte d  auoir et non par onniement  mes selonc ce que li fes le requiert  et la tierce maniere de mesfès doit estre uengie par perte d  auoir sans mort et sans mehaing et sans prison  et n  est pas l  amende onnie ne que des autres que nous auons dites dessus  ainçois est l  une grans et l  autre petite selonc le mesfet  et selonc la persone qui mesfet  et selonc la persone a qui l  en mesfet .
Et pour ce que li communs pueples sachent comment il deuront estre puni s  il mesfont  et chascuns en sa persone s  il mesfet  et que li seigneur sachent quel ueniance il doiuent prendre de chascun mesfet  nous traiterons en cel chapitre de chascun mesfet que l  en puet fere et de la ueniance de chascun mesfet queus ele doit estre .
Quiconques est pris en cas de crime et atains du cas  si comme de murtre  ou de traïson  ou d  homicide  ou de fame esforcier  il doit estre trainés et pendus et si mesfet quanqu  il a uaillant  et uient la forfeture au seigneur dessous qui li siens est trouués et en a chascuns sires ce qui en est trouué en sa seignourie .
Murtres si est quant aucuns tue ou fet tuer autrui en aguet apensé puis soleil esconsant dusques a soleil leuant  ou quant il tue ou fet tuer en triues ou en asseurement .
Traïsons si est quant l  en ne moustre pas semblant de haine et l  en het mortelment si que  par la haine  l  en tue ou fet tuer  ou bat ou fet batre dusques a afoleure celui qu  il het par traïson .
Nus murtres n  est sans traïson  mes traïsons puet bien estre sans murtre en mout de cas  car murtres n  est pas sans mort d  homme  mes traïsons est pour batre ou pour afoler en triues ou en asseurement ou en aguet apensé ou pour porter faus tesmoing pour celi metre a mort  ou pour li deseriter  ou pour li fere banir  ou pour li fere haïr de son seigneur lige  ou pour mout d  autres cas semblables .
Homicides si est quant aucuns tue autrui en chaude mellee  si comme il auient que tençons nest et de la tençon uient laide parole et de la laide parole la mellee par laquele aucuns reçoit mort souuentes fois .
Fame esforcier si est quant aucuns prent a force charnel compaignie a fame contre la uolenté de la fame et seur ce qu  ele fet son pouoir du defendre .
Cil .
IIII. cas dessus dit qui sont de crime doiuent estre puni et uengié par un meisme iugement  mes il i a autres cas de crime liquel doiuent estre uengié par autre maniere de iugement  et orrés les cas et la ueniance de chascun .
Qui art meson a escient il doit estre pendus et forfet le sien en la maniere dessus dite .
Qui emble autrui chose il doit estre pendus et mesfet le sien en la maniere dessus dite .
Qui erre contre la foi comme en mescreance de laquele il ne ueut uenir a uoie de uerité  ou qui fet sodomiterie  il doit estre ars et forfet tout le sien si comme il est dit deuant .
Li faus monoier doiuent estre bouli et puis pendu et forfont tout le leur si comme il est dit deuant .
Pluseurs manieres sont de faus monoiers .
Li un si sont cil qui font monoie a escient de mauuès metal et la uuelent alouer pour bonne  et s  il estoient pris fesant auant qu  il en eussent point aloué  si seroient il iusticié par la reson de la fausse despoise . -
La seconde maniere de faus monoiers c  est cil qui la font de bonne despoise  mes la monoie n  a pas son droit pois . -
La tierce maniere de faus monoiers si est cil qui fet monoie en repost tout soit ce qu  ele soit bonne et iuste et de droit pois  mes il la fet sans congié de seigneur qui puist fere et doie tel monoie  car il emble le droit au seigneur qui fet monoie en sa terre sans son congié . -
La quarte maniere de faus monoiers si est quant aucuns rooignent les monoies  car la monoie en pert son droit pois et si emble cil qui la rooigne ce qui n  est pas sien . -
La quinte maniere de faus monoiers si sont cil qui achatent a escient fausse monoie et l  alouent pour bonne . -
Toutes teus manieres de faus monoiers doiuent estre pendu et ont forfet le leur en la maniere dessus dite et  auant qu  on les pende  bouli .
Encore i a autres cas de crime  si comme se aucuns est pris et mis en prison pour la soupeçon d  aucun cas de crime  et il brise la prison et puis est repris  il est atains du fet pour lequel il estoit tenus et doit estre iusticiés selonc le mesfet pour lequel il estoit tenus .
Et aussi s  il est apelés pour cas de crime et il ne uient pas  ains atent qu  il est banis  s  il est puis repris il doit estre iusticiés selonc le mesfet pour quoi il est banis .
Encore sont il dui cas de crime  li premiers cas si est d  autrui empoisoner et li secons cas si est d  estre homicides de lui meisme  si comme de celui qui se tue a escient .
Nous auons parlé des cas de crime et des ueniances qui i apartienent  or parlerons des mendres mesfès .
Qui fiert ne bat autrui  par la coustume de
Clermont  hors de triue et d  asseurement et hors de iour de marchié  et il n  a point de sanc en la bateure  cil qui bat  s  il est hons de poosté  est a .u. d. d  amende et  s  il est gentius hons  il est a .X. s.  et se la bateure est fete en marchié ou en alant ou en uenant du marchié  l  amende du païsant est de .
LX. s. et du gentil homme de .
LX. lb.  car tuit cil qui sont ou marchié  ou en alant ou en uenant du marchié  sont ou conduit le conte et doiuent auoir sauf aler et sauf uenir .
Encore se cil qui est batus saine par le nes pour la bateure  pour tel sanc l  amende ne croist de riens  mes s  il i a sanc dont cuirs soit perciés ou il i a cous orbes de poing garni comme de baston ou d  autres choses  li bateres doit estre pris et tenus sans recreance fere dusques a tant que l  en uoie que par ladite bateure il n  i a point de peril de mort  adonques  se l  en uoit que le perius soit hors  l  amende de l  homme de poosté est de .
LX. s. et du gentil homme de .
LX. lb.  et se li batus muert de la bateure  li bateres ou li bateur  s  il sont pluseur  doiuent estre iusticié en la maniere qu  il est dit dessus la ou il parole des occisions .
Qui naure autrui ou afole il li doit rendre ses damages  c  est a entendre les cous des mires et les despens du blecié et restorer ses iournees selonc le mestier dont il estoit .
Et s  il i a mehaing  l  en doit regarder la maniere du mehaing et l  estat de la persone qui est mehaignie et l  auoir de celui qui le mehaigna  et selonc ce qu  il a uaillant l  en doit donner largement du sien au mehaignié .
Et selonc l  ancien droit  qui mehaignoit autrui l  en li fesoit autel mehaing comme il auoit a autrui fet  c  est a dire pour poing poing  pour pié pié  mes l  en n  en use mes par nostre coustume en ceste maniere  ains s  en passe on par amende  si comme i  ai dit dessus  et par longue prison et par fere rendre au mehaignié selonc son estat son damage et selonc ce qu  il est et selonc l  auoir que cil a qui le mehaigna . C  est anieuse chose quant nostre coustume suefre qu  uns petis hons de poosté puet ferir un homme uaillant et si n  en paiera que .u. s. d  amende  et pour ce ie m  acort que longue prisons li soit bailliee si que par la doute des prisons li musart se chastient de fere teus folies .
Se bateure est fete deuant iuge en court uestue  l  amende est a la uolenté du seigneur .
Dont il auint qu  uns bouriois de
Clermont feri un homme la ou li preuos tenoit ses ples  i  en leuai .
XXX. lb. d  amende  il s  en ala plaindre au roi et empetra une letre que ie li feisse l  amende iugier par les hommes de
Clermont .
Ie ne uous  ainçois alai au parlement et  le bouriois present  ie proposai le fet  il fu regardé qu  il ne conuenoit pas metre tel cas ou iugement des hommes le conte pour ce que li fes touchoit despit au seigneur  et fu di au bouriois qu  il en auoit bon marchié quant il en estoit quites pour .
XXX. lb.
Et pour ce poués uous sauoir qu  en pluseurs cas qui touchent despit au seigneur les amendes sont a la uolenté du seigneur .
Autres manieres de mesfès sont  si comme de lais dis .
Or ueons donques se uns hons dit uilenie a autrui et cil se plaint a qui la uilenie est dite  l  amende est de .u. s. s  il est hons de poosté  et s  il est gentius hons l  amende est de .X. s.  et encore m  acorde ie  se uns hons a dit uilenie a un uaillant homme  qu  il ait peine de prison si que par la prison li musart en soient chastié .
Se uilenie est dite deuant iuge  si comme la ou li preuos tient ses ples ou li baillis  entre gens de poosté l  amende est de .
LX. s. et entre gentius gens l  amende est de .
LX. lb.
Se li uns tient l  autre en court uestue deuant iuge pour mauuès ou pour traitre ou il li met sus aucun uilain cas de crime  il conuient  se li iuges ueut  qu  il le face pour tel comme il a dit ou il l  amendera a la uolenté du seigneur .
Se uilenie est dite as preuos ou as serians  d  homme de poosté l  amende est de .
LX. s.  et du gentil homme de .
LX. lb.
Quant aucuns est tenus en prison pour lait dit  ou pour ce qu  il ne ueut respondre en court  ou pour dete  ou pour aucun cas liqueus n  est pas de crime  qui brise la prison l  amende est en la uolenté du seigneur  car mout fet grant despit au seigneur qui brise sa prison .
Nepourquant ie n  en ui onques leuer que .
LX. s.
Li preuos tenoit un homme en prison pour dete  il li donna .
Xu. iours de respit en tel maniere que dedens les .
Xu. iours il paiast ou il reuenist en la prison seur peine de prison brisie . L  hons ne paia pas ne il ne reuint pas en la prison .
Li preuos le fist prendre et le uout suir de prison brisiee  mes il fu regardé que ce n  estoit pas prisons brisiee et qu  il s  en passeroit par .u. s. d  amende comme de commandement trespassé  car mout de simple gent pourroient estre deceu parce qu  il s  en iroient de prison par respit et ne sauroient pas le peril qui est en prison brisier .
Il i a encore un cas de crime dont ie ne parlai pas deuant  qui touche larrecin  c  est de bonnes esrachier et puis rasseoir en autrui desheritant pour soi aheritier .
Qui en seroit atains il seroit punis comme de larrecins . I  entent de bonnes qui ont fet deuises de lonc tans  car se la bonne est mise ioignant de mon eritage sans moi apeler de nouuel  ce n  est pas cas de crime se ie l  esrache sans rasseoir .
Nepourquant s  eles fussent assises par iustice tout fust ce en derriere de moi  i  en paieroie amende de .
LX. s. se ie sui hons de poosté et  se ie sui gentius hons  de .
LX. lb.  car ie doi requerre a la iustice que ce qui a esté fet en derriere de moi soit rapelé et osté  et il le doit fere et puis fere bonner les parties presentes .
Se cil qui a moi ioignent bonnent sans iustice et sans moi apeler  se ie m  en perçoif ainçois qu  il ait esté de cel bonnage en saisine an et iour  se ie l  esrache  ie ne mesfès en riens  ou  se ie uueil  ie me puis plaindre de nouuele dessaisine .
Et se ie les esrache puis qu  eles i auront esté an et iour  cil aura action de soi plaindre de nouuele dessaisine et conuenra qu  eles soient rassises auant toute euure  et puis sera li ples sur la proprieté se ie ne uueil que les bonnes soient tous iours ou lieu la ou la ressaisine sera fete .
Toutes gens qui requierent bonnage le doiuent auoir et bien pueent les parties  s  eles s  acordent  bonner sans iustice  mes que ce ne soit en diuers seignourages ou il ait pluseurs seigneurs  car en deuise de pluseurs seigneurs li tenant ne pueent bonner sans les seigneurs apeler .
Nepourquant il i a pluseurs uiles en la conteé  tout soit ce qu  il tiegnent d  un seignourage  ou il ne pourroient bonner sans leur seigneur  et s  il bonnoient l  amende seroit de .
LX. s.  et pour ce se conuient il garder en chascune uile selonc la coustume .
Cil qui a le champart en autrui tresfons  toute la iustice et la seignourie apartient a lui par nostre coustume  et qui ne fet de son champart ce qu  il doit il chiet en .
LX. s. d  amende et si doit rendre le champart .
Cil ne fet pas de son champart ce qu  il doit qui en porte ses gerbes ains qu  eles soient champartees .
Qui brise saisine de seigneur  s  il est hons de poosté  il doit .
LX. s. d  amende et si est tenus a lui resaisir  et s  il est gentius hons et la saisine est seur fief  il est a .
LX. lb. d  amende et est tenus a resaisir le lieu .
Mes se li sires saisist et cil n  en set mot seur qui la saisine est fete  - si comme s  il n  est pas trouués a la saisine fere et qu  on la face a sa mesnie  ou que l  en saisisse en derriere de lui sans fere li sauoir  - s  il brise la saisine et on l  en ueut metre a amende  il se passe par son serement qu  il ne seut riens de la saisine  mes toutes uoies il est tenus a lui resaisir .
Qui trespasse le commandement de son seigneur  - si comme se li sires commande qu  une dete soit paiee dedens le terme  c  est assauoir a l  homme de poosté  .
uII. iours et .
uII. nuis et au gentil homme .
Xu. iours  - l  amende de l  homme de poosté est de .u. s. et du gentil homme de .X. s.  et tout ainsi est il s  il defaillent a uenir as iours as queus il sont aiourné de par leur seigneurs .
Li seriant le conte serementé sont creu de leur aiournement sans alliguier encontre .
Mes se li serians tesmoigne qu  il ne le trouua pas a l  aiournement fere  mes il le commanda fere a sa fame ou a sa mesnie qu  il li feissent sauoir  se cil ueut iurer seur sains qu  il ne sent riens de l  aiournement  il se passe de la defaute .
Assés est aiournés qui se part de court par continuacion de iour et  pour ce qu  il ne reuient a son iour ou qu  il ne contremande ou essoine  se contremans ou essoinemens i afiert  il chiet en pure defaute aussi bien comme s  il estoit aiournés de nouuel .
Qui ua contre la defense au seigneur  - si comme se li sires defent en sa terre ieu de dés et aucuns i ioue  ou li sires defent a porter coutel a pointe ou aucune autre arme molue ou arc et saietes et aucuns les porte  ou li sires fet aucune autre defense semblable  - quiconques fet contre teus manieres de defenses  li hons de poosté est a .u. s. d  amende et li gentius hons a .X. s.
Mes autre chose est se uns gentius hons ua armés nule part en la conteé hors de son fief  car  s  il i est pris  il est a .
LX. lb. d  amende .
En son fief se puet bien li gentius hons qui se doute tenir armes  et ses amis aueques li  mes qu  il ne mesface a autrui  ains le fet proprement pour son cors garder et defendre  comme pour guerre aouuerte ou pour menaces qui li ont esté fetes .
Qui reçoite le bani de son seigneur sur la hart  il desert qu  on li abate sa meson et est l  amende a la uolenté du seigneur  soit gentius hons ou hons de poosté cil qui le reçoite  s  il set qu  il soit banis  ne il ne se puet escuser qu  il ne le seust s  il fu ou lieu ou li bannissemens fu fes  ou se commune renomee queurt ou païs de son banissement  ou s  il est de son lignage .
Qui est pris en alant en faus sentier  ou coupant en bois  ou soiant en prés  en bles ou en mars  s  il est hons de poosté  il est tenus au damage rendre et en amende de .u. s.  et li gentius hons de .X. s.
Qui entre en eritage par titre de don  ou de lais  ou d  achat  ou d  eschange  sans saisine de seigneur  il est a .
LX. s. d  amende s  il est hons de poosté  et s  il est gentius hons et il entre en eritage de fief par un des titres dessus dis  il est a .
LX. lb. d  amende . L  hons de poosté qui doit droit cens a son seigneur a certain iour ou a autrui  de quoi il tient eritage  s  il ne paie a iour  il est a .u. s. d  amende  et aussi seroit li gentius hons qui tenroit eritage a cens .
Mes s  il doiuent aueines ou chapons ou autres rentes de grain  l  en n  en a pas usé a leuer amendes  mes oster puet on les uis de leur mesons se les rentes sont deues par la reson des masurages .
Et se les rentes sont deues par la reson d  autres eritages  li sires puet  s  il n  est paiés  les eritages saisir  - et aussi fet il les masures  - et fere siens toutes les issues et tous les esplois des lieus dusques a tant qu  il sera paiés de tous les arrierages  et se li sires ueut sommer ses tenans a ce qu  il perdent les lieus s  il n  est paiés de tous les arrierages  il leur doit enioindre deuant bonnes gens qu  il aquitent leur eritages dedens an et iour  et s  il ne le font  li sires puet prendre les eritages comme siens propres et fere ent sa uolenté  s  il n  est ainsi que li tenant fussent enfant sous aage ou l  eritages fust tenus en douaire .
Mes en ces deus cas puet li sires tenir les pourfis de l  eritage pour les defautes de ses rentes dusques a l  aage des enfans  le douaire le uiuant de la fame  se l  oirs a qui li douaires doit uenir ne se tret auant pour aquitier .
Quant eritages est tenus en douaire et il doit cens ou rentes  et li sires le prent en sa main parce qu  il n  est pas paiés  l  oirs puet fere fere commandement a cele qui le tient en douaire par le seigneur de qui l  eritages est tenus qu  ele l  aquit dedens an et iour  et  s  ele ne le fet  ele se fet morte comme a cel douaire et i puet l  oirs uenir par paier ce que li lieus doit de uiés et de nouuel  et des arrierages il a bonne action de demander les a cele qui en douaire les tenoit  car qui tient en douaire il doit aquitier ce qu  ele en tient ou renoncier a son douaire auant qu  il i ait nus arrierages  et tantost comme ele aura renoncié l  oirs i puet entrer comme en son eritage .
Qui ne paie les uentes de l  eritage qu  il achate dedens .
uII. iours et .
uII. nuis entre gens de poosté  se l  achas est de uilenage  il i a .u. s. d  amende aueques les uentes paier  et se c  est de fief entre gentius hommes l  amende est de .X. s.
Mes se l  en lesse passer an et iour sans uentes paier  li sires puet prendre l  eritage en sa main pour uentes concelees  et se cil qui l  acheta ueut rauoir l  eritage  se c  est uilenages  il en puet leuer .
LX. s. d  amende  et se c  est de fief .
LX. lb.
Se gentius hons tient uilenage et il mesfet de ce qui apartient au uilenage  les amendes sont d  autel condicion comme s  il estoit hons de poosté  c  est a dire qu  il se passe des mesfès de uilenages  de petites amendes par .u. s.  de grans amendes par .
LX. s.  et ce n  estoit fiés  il paieroit des petites .X. s. et des grans .
LX. lb.
uous deués sauoir que  par nostre coustume  se gentius hons maint en uilenage  il puet estre aiournés d  ui a demain et si li puet on fere commandement de paier  s  il doit  dedens .
uII. iours et .
uII. nuis  et de tous autres cas il est demenés aussi comme uns hons de poosté seroit  excepté le fet de son cors  car s  il fesoit aucun mesfet de son cors il seroit iusticiés selonc la loi des gentius hommes .
Se hons de poosté maint en franc fief  il est demenés comme gentius hons comme d  aiournemens et de commandemens et puet user des franchises du fief .
Qui porte faus tesmoing et en est atains il doit estre tenus longuement en prison et puis mis en l  eschiele deuant le pueple  et si est l  amende a la uolenté du seigneur  et tout aussi est il de celui qui amene faus tesmoing a escient .
Cil est faus tesmoins qui dit a escient mençonge en son tesmoignage  - après ce qu  il a iuré  - pour amour ou pour haine  pour louier ou pour pramesse ou pour paour .
Nus ne doit dire autre chose en son serement que uerité  neis pour son frere sauuer de mort  et qui autrement le fet il n  est pas loiaus .
Qui nie ce qui li est demandé en court  s  il est prouué contre li  cil qui nia est a .u. s. d  amende et si est atains de ce qui est prouué contre li  et s  il est gentius hons l  amende est de .X. s.
Et s  il ne puet prouuer  il pert sa demande et si est l  amende de .u. s.  et de .X. s. s  il est gentius hons .
Qui n  obeïst au commandement qui est fes de paier ce qui est deu dedens le terme qui est donnés  c  est assauoir .
Xu. iours au gentil homme et .
uII. iours et .
uII. nuis a l  homme de poosté  se cil se reclaime pour qui li commandemens est fes  cil qui n  a tenu le commandement  s  il est gentius hons  est a .X. s. d  amende et l  homme de poosté a .u. s.  et si doit on prendre de celi qui eut le commandement pour la dete paier  et auant doit on fere paier la dete que l  amende leuer  car de la reson de la dete uient l  amende .
Mes se l  en trueue tant a prendre que la dete et l  amende soit païe  la iustice puet prendre a un coup pour la dete paier et pour l  amende .
Se cil a qui la dete est deue se replaint a tort  - si comme se bons gages li a esté offers dedens le commandement et il ne le uout prendre  ou s  il ne uout puis sa dete demander pour celui metre en damage  ou il donna  puis le commandement  a celui respit  - il chiet en l  amende la ou cil seroit s  il se plaignoit a droit .
Li gage qui sont pris pour dete de gentil homme doiuent estre gardé .
XL. iours sans uendre  s  il n  est ainsi que li gentius hons n  ait mis pleges d  hommes de poosté et que li plege aient  pour tenir plegerie  baillié leur nans  car en cel cas il ne les gardera  s  il ne ueut  que .
uII. iours et .
uII. nuis .
Quant uns gentius hons baille pleges pour sa dete de gens de poosté et cil a qui la dete est deue ueut auoir nans de ses pleges  et li gentius hons ueut baillier de ses nans au creancier pour ses pleges aquitier  li creanciers ne les prenra pas s  il ne ueut  car il conuenroit garder les nans de son deteur .
XL. iours et il n  est tenus a garder les nans de ses pleges que .
uII. iours et .
uII. nuis .
Mes se li plege sont gentil homme  aussi bien est il tenus a garder les nans .
XL. iours comme du deteur .
Donques poués uous sauoir  se uns gentius hons baille pleges de gentius hommes et il ueut baillier nans pour ses pleges  li creanciers les doit prendre  car li nans sont d  une meisme condicion  et aussi se uns hons de poosté baille pleges d  homme de poosté  il puet baillier ses nans pour ses pleges aquitier  car li nant sont aussi d  une condicion  et se li detés est hons de poosté et si plege sont gentil homme  se li detés ueut baillier nans pour ses pleges  encore les doit mieus prendre li creanciers  car en cel cas il n  est tenus a garder les nans du deté que .
uII. iours et .
uII. nuis  et il garderoit les nans de ses pleges .
XL. iours .
Quant li nant sont baillié au creancier et il les a tant gardés comme coustume porte  si comme il est dit dessus  il doit moustrer par deuant bonne gent a celi de qui il tient les nans qu  il uiegne a ses nans uendre ou qu  il les rachate .
Se cil ne les ueut racheter ne aler au uendre  li creanciers les puet uendre et est creus de la uente par son serement .
Et se li creanciers les uent sans li moustrer ou auant que li tans de la garde soit faillis  cil qui les nans bailla a tous iours action en quel tans qu  il uourra de redemander ses nans pour l  argent  et doit estre li creanciers contrains as nans fere reuenir ou a rendre le damage a celi qui les nans bailla teus comme il les pourra prouuer .
Or ueons des rescousses qui sont fetes au seigneur qui prent ou fet prendre en iustiçant .
Se li sires prent ou fet prendre seur son homme de poosté ou son cors ou du sien  se li hons se resqueut ou il resqueut ce que l  en prent du sien  il chiet en amende de .
LX. s.
Et en tel maniere puet il fere la rescousse que l  amende est a la uolenté du seigneur  si comme se l  hons met main par felonie a celui qui a pouoir du prendre en iustiçant  car mout fet l  hons grant despit a son seigneur qui son seriant li bat .
Se la fame d  un homme fet la rescousse  ou sa mesnie  li hons respont du mesfet  car il doit auoir tel fame et tel mesnie qu  il ne facent pas tel uilenie au seigneur  c  est a entendre dusques a l  amende de .
LX. s.  car se l  hons n  estoit pas ou lieu la ou la rescousse seroit fete  et sa mesnie batoient ou uilenoient le preneur  il ne seroit pas resons que li preudons fust raens pour le mesfet  ains s  en prenroit li sires as persones qui ce auroient fet  et se l  hons les tenoit puis en son seruice qu  il sauroit qu  il auroient fet tel mesfet  li sires l  en pourroit tenir a coupable .
Toutes rescousses qui sont fetes de gentil homme uers son seigneur  l  amende de chascune rescousse est de .
LX. lb.  et se li preneres est batus  l  amende est a la uolenté du seigneur  et qui met main a son seigneur par mautalent  il pert quanqu  il tient de li et l  a li sires aquis par le mesfet de son sougiet .
Bestes qui sont prises en damage a garde fete  - si comme en taillis  ou en uignes ou tans qu  eles sont defendues  ou en prés puis mi mars dusques a tant qu  il sont fauchié  ou en bles  ou en mars  - doiuent .
LX. s. d  amende et le damage restorer .
Et les autres prises qui ne sont pas a garde fete  l  amende est de .u. s.
Et s  il i a beste liee et la beste ront son lien et ua en damage  se cil qui la beste est ueut iurer seur sains que la beste rompi son lien et  si tost comme il le seut  il la rala querre  il se passe sans amende  mes il est tenus au damage rendre que sa beste a fet  car la negligence d  aucun ou la mauuese garde ne s  escuse pas contre autrui damage .
Se uns cheualiers fet aucun fet ou amende apartiegne et il mene aueques li escuiers pour li aidier au fet fere  se li cheualiers tret le fet a li  il garantist les escuiers qu  il n  en paient point d  amende  essieutés les cas de crime  car s  il fesoient murtre ou homicide ou aucun autre cas dont on perde le cors et le sien  il ne les garantiroit pas  ains en seroient tuit coupable cil qui seroient alé a l  aide du fet .
Se cheualiers mene cheualiers  il ne les garantist pas  ne escuiers escuiers  ains conuient que chascuns amende le mesfet en sa persone .
Toutes les amendes qui sont dites en cest liure de .u. s. par la coustume de
Clermont ne sont a
La
uile
Nueue en
Hes ne a
Saci le
Grant que de .
XII. d. par le lonc usage qu  il en ont  tout soit ce qu  eles soient des membres de la conteé  et a
Remi et a
Gournay eles sont de .
uII. s. et .
uI. d.  et en pluseurs autres uiles qui sont as hommes le conte .
Mes les amendes des gentius hommes ne celes des hommes de poosté de plus de .X. s. ne se changent de la commune coustume de nule part en la conteé .
Bonne chose est que l  en queure au deuant des maufeteurs et qu  il soient si radement puni et iusticié selonc les mesfès que  pour la doute de la iustice  li autres en prengnent essample si qu  il se gardent de mesfere .
Et entre les autres mesfès dont nous auons parlé ci - dessus  l  uns des plus grans et dont li seigneur se doiuent prendre plus pres de prendre ueniance si est des aliances fetes contre seigneur ou contre le commun pourfit .
Aliance qui est fete contre le commun pourfit si est quant aucune maniere de gent fiancent ou creantent ou conuenancent qu  il n  ouuerront mes a si bas fuer comme deuant  ains croissent le fuer de leur autorité et s  acordent qu  il n  ouuerront pour meins et metent entre aus peine ou menaces seur les compaignons qui leur aliance ne tenront .
Et ainsi qui leur souferroit seroit ce contre le droit commun  ne iamès bons marchiés d  ouurages ne seroit fes  car cil de chascun mestier s  esforceroient de prendre plus grans louiers que reson et li communs ne se puet soufrir que li ouurage ne soient fet .
Et pour ce si tost comme teus aliances uienent a la connoissance du souuerain ou d  autres seigneurs  il doiuent ieter les mains a toutes les persones qui se sont assentues a teus aliances et tenir en longue prison et destroite  et quant il ont eue longue peine de prison  l  en puet leuer de chascune persone .
LX. s. d  amende .
Une autre maniere d  aliances ont esté fetes mout de fois par lesqueles maintes uiles ont esté destruites et maint seigneur honi et desherité  si comme quant li communs d  aucune uile ou de pluseurs uiles font aliances contre leur seigneur en aus tenant a force contre li  ou en prenant ses choses a force  ou en metant main uilainement a leur seigneur ou a sa gent .
Donques si tost comme li sires s  aperçoit que teus aliance est fete  il les doit prendre a force  et  s  il les prent si tost qu  il n  i ait encore riens du fet fors que l  aliance fete  il doit punir tous les consentans par longue prison et raembre a sa uolenté selonc leur auoirs  et s  il puet sauoir les cheuetains qui l  aliance pourchacierent  s  il les fet prendre  il ne leur fet nul tort  car il ne demoura pas en aus que leur sires ne fust honis par leur pourchas  et pour ce puet dire li sires qu  il sont si traitre .
Et quant li sires les prent puis le fet qu  il auront mesfet contre li par l  aliance fete  tuit li consentant qui sont au fet ont mort deseruie se li sires ueut  et ont perdu quanqu  il ont  car il est clere chose qu  il sont tuit traitre a leur seigneur .
Nepourquant s  il n  i a homme mort  li sires  s  il li plest  s  en puet passer par prendre le leur a sa uolenté et par aus tenir en longue prison  et bon est qu  il en face tant que li autre qui le uerront s  en chastient .
Pour donner essample as seigneurs qu  il se prengnent pres de punir et de uengier teus aliances si tost comme il uoient qu  il nessent ou doiuent nestre par aucun mouuement  ie uous conterai que il en auint en
Lombardie . -
Il fu que toutes les bonnes uiles et li chastel de
Lombardie furent a l  empereeur de
Rome en son demaine ou tenues de lui  et auoit ses baillis  ses preuos et ses serians par toutes les uiles qui iustiçoient et gardoient les drois l  empereeur  et auoient esté par deuant tuit li
Lombart mout obeïssant a l  empereeur comme a leur seigneur .
Or auint qu  en l  une des bonnes uiles auoit .
III. riches
Lombars a qui li baillis n  auoit pas fet leur uolentés  ains auoit fet pendre un leur parent pour sa deserte par droit de iustice .
Li
Lombart en furent meu par mauuese cause et pourchacierent malicieusement un homme soutil  malicieus et bien parlant .
Cil  par l  enortement de ceus  se mist en tapinage et ala par toutes les bonnes uiles de
Lombardie  et  quant il uenoit en une uile  il enqueroit .X. ou .
XII. des plus fors de lignage et d  auoir et puis parloit a chascun a par soi  et leur disoit que les autres bonnes uiles s  estoient acordees priueement qu  eles ne uouloient plus estre en obeïssance de seigneur et que la uile qui ne s  i acorderoit seroit destruite par les autres bonnes uiles  et seroit chascune bonne uile dame de soi sans tenir d  autrui .
Tant fist et tant pourchaça cil messages qu  il mist .u. ans au pourchacier que  au chief de .u. annees  en un seul iour et en une eure toutes les uiles de
Lombardie coururent sus a ceus qui estoient a l  empereeur et les pristrent comme ceus qui ne s  en donnoient garde .
Et quant il les eurent pris  il leur couperent les testes a tous et puis establirent en leur uiles teus lois et teus coustumes comme il leur pleut  ne onques puis ne trouuerent empereeur qui cel fet ueniast ne adreçast .
Et par ce poués uous entendre que c  est grans perius a tous seigneurs de soufrir teus aliances entre ses sougiès  ains doiuent tous iours courre au deuant si tost comme il s  en pueent aperceuoir et fere ueniance selonc le mesfet si comme i  ai dit dessus .
Grans mesfès est d  autrui metre a mort  donques doit estre la iustice aspre et crueus  comme de trainer et de pendre celui qui le fet .
Nepourquant l  en puet bien metre a mort autrui en tel maniere que l  en n  en pert ne uie ne membre ne le sien  en deux manieres  la premiere si est quant guerre est aouuerte contre gentius hommes et aucuns ocist son anemi hors de triues et d  asseurement  la seconde maniere si est de tuer autrui seur soi defendant .
Metre autrui a mort seur soi defendant est quant aucuns ne se donne garde que l  en le doie assaillir et l  en l  assaut par haine ou pour li rober ou a la requeste d  autrui par louier .
Se cil qui en tel maniere est assaillis uoit qu  il gietent a lui sans merci cous qui portent peril de mort  et est si apressés qu  il ne se puet metre a garant  il li loit a soi defendre  et s  il  en soi defendant  en met aucun a mort  on ne l  en doit riens demander  car il le fet pour la mort eschiuer .
Et s  il est apelés en iugement seur cele occision  il puet bien uenir auant et atendre droit  mes qu  il puist bien estre prouué qu  il le fist seur soi defendant  si comme il est dit dessus .
Quant uns hons est assaillis en chaude mellee de poins et de piés tant seulement sans armeure dont l  en puist metre a mort  et cil que l  en bat  pour soi defendre  tret aucune armeure et en met aucun a mort de ceus qui l  assaillirent  il n  a pas bonne reson de dire qu  il l  ocist seur soi defendant  car il ne li loisoit a soi defendre que de poins et de piés  puis qu  il n  estoit assaillis d  armeure dont il ne pouoit estre tres a mort .
Donques qui autrui met ainsi a mort il doit estre iusticiés .
Qui amesure son sougiet pour auoir amendes de pluseurs cas  li sougiet se passent par leur serement qu  il en ont bien fet ce qu  il doiuent  et orrés les cas es queus il se pueent passer par leur serement .
Li premiers cas si est quant aucuns qui a trauers met sus a aucun qu  il en a son trauers porté .
Se cil a qui il le met sus ueut dire qu  il en a bien fet ce qu  il dut par son serement  il s  en passe quites et deliures  mes bien se gart qu  il n  entre en connoissance ne en niance ains son serement  car il auroit au serement renoncié  si comme s  il disoit   I  ai paié mon trauers   ou  
Ie ne doi point de trauers   ou  
Ie ne cuidoie pas deuoir trauers .  S  il disoit une de ces choses il ne uenroit pas après au serement  car s  il disoit   I  ai paié mon trauers   et on li nioit  il conuenroit qu  il le moustrast par prueues  et s  il disoit  
Ie ne doi point de trauers   il conuenroit qu  il deïst reson pour quoi et qu  il mist la reson en uoir  s  ele li estoit niee .
Mes il pourroit dire tel reson qu  il en seroit creus par sa foi  si comme s  il disoit  
Ie sui clers   ou  
Ces denrees sont a clerc  - ou a gentil homme  ou a persone priuilegiee  - et sont pour leur user   de teus resons seroit li acusés creus par sa foi .
Et s  il disoit  
Ie n  en cuidoie point deuoir de trauers   il renonce au serement et si doit paier le trauers et l  amende  car ses cuidiers ne l  escuse pas du mesfet  car chascuns qui mene marcheandise doit enquerre les coustumes des lieus par la ou il passe  si qu  il puist paier ce qu  il doit sans en porter le droit des seigneurs .
uoirs est que clers ne gentius hons ne doiuent point de trauers de chose qu  il achatent pour leur user ne de chose qu  il uendent qui soit creue en leur eritages .
Mes s  il achetoient pour reuendre si comme autre marcheant  il conuenroit que les denrees s  aquitassent du trauers et des chauciees et des tonlieus en la maniere que les denrees des marcheans s  aquitent .
Et ce que i  ai dit des trauers i  entent de toutes manieres de paages et de tonlieus  car tout soit ce que les reçoites ne soient pas onnies  nepourquant toutes manieres de redeuances doiuent estre demenees selonc la coustume dessus dite fors en tant que qui en porte trauers et en est atains  l  amende est de .
LX. s. et du trauers rendre  et qui en porte son tonlieu ou sa chauciee l  amende est de .u. s.
Li secons cas dont li acusés se passe par son serement si est quant aucuns sires acuse son tenant qu  il ne li a pas paié son cens a iour .
En cel cas se l  acusés ueut dire qu  il en a bien fet ce qu  il dut  il s  en passe par son serement .
Mes bien se gart qu  il n  entre en connoissance ne en niance  car il renonceroit au serement  si comme i  ai dit dessus de ceus qui sont acusé de trauers en porté .
Li tiers cas dont l  acusés se passe par son serement si est quant aucuns sires acuse son tenant qu  il ne li a pas paié champart si comme il doit .
Se l  acusés ueut dire qu  il en a bien fet ce qu  il dut par son serement  il s  en passe s  il le fet en la maniere que i  ai dit des autres cas dessus  sans entrer en connoissance ne en niance et sans alliguier autre reson que le serement .
Et aussi de toutes rentes deues qui renouuelent chascun an se passe l  acusés par son serement qu  il en a bien fet ce qu  il dut .
Mes quant il s  en est passés une fois par son serement  de celui cas dont il s  est passés il ne s  en puet pas passer une autre fois  car s  il s  en passoit tous iours  li seigneur en pourroient estre mout damagié par les tricheeurs qui metroient poi a aus pariurer pour estre quite de leur redeuances et de leur mesfès .
Pierres si champarta a un sien tenant une piece de terre et commanda a son tenant qu  il li amenast .
XXX. gerbes qu  il i auoit de champart  car de droit commun chascuns est tenus a amener le champart de son seigneur tout auant que le remanant  et li tenans charia les gerbes dessus dites et les mena en la grange du dit
Pierre .
Et quant il les conta il n  i en trouua que .
XXIX.  et quant li tenans uit ce  il dist a
Pierre son seigneur  
Sire  il me faut une gerbe de uostre droit .
Ie ne sai s  ele m  est cheue ou ele m  est mescontee  mes ie la uois querre et lerai ci mes cheuaus et ma charete dusques a tant que ie l  aurai raportee .  A ce respondi
Pierres qu  il ne le uouloit pas  ainçois uouloit qu  il li amendast ce qu  il ne li auoit pas paié son champart si comme il deuoit et comme il li auoit commandé .
Et seur ce se mistrent en droit a sauoir mon s  il i auoit amende en cel cas .
Il fu iugié qu  il n  i auoit point d  amende par la reson de ce que li tenans meismes s  acusa auant qu  il se departisist de la grange et uouloit aler querre la gerbe ainçois qu  il en menast ses cheuaus ne sa charete .
Mes se li tenans en eust menés ses cheuaus et sa charete hors de la grange sans soi acuser et sans le congié du seigneur  l  amende i fust .
Et par ce puet on entendre que les amendes sont establies pour ce que l  en se gart de mesfere pour paour d  auoir damage  mes cil n  a pas tres bonne conscience qui lieue amende de chose qui n  est pas fete malicieusement  tout soit ce qu  on l  en puet leuer par la coustume en pluseurs cas .
Pierres si aresta les denrees de
Iehan pour ce qu  il li metoit sus qu  il en portoit son trauers . A ce respondi
Iehans qu  il l  auoit paié a un sien seriant et le nomma  et après  quant
Pierres li eut nié  il s  en uout passer par son serement .
Et seur ce se mistrent en droit a sauoir se
Iehans auoit renoncié au serement pour ce qu  il auoit dit qu  il l  auoit paié .
Il fu iugié que
Iehans ne s  en passeroit pas par son serement  ains conuenroit qu  il prouuast le paiement par prueues .
Et par cel iugement puet on entendre que qui se ueut passer par serement des amesures dont l  en se puet passer par coustume  l  en doit dire tout simplement   I  en ai bien fet ce que ie dui   et adonques il s  en passe une fois si comme i  ai dit dessus .
Pierres et
Iehans si auoient en un grant terroir le champart la ou il auoit mout de tenans .
Et  de si lonc tans comme il pouoit souuenir  li tenant auoient mené le champart de ces lieus en une grange et la partissoient
Pierres et
Iehans si comme il s  acordoient  moitié a moitié .
Puis auint que
Pierres ne uout pas que li tenant de ces lieus menassent plus sa moitié des champars ou lieu la ou il auoient tous iours mené  ainçois uouloit qu  il la menassent en une meson qu  il auoit hors du terroir et hors du fief dont li champart mouuoient . A ce respondirent li tenant qu  il ne uouloient pas estre tenu a ce fere ne mener ne le uouloient fors ainsi comme il auoient acoustumé a mener et  se li dis
Pierres ne uouloit pas qu  on menast plus en cel lieu  il le menroient quel part que
Pierres uourroit ou terroir duquel li champart sont tenu .
Il fu iugié que li homme ne le menroient pas hors du terroir et qu  il offroient assés .
Li quars cas du quel li accusés se passe par son serement si est quant li sires demande aucune defaute d  aiournement et l  aiournemens ne fu pas fes a sa persone  ainçois fu commandé a sa fame  ou a sa mesnie  ou as uoisins de l  aiourné qu  il li deïssent qu  il fust a tel iour par deuant son seigneur  se l  aiournés ueut iurer qu  il ne li fu pas dit  il se passe de la defaute tant de fois comme il est ainsi aiournés .
Mes commander leur puet li sires qu  il metent teus gens en leur osteus qui leur facent sauoir les aiournemens  et s  il ne le font li sires puet leuer d  aus amende de commandement trespassé .
Et se li seriant qui ont pouoir d  aiourner dient par leur serement qu  il firent l  aiournement a sa persone  l  aiournés est en la defaute ne ne s  en puet escuser par son serement .
Et tout ainsi est il des gentius hommes qui sont aiourné par pers par reson de fief  se l  aiournemens est fes a sa persone  il ne s  en puet escuser  mes s  il est fes en son ostel en la maniere dessus dite  il se passe de la defaute par son serement .
Li quins cas du quel l  acusés se passe par son serement si est quant li sires met sus a aucun qu  il li a sa saisine brisiee et la saisine fu fete en derriere de celui qui la brisa .
Se l  acusés ueut iurer qu  il ne seut mot de la saisine  il se passe de l  amende de saisine brisiee  mes toutes uoies doit il le lieu resaisir .
Pierres proposa contre
Iehan qu  il li auoit brisie sa saisine  par quoi il uouloit qu  il resaisist le lieu et qu  il li amendast ce qu  il li auoit sa saisine brisiee . A ce respondi
Iehans qu  il ne sauoit riens de la saisine  car ele ne fu pas fete a li ne en sa presence et ce uouloit il iurer  et seur ce se mistrent en droit s  il s  en passeroit par son serement .
Il fu iugié que
Iehans se passeroit de l  amende de saisine brisiee par son serement puis que la saisine ne fu pas fete a li ne en sa presence  mes il seroit tenus au lieu resaisir et  la resaisine fete  s  il la brisoit puis  il cherroit en l  amende de saisine brisiee  car adonques ne se pourroit il escuser qu  il ne seut la saisine quant il meismes auroit le lieu resaisi .
Bien se gart qui fet a autrui damage en bles semés  ou en mars  ou en bois  ou en prés  que cil qui i est pris damage fesans est tenus a rendre tout le damage qui est prouués par l  aparence du lieu  tout soit ce que cil qui i est pris n  a pas fet tout le damage  ainçois le firent autre gent qui n  i furent pas trouué .
Car se cil qui i est pris ne rendoit que le damage qu  il a fet presentement  donques auroit il grant auantage d  aler en mesfet  que toutes les fois qu  il n  i seroit trouués il seroit quites du damage et ainsi pourroient estre mout de biens essillié .
Et pour ce est bonne la coustume que cil qui i est trouués rende tout le damage et l  amende .
Mes l  amende est simple  c  est assauoir de .u. s.  et en teus lieus i a de .
uII. s. et .
uI. d.  et en teus lieus i a de .
XII. d.  selonc la coustume de chascun lieu .
Et en tel maniere pourroit estre fes li damages que l  amende seroit de .
LX. s.  si comme qui en porteroit despueilles ouurees comme blé en iauele ou en gerbe  ou pré fauchié  ou bois coupé  en tel maniere l  en pourroit on porter que l  en le pourroit tenir a larrecin  si comme qui l  en porteroit par nuit a cheual ou a charete ou autrement dusques a la ualeur de .
II. s.
Les coustumes des damages qui sont fet en uignes se diuersefient en tant de lieus que l  en n  i puet metre droit commun es amendes  ainçois en conuient user selonc la coustume de chascun lieu  car cil qui est pris es uignes et ne prent des roisins que pour son mangier  se passe en mout de lieus pour .I. d.  et en teus lieus i a pour .
uI. d.  et pour ce conuient il garder la coustume de chascune uile en cel cas .
Mes qui en porteroit en uendeniant pour fere uin ou pour fere uerius par nuit dusques a la ualeur de .
II. s.  ce seroit larrecins et doit estre cil qui est pris en tel cas iusticiés comme lerres .
Et s  il en porte si peu que l  en ne l  ose pas iugier a larron  si est l  amende de .
LX. s. quant il l  en porte par nuit .
Chascuns puet prendre en son eritage ou fere prendre celi qu  il trueue mesfesant  comment qu  il tiegne eritage de seigneur  ou en fief ou en uilenage .
Mes se la prise est fete en ce qu  il tient de seigneur en uilenage  il le doit tantost fere mener en la prison du seigneur de qui il tient l  eritage et doit requerre au seigneur qu  il li face rendre son damage  et adonques li sires doit demander a celi qui est pris se c  est uoirs dont cil qui le prist l  acuse  et s  il le connoist  il doit fere rendre le damage a son tenant par estimacion de bonnes gens  et s  il le nie  il conuient que cil qui le prist en son uilenage le prueue par lui et par un autre  et s  il le prueue  ses damages li doit estre rendus et li pris est en .
II. amendes au seigneur  la premiere amende si est du mesfet et la seconde si est de la niance dont il est atains .
Et se cil qui en ceste maniere prent en ce qu  il tient en uilenage ou fet prendre  s  il metoit le pris en sa prison ne s  il esploitoit du mesfet comme iustice  et ses sires le sauoit a qui la connoissance apartient  tout ce qu  il auroit fet seroit rapelé et si amenderoit a son seigneur ce qu  il auroit usé de la iustice  et seroit l  amende de .
LX. s.  fust gentius hons ou hons de poosté .
Se cil qui est trouués en damage se resqueut a celui qui le prent  tout soit ce que cil qui l  eritages est le prengne  il l  amende de .
LX. s.  mes l  amende est au seigneur de qui l  eritages est tenus  et se la rescousse est niee  il la conuient prouuer a celui qui la prise fist en son uilenage par deus tesmoins .
Et se li rescoueres s  en ua en rescouant maugré le preneur  li preneres le doit moustrer a son seigneur et li sires le puet suir pour s  amende et pour sa rescousse et pour fere rendre le damage a son tenant .
Mes se li sires ueut poursuir  la connoissance en apartient au seigneur dessous qui cil qui fu pris est couchans et leuans .
Et se li sires en qui iustice la prise fu fete ne le ueut poursuir  pour ce ne lera pas cil qui le prist en son uilenage a lui poursuir de son damage .
Li seriant de chascun seigneur qui sont establi par foi ou par serement a garder iustice  sont creu de leur prises et des rescousses qui leur sont fetes  mes que ce soit contre persones des queus la rescousse ne puet monter qu  a .
LX. s. d  amende  car se uns gentius hons estoit acusés d  un seriant qu  il li eust fet rescousse et li gentius hons le nioit  il conuenroit qu  il fussent .
II. seriant a prouuer  ou uns loiaus tesmoins aueques un seriant  pour ce que la rescousse du gentil homme porte .
LX. lb. d  amende et il n  est pas resons qu  une seule persone soit creue de si grant chose en tesmoignage .
Il auient souuent qu  uns serians prent en la iustice et en la seignourie de son seigneur et  quant il a pris et il le mene en la prison son seigneur  il conuient qu  il passe par autrui seignourie  et quant cil qui est pris se uoit en autre seignourie qu  en cele ou il fu pris  il se resqueut et s  en ua a force .
Que fera donques li serians a qui teus rescousse est fete 
Il le puet poursuir et fere arester ou qu  il le trueue  hors de lieu saint .
Et cil en qui seignourie il est arestés le doit rendre au seigneur en qui seignourie il fu premierement pris  et la doit estre punis du damage pour quoi il fu pris et de l  amende .
Et se li serians ne le poursuit pas ou il ne le puet poursuir pour ce que cil qui se resqueut se met en bois ou en buissons ou en lieu saint  pour ce ne lera pas li sires en qui seignourie il fu pris a li suir par deuant le seigneur dessous qui il est couchans et leuans  et li doit estre renuoiés pour rendre son damage et pour s  amende .
Et l  amende de la rescousse doit estre au seigneur en qui terre ele fu fete s  il l  en ueut suir .
Nus ne ra sa court d  homme qui est pris en present mesfet  soit en mellee soit en damage fesant a autrui  ainçois en apartient la connoissance au seigneur en qui terre la prise est fete .
Mes se li maufeteres s  en part sans estre arestés  la connoissance en apartient au seigneur dessous qui il est couchans et leuans  excepté le conte qui connoit des mesfès qui li sont fet .
En tous les cas la ou l  en se puet passer par loi selonc nostre coustume  quant li seremens est fes  l  en ne puet puis trere a amende celui qui le fet  et se l  en demandoit a aucun aucun mesfet duquel il ne se deuroit pas passer par loi et il auenoit que cil qui l  acuse en prenoit loi  il auroit renoncié a tel droit comme il auroit en l  amende  et a ce puet on ueoir que qui prent loi  cil doit estre creus qui la loi fet  mais cest cas entendons nous en acusacion de trauers en portés  ou tonlieus  ou champars ou cens  ou rentes  ou de menues amesures des queles l  en se puet passer par son serement  car nous ueons bien aucuns cas es queus il conuient bien fere serement et si pourroit on bien autre chose perdre qu  estre pariures  et dirons comment .
Quant bien uienent  quel bien que ce soient  mueble ou eritage  il conuient bien que chascune partie qui a aucune des choses qui a partie doiuent uenir  iurt qu  ele  sans riens retenir ne celer  qu  ele aportera tout  et s  il auient que cil qui iure en cele riens ou detiegne contre son serement et l  en le puet prouuer contre li  il pert tout ce qui fu concelé ou ce qu  il detient contre son serement et l  en porte la partie qu  il cuide conchier  et demeure mal renomés .
Et si en puet encore ses sires dessous qui il est couchans et leuans leuer grant amende pour le mauuès serement de quoi il est atains  c  est assauoir .
LX. lb. s  il est gentius hons  et s  il est hons de poosté  .
LX. s.
Et tous iours puis l  en le puet debouter de tesmoignage  car ce n  est pas drois que cil soit puis creus en serement qui est prouués a pariures .
Et ce que nous auons dit des parties  nous entendons aussi des rapors qui doiuent estre fet par coustume entre enfans qui reuienent a partie après les decès des peres et des meres .
Nous auons parlé d  aucuns cas en cest chapitre meisme par lesqueus il apert que l  hons de poosté puet bien mesfere tel mesfet que l  amende passe .
LX. s.  tout soit ce qu  il n  ait pas mort deseruie pour le mesfet  et encore en dirons nous d  autres cas que nous auons ueu iugier et esploitier de nostre tans .
Dui frere pledoient en l  assise de
Clermont par deuant nous pour leur parties et proposa l  uns en tel maniere contre l  autre  
Sire  a un iour qui passa nous fismes conuenances de nos parties et furent les conuenances escrites et seelees du seel de la baillie a la requeste de nous  et furent ces lettres baillies a garder a mon frere pour moi et pour li  dont ie requier que ces letres soient aportees auant et que l  en nous face nos parties tenir selonc la teneur des letres .  A ce respondi l  autres freres  
Certes ces letres n  aporterai ie pas  car eles furent faussement empetrees et seelees . 
Et nous qui tenions la court  quant nous oïsmes qu  il disoit paroles qui touchoient a la court et a la partie  nous li deismes  
Gardés que uous dites  
Et il dist encore de rechief qu  eles estoient faussement empetrees et seelees .
Et adonques nous proposames contre li et deismes  
Teus paroles aués dites  si uous commandons que uous aliés auant ainsi comme uous deués aler en tel cas  se uous connoissiés que uous aiés ainsi dit  et se uous le niés  nous le metrons en uoir . 
Et maintenant il ne uout connoistre ne nier  si fu retenus en prison .
Et puis la fins fu teus qu  il l  amenda connoissanment et requist que l  en li fist l  amende iugier . L  amende iugiee par le conseil le roi de
France et le conseil le conte de
Clermont son frere  ele fu iugiee que li cuens en pouoit leuer selonc sa uolenté  et fu sa uolentés a .
III. C lb. qui en furent leuees .
Et par cel iugement puet l  en ueoir apertement qu  en pluseurs cas hons de poosté puet bien mesfere plus de .
LX. s.
Encore cil qui garda la forest des
Hes pour le conte et uns hons de poosté si contencierent ensemble et tant monterent les paroles que l  hons de poosté donna une bufe au dit forestier et puis le nous amenda connoissanment  et l  amende fete  il n  en osa atendre iugement  ainçois s  en mist en nostre uolenté et nous en leuames .
XX. lb.
Et si creons par le conseil que nous en eumes  que  s  ele fust uenue dusques a iugement  ele eust esté iugiee a la uolenté du conte  car mout fet grant despit a son seigneur qui son seriant li bat .
Nous auons parlé en cest chapitre meisme comment cil doiuent estre apelé qui sont acusé de cas de crime et ne uienent a court si comme il doiuent .
Or ueons de ceus qui sont pris et emprisonné pour cas de crime  contre lesqueus nus ne se fet partie ne li fes n  est trouués notoires par quoi l  en les doie iusticier  combien selonc nostre coustume l  en les doit tenir emprisonnés .
Nous disons que tant de tans comme il ont  quant l  en les apele par coustume  auant qu  il doient estre bani  tant de tans l  en les doit tenir en prison auant qu  il soient deliuré du fet par iugement .
Et ce entendons nous es apeaus que li gentil homme ont  car il est dit que l  hons de poosté n  est apelés que par .
III. quinzaines en preuosté  et puis a une assise de .
XL. iours au meins  et s  il ne uient a cele assise  il doit estre banis .
Et li gentius hons  aueques les .
III. quinzaines de preuosté  il doit estre apelés a .
III. assises dont chascune contiegne .
XL. iours au meins .
Or poués donques ueoir  quant l  en tient homme emprisonné si comme il est dit dessus  soit gentius hons ou hons de poosté  l  en doit crier par .
III. quinzaines en preuosté et après par .
III. assises dont chascune contiegne au meins .
XL. iours  
Nous tenons tel homme en prison et pour la soupeçon de tel cas - et doit on dire le cas . - S  il est nus qui li sache que demander  nous sommes apareillié de fere droit . 
Et quant tuit cil cri sont fet et nus ne uient auant qui droitement se uueille fere partie  ne li iuges de son office ne puet trouuer le fet notoire  l  emprisonnés doit estre deliurés par iugement  ne ne l  en puet nus puis la deliurance acuser .
Nous tenismes un homme pour soupeçon emprisonné pour la cause d  une occision tant de tans comme il est dit dessus  et fismes crier en la maniere qu  il est dit  et après ce que tuit li cri furent fet et les quarantaines passees  partie se traist auant et l  acusa droitement de cel fet .
Et l  emprisonnés mist en sa defense qu  il auoit tant esté tenus en prison et tant de fois l  auoit on crié comme coustume l  aportoit  ne en cel tans nus ne s  estoit fet partie contre li  par quoi il requeroit sa deliurance par iugement comme l  en uenist trop tart a li acuser . A ce respondi l  acuseres qu  il i uenoit assés a tans puis que sa deliurance n  estoit pas encore fete par iugement .
Et seur ce se mistrent en droit .
Il fu iugié que l  acuseres uenoit assés a tans puis qu  il trouuoit cil qu  il acusoit en main de iustice auant que deliurance li fust fete par iugement  mes se li iugemens de la deliurance fust fes  l  acuseres uenist a tart  mes pour ce qu  il uint auant  li gage furent receu .
Et par cel iugement puet on ueoir le peril qui puet estre en estre tenus en prison plus que coustume ne porte  et pechié fet li iuges qui ne haste le iugement de la deliurance quant il ont tant esté tenu en prison comme il est dit dessus  et il ne trueue le fet notoire ne nului qui se face partie dedens le tans dessus dit .
Li preuos de
Clermont proposa encontre .X. hommes qu  il uouloit auoir de chascun une amende de .u. s. pour ce qu  il leur auoit fet commandement qu  il feissent comme bons pleges dedens les nuis d  une dete de laquele il auoient conneu plegerie . A ce respondirent li homme qu  entre aus tous ne deuoient qu  une seule amende de .u. s.  pour ce que li commandemens qui fu fes a tous fu d  une seule querele ou d  une meisme dete .
Et seur ce se mistrent en droit assauoir se chascuns paieroit sa part d  une amende de .u. s. ou se chascuns paieroit une amende de .u. s.
Il fu iugié que chascuns paieroit .u. s. d  amende .
Et par cel iugement puet l  en ueoir que nule amende de commandement trespassé ne se fet par partie  et aussi ne fet ele en nul autre cas .
Mes biens est uoirs  quant l  en fet pes d  aucune querele et aucune amende est escheue par l  errement du plet et les parties s  acordent a fere l  amende d  une main  en tel cas l  une partie doit autant de l  amende comme l  autre .
Il ne conuient pas que semonses soient fetes en tous cas puis que l  en truist celui de qui l  en se ueut plaindre en court de seigneur qui a haute iustice en sa terre  si comme qui poursuit aucune chose qui li a esté mautolue  ou quant on le ueut acuser d  aucun uilain cas de crime .
Nepourquant entre ces .
II. choses a disference  car s  il est poursuis pour chose qu  il ait en son commandement et l  en li met sus qu  il l  ait emblee ou tolue  cil en qui court il en est atains ou arestés en a la connoissance et puet uengier le mesfet  quant il en est atains .
Mes s  il est acusés de cas de crime sans poursuite de chose qui soit entour li ou en son commandement  l  acusés puet dire a la iustice  
Sire  ie me ferai bons et loiaus et sui pres que ie m  espurge de ce qu  il me met sus en la court de mon seigneur la ou ie doi estre iusticiés  c  est assauoir du seigneur dessous qui ie sui couchans et leuans ou du souuerain de qui mes sires tient . 
Et s  il dit ainsi  il doit estre renuoiés a la court de son seigneur  et s  il ua en sa defense tout simplement sans requerre qu  il soit renuoiés a son seigneur  li sires ne fet nul tort s  il maintient le plet de l  acusacion qui est fete par deuant li . L  en doit mout secourre les negligens qui ne seuent pas les coustumes pour ce qu  il n  ont pas repairié es ples ne es iugemens  quant il sont acusé soudainement de ce dont il ne se donnent garde  quant il passent la coustume en aucune chose sans malice .
Si comme il auint que
Pierres trouua
Iehan en court sans ce qu  il li eust fet aiourner  et l  acusa de traïson et dist le cas comment  et l  offroit a prouuer par gages s  il le nioit .
Et
Iehans qui de ce ne se donnoit garde respondi qu  il manderoit de ses amis et de son conseil  et ne fu pas si sages qu  il demandast congié a son seigneur de remuer soi de deuant li  ainçois ala a une part du pourpris parler a ses amis qu  il eut mandés et reuint pour respondre au claim qui estoit fes contre li auant que li plet fussent failli .
Et pour tant qu  il s  estoit partis de deuant le iuge 
Pierres le uout auoir ataint de la traïson qu  il li auoit mise sus  et fu mis en iugement .
Il fu iugié que
Iehans ne seroit pas condamnés de si uilain cas pour si petite negligence  mes s  il se fust mis en pure defaute sans reuenir en la iournee  tout fust il ainsi qu  il ne fust pas aiournés a respondre contre
Pierre seur cel cas  il uenist puis a tart a sa defense .
Et par cel iugement puet l  en ueoir le peril qui est en defaillir quant l  en est acusés de uilain cas  et aussi comme on ne doit pas condamner de si grant chose pour un poi de negligence .
Il auient mout souuent que li aucun fortraient les fames d  autrui ou leur filles ou leur nieces ou celes qui sont en leur gardes ou en leur mainburnie  et s  en uont atout hors de la contree  et de teles i a qui en portent ou font porter par ceus qui les en menent ce qu  eles pueent auoir et prendre es osteus dont eles se partent .
Et quant teus cas auienent et cil en sont poursui qui les en menent  l  en doit mout regarder a la maniere du fet et qui mut celi qui la fame en mena a ce fere  - ou l  amours de la persone  ou uolentés de fere larrecin  - et pour ce que nous en auons ueu mout de ples nous en toucherons d  aucun .
Se
Pierres en mene la fame de
Iehan  ou sa fille  ou sa niece  ou cele qui est en sa garde et il n  en porte riens auec la fame fors ce qu  ele a acoustumé a uestir  et
Iehans ueut acuser
Pierre et metre en gages par dire que
Pierres li ait mautolue et traitrement  cil gage gisent en la reconnoissance de la fame et en sa renomee  car s  ele reconnoist qu  ele s  en ala aueques li de son bon gré sans force fere  il n  i a nus gages  mes s  ele disoit que force li fust fete et disoit la force fete et comment  et que pour paour de mort ele obeï a sa uolenté et  si tost comme ele peut  ele se mist hors de son pouoir pour estre a sauueté  adonques i seroient li gage pour la reson du rat . L  en apele rat fame esforcier .
Se
Pierres en mene la fame qui soit en la garde de
Iehan et il fet fardel de l  auoir
Iehan et l  en porte aueques la fame  et il est poursuis de
Iehan ou d  autrui de par
Iehan 
Pierres doit estre arestés en quel que iustice qu  il soit trouués .
Et se l  en le poursuit de larrecin  la fame ne l  en puet pas escuser puis qu  ele ne puet dire que les choses fussent sieues  mes de son cors le puet ele escuser s  il en est poursuis si comme il est dit dessus .
Donques puet estre
Pierres iusticiés comme lerres pour les biens de
Iehan qu  il li embla  non pas pour la fame  puis qu  ele s  en ala aueques li de son bon gré .
Or regardons  - se
Pierres en mene la fame de
Iehan et en porte aueques la fame des muebles
Iehan autre chose que les robes et les iouaus de la fame  - se
Iehans peut poursuir
Pierre de larrecin ou se la fame en pourroit
Pierre escuser par dire  
Ie pris des muebles comme des miens . 
Nous disons qu  en cel cas la fame ne puet
Pierre escuser du larrecin puis qu  il les ait despendus ou aloués ou uendus comme les siens  car la fame n  a riens en la proprieté des choses son mari  tant comme il uiue  pour mauuesement user  car s  ele perdoit par fere mauuès marchié  si le pourroit ses barons rapeler .
Nepourquant ele en sa persone  tout soit ce qu  ele en use mauuesement  ne doit pas estre iusticie comme larronesse pour la reson de la compaignie et du droit que li mariages donna .
Donques puet l  en ueoir en cel cas qu  ele en sera deliure et
Pierres qui ouura mauuesement des choses sera iusticiés comme lerres .
En tel maniere se pourroit plaindre fame que force li auroit esté fete qu  ele n  en feroit pas a croire  si comme il pourroit auenir que
Pierres en auroit menee la fame de
Iehan ou cele qui seroit en sa garde  et après
Iehans feroit tant qu  il la rauroit par deuers li et li feroit par amour ou par prieres ou par menaces qu  ele acuseroit
Pierre de force  ou puet estre qu  ele le feroit de sa propre uolenté pour cuidier couurir sa honte pour donner a entendre que ce ne fu par son gré qu  ele en fu menee .
Donques se teus acusacions est fete  mout de demandes apartienent a fere a la iustice .
Premierement  s  ele cria au prendre  et s  ele dit   Oïl   et ele estoit pres de plenté de gent  ele ne doit pas estre creue s  il n  est seu par aucun que l  en l  oït crier  et s  ele dit  
Nennil   on li doit demander pour quoi ele ne cria  s  ele dit  
Pour peril de mort  pour ce qu  il disoit qu  il m  ocirroit se ie crioie   ele respont assés quant a cele demande .
Après on li doit demander ou il la mena et combien il la tint et quel uie il menoient et se l  en la trueue a mençonge par si que li contraires soit prouués  l  en ne la doit pas croire .
Après l  en li doit demander s  ele se consenti puis a li de sa bonne uolenté sans force  par pleuine ou par mariage . S  ele dit   Oïl   li gage sont hors .
Mes s  ele dit  
Il fist tant par force et pour paour de mort que ie le pleui   ou 
Il amena un prestre en secré lieu qui m  espousa et ie ne l  osai ueer qu  il ne m  ocisist   elle respont assés quant a cele demande .
Et s  il semble a la iustice qu  ele responde assés as demandes qui li sont fetes et que ce puist bien estre uoirs  li gage sont a receuoir .
Et s  ele est contraire a soi meisme a respondant as demandes  par quoi il apere qu  ele uueille entrer en faus gages  l  en ne les doit pas receuoir  car au refuser les gages c  est li pourfis des deus parties  et grant pechié fet la iustice qui reçoit gages en cas ou il ne doiuent pas estre  car il metent les parties en peril de perdre cors et auoir .
La forfeture de l  homme et de la fame qui sont ensemble par mariage n  est pas d  une meisme nature de tant comme as biens apartient  car se la fame qui est mariee mesfet tant que ses cors perde la uie  li sires  pour son mesfet  n  en porte pas sa part des muebles  mes les eritages qui sont de par li  soit d  aqueste soit de son eritage  en portent li seigneur et tuit li autre mueble demeurent au baron .
Mes se li barons mesfet son cors  il pert tous les muebles aueques les eritages  que nul des muebles ne demeurent a la fame .
Et par ce apert il que tuit li mueble sont a l  homme le mariage durant  car après la mort de l  un ou de l  autre partissent li oir aussi bien deuers la fame comme par deuers l  homme .
Se fame mesfet et puis se destourne si que l  en ne la puet auoir pour iusticier pour le fet  quant ele est banie par iugement pour ses defautes  li seigneur pueent prendre les aquestes et les eritages qui a sa part apartienent  si comme il est dit dessus  et as muebles et as eritages du baron il ne doiuent touchier .
Mes il est tout autrement quant li barons est banis pour son mesfet et la fame demeure sans coupe  car tout n  i eut ele coupe  ele pert tous les muebles qu  ele n  en porte riens  et encore toutes les leuees des eritages qui sont de par li  et les leuees de tous ses conquès sont en la main des seigneurs tant comme ses barons uit  fors que leur meson tant seulement en laquele ele doit auoir le couuert pour son cors garantir  et ainsi comperent eles malement les forfès de leur barons tout soit ce qu  eles n  i aient coupe .
Et se li baron muerent bani ou ataint du mesfet  adonques ioïssent eles de leur eritages qui mueuent de par eles et de leur aquestes et de leur douaires  et la resons pour quoi eles n  en ioïssent pas tant comme leur baron uiuent en tel point  c  est pour ce qu  au baron apartienent tuit li mueble et toutes les leuees de leur eritages tant comme il uiuent  et encore pour ce que se les fames ioïssoient des leuees  li maufeteur en seroient soustenu .
Nepourquant pour cause de pitié  se la fame qui est sans coupe demeure en tel point  et ele n  a pas amis qui ne li puissent ou ne li uueillent aministrer son uiure  trop grans cruautés seroit que l  en la lessast mourir de faim ou desesperer par poureté qu  ele n  auroit pas aprise  et pour ce li seigneur qui tienent ce qui sien fust se ses barons fust mors  li doiuent donner soustenance de uiure et de uestir  et s  il ne le uuelent fere  il en doiuent estre contraint par le souuerain  car tout soit la coustume si crueus contre eles comme il est dit dessus  nepourquant li rois ou cil qui tienent en baronie i pueent metre remede pour cause de pitié .
Entre les autres mesfès de quoi nous auons parlé  li plus grans après les cas de crime est de metre sus a aucun par mautalent que l  en a geu a sa fame charnelment  car c  est la uilenie que nus puist dire de quoi cil a qui ele est dite se courouce plus  et par le grant courous qu  il en a pueent auenir mout de maus a celui qui le dist .
Et si comme nous auons entendu des anciens  il auint au tans le bon roi
Phelippe qu  uns hons dist a autre par mautalent  
uous estes cous et de moi meisme . 
Et cil a qui teus uilenie fu dite cheï tantost en si grant ire qu  il sacha son coutel et ocist celui qui la uilenie li eut dite  et quant il eut celui ocis  il se mist en la prison le roi
Phelippe et reconnut le fet  et dist qu  il l  auoit ocis comme son anemi  car il disoit qu  il le connoissoit a son anemi en tant comme il li reprouuoit qu  il li auoit fet si grant honte  et bien en requeroit a auoir droit .
Et seur ce il fu deliurés par iugement par le roi
Phelippe et par son conseil .
Et comme teus cas ne soit pas puis auenus que nous sachons  nous creons que s  il auenoit  que cil qui l  ociroit en tel cas n  en perdroit ne cors ne auoir .
Comment que nous soions en doute du cas dessus dit pour ce qu  il n  est pas auenus en nostre tans  nous sommes certains d  autres cas qui sont auenu en no tans pour teus mesfès .
Car il est clere chose que se uns hons defent a un autre par deuant iustice ou par deuant bonnes gens qu  il ne uoist plus entour sa fame ne en son ostel pour li pourchacier tel honte  et il  après la defense  le trueue en fet present gisant a sa fame  s  il ocist l  homme et la fame  ou l  un par soi  il n  en pert ne cors ne auoir .
Et en tel cas nous les auons ueu deliurer par iugement .
III. fois en l  ostel le roi auant que nous feissions cest liure .
Pour ce que c  est mout fors chose de trouuer gisans charnelment deus persones ensemble après la defense dessus dite  pour ce puet estre qu  il s  enferment en tel lieu que l  en ne puet uenir a aus sans fere noise pour les uis qu  il conuient brisier ou pour autre reson  par quoi il s  aperçoiuent qu  il sont guetié  dont il se traient l  uns en sus de l  autre  ce ne les escuse pas quant il sont trouué seul a seul en lieu priué  si comme s  il sont trouué uestant ou chauçant du lit ou il estoient couchié .
Mes nepourquant puis qu  il ne sont trouué en fet present  il conuient que les presompcions soient mout apertes  ou cil seroit trainés et pendus qui les metroit a mort .
Et aussi comme nous auons dit que cil ne perdent ne cors ne auoir qui trueuent le fet d  auoutire present de leur fames après la defense dessus dite  ainsi l  entendons nous de ceus qui uont en autrui meson seur la defense du seigneur pour sa fille ou pour sa suer ou pour sa niece  fors en tant que  s  il ocioit ou sa fille ou sa suer ou sa niece  aueques l  homme  tout la trouuast il en fet present  il n  en seroit pas escusés aussi comme de sa fame  ainçois seroit pendus et trainés  car la fille qui fet fornicacion contre la defense son pere  ou sa suer ou sa niece n  a pas mort deseruie  mes ce a bien fame mariee quant ses maris en ueut prendre ueniance en la maniere dessus dite .
Mes bien se gart li maris qui tel ueniance ueut prendre de sa fame qu  il ne lesse passer le fet present  car s  il l  ocioit après ce qu  il s  en seroient parti  l  hons ou la fame  et offrist a prouuer qu  il auroient esté trouué ensemble puis sa defense  ce ne li uauroit riens qu  il ne fust trainés et pendus puis qu  il auroit lessié passer le fet present .
Aucunes gens cuident que cil qui sont pris en present mesfet  emblant connins ou autres grosses bestes sauuages en autrui garenne ancienne  ne soient pas pendable  mais si sont quant il sont pris par nuit  car il apert bien qu  il i uont par courage d  embler .
Mes s  il i uont par iour  si comme ioliuetés mene les aucuns a folie fere  il s  en passent par amende d  argent  c  est assauoir li gentius hons par .
XL. lb. et l  hons de poosté par .
LX. s.
Et autel comme nous auons dit des garennes  disons nous des poissons qui sont es enclos et es uiuiers .
Et par ce puet on ueoir qu  il sont mout de cas qui sont tenu pour larrecin quant il sont fet de nuit  qui ne le seroient pas se li fet estoient fet de iour  et pour ce que li un des larrecins sont couuert et li autre sont apert  nous desclerrons ou chapitre après cestui plus pleinement des larrecins que nous n  auons fet  et en ferons propre chapitre .
Nous auons parlé en cest chapitre de mout de mesfès et de la ueniance qui i apartient .
Nepourquant nous n  auons pas parlé de tous  ainçois sont li mesfet de quoi nous n  auons pas ici parlé es autres chapitres de cest liure selonc ce qu  il parole des cas  que poi s  en faut  toutes choses qui uienent en plet sont pour le mesfet de l  une des parties  si que tous nostres liures est fondés seur la ueniance des mesfès  car se nus ne mesfesoit li uns a l  autre nus ples ne seroit .
Ci fine li chapitre de pluseurs mesfès et de la ueniance qui i apartient .
Ci commence li .
XXXI. chapitres de cest liure liqueus parole des larrecins qui sont cler et apert  et de ceus qui sont en doute et de ceus qui se prueuent par presompcions .
Pluseurs manieres de larrecins sont  car li un sont apert et se prueuent d  aus meismes  et li autre ne sont pas si apert et nepourquant il se prueuent par presompcions et par renomee  et li autre sont en doute a sauoir se c  est larrecins ou non .
Si traiterons en ceste partie des .
III. manieres de larrecins et dirons premierement que est larrecins .
Larrecins est prendre l  autrui chose en non seu de celui qui ele est  par courage de tourner loi en son pourfit et ou damage de celui qui ele fu .
Li apers larrecins est cil qui est trouués saisis et uestus de la chose emblee  tout soit ce que l  en ne le uit pas embler  car pour ce l  apele l  en larrecin que li lerres espie l  eure et le point que nus ne le uoie  ne plus apers larrecins ne puet estre que cil qui est trouués saisis et uestus de la chose emblee  ne il n  i a point de disference se l  en trueue la chose emblee seur li ou se l  en li uoit ieter hors d  entour soi quant l  en le suit pour prendre  car autant uaut se l  en li uoit ieter ou cheoir d  entour soi comme s  il estoit pris atout .
Aucun larron sont qui  par malice  la chose qu  il ont emblee baillent a garder a autrui pour ce que  se li larrecins est suis  qu  il ne soient pas trouué saisi et uestu  et qu  il se puissent destourner se l  on prent celi qui n  i a coupes et nie le fet .
Quant teus cas auient  se cil qui est pris atout le larrecin puet trouuer son garant qui li bailla  il est deliures  et s  il ne puet  si comme s  il s  en est fuis ou s  il est en lieu ou il ne puist estre iusticiés  bonne renomee puet bien aidier a celi qui est pris a toute la chose emblee et pluseurs demandes li doit on fere  car s  il a coupes en la chose  par diuerses demandes pourra estre atains du fet .
Et si li puet auoir loiaus espurge grant mestier  si comme s  il dit le lieu la ou il estoit quant li larrecins fu fes et le prueue  et l  en uoit que ce fu en tel lieu qu  il ne peust pas fere le larrecin  et se cil se tret auant qu  il tret a garant et li nie qu  il ne li bailla pas  gage en pueent nestre  et si l  auons ueu debatre et nepourquant li gage furent iugié .
Mes ce doit estre gardé entre persones soupeçoneuses  car se uns hons de mauuese renomee acusoit un homme de bonne renomee de tel cas  il ne deuroit pas estre oïs pour ce que nus lerres pris saisis et uestus n  est qui ne mist uolentiers son fet seur autrui pour eschaper de son mesfet  et pour ce doit on mout regarder en teus cas entre queus persones teus acusemens gist .
Li larrecins qui n  est pas apers mes toutes uoies il se prueue par presompcions  si est de ceus qui sont pris par nuit en autrui meson par force ou a cri ou a hu  par souclaues  ou par eschieles ou par fenestres  ou par fosses fere  auant qu  il aient fet le larrecin  et par ceus meismes qui sont pris saisi et uestu qui sont de la compaignie a ceus qui uont de nuit .
Et teus manieres de larrecins se prueuent par mauuese renomee ou par menaces  si comme s  il menacierent celui en qui meson il furent trouué estre eure a fere damage .
Li larrecin qui sont en doute si sont cil dont l  en n  est pas pris seur le fet ne aueques ceus qui furent pris saisi et uestu  mes li larrecins est trouués en leur lieu  si comme quant aucuns a perdu et il fet garder par la iustice par les mesons des uoisins se l  en trouuera la chose emblee et on la trueue en la meson d  aucun .
En teus larrecins a grant doute  car il puet estre que li sires de la meson ne l  embla pas  mes aucuns de sa mesnie ou aucuns de ses uoisins et mist le larrecin par haine ou pour soi escuser du mesfet .
Et pour ce  quant tel larrecin sont fet  la iustice doit prendre tous les soupeçoneus et fere mout de demandes pour sauoir s  il pourra fere cler ce qui est orbe  et bien les doit en longue prison et destroite tenir  et tous ceus qu  il aura soupeçoneus par mauuese renomee .
Et s  il ne puet en nule maniere sauoir la uerité du fet  il les doit deliurer se nus ne uient auant qui partie s  en uueille fere d  aus acuser droitement du larrecin .
Cil qui reçoite la chose emblee a escient et set qu  ele fu emblee  et cil qui la pourchace a embler  et cil par quel conseil ele est emblee et par quel consentement  et cil qui partist a la chose emblee tout ne fust il pas au larrecin fere  tuit cil sont coupable du larrecin aussi bien comme s  il i eussent esté et doiuent estre iusticié pour le fet quant il en sont ataint .
Cil est bien atains de receler larrecin contre qui il est prouué qu  il prist louier de garder a autrui ce qu  il sauoit qui estoit emblé a autrui persone qu  a celi qui li bailla  ou qu  il acheta a mendre pris la moitié qu  ele ne ualoit et bien sauoit que la chose estoit a autrui qu  a celi qui la uendoit  et pour ce doit il estre punis du fet .
Il est resons que cil soit coupables du larrecin qui en a fet fuir les bestes d  aucun en tel lieu que ses compains les puist embler ou qui donne lieu au larrecin fere  si comme se aucuns de ma mesnie euure l  uis as larrons  ou se aucuns est establis a garder mes biens quel qu  il soient et il fet lieu a escient as larrons pour embler les .
Et de ceste maniere de larrecin a l  en trouué pluseurs serians qui estoient establi a garder bois ou uiuiers ou garennes  et soufroient a escient que larron i fesoient damage par louier ou pour partir a aus au larrecin  et teus manieres de serians doiuent estre plus haut pendu qu  autres larrons pour ce que l  en se fioit en aus de la garde qu  il auoient promise .
Cil est fors lerres qui uent cuiure pour or  ou estain pour argent  ou pierre de uoirre pour pierre precieuse  car se teus maniere de larrecin pouoit courre sans estre iusticiés comme lerres  mout de gens pourroient estre deceu par ceus qui euurent d  or et d  argent et par autres .
Et pour ce cil qui uent teus choses doit dire la uerité de la chose qu  il uent  et de quel metal ou de quel matere ele est .
Et s  il en est trouués a mençonge  il doit estre iusticiés comme lerres  et pour ce dit on  
Marcheans ou lerres . 
Aucun larron sont qui n  osent fere le larrecin ne fere fere par persones soupeçoneuses mes il le font fere par les fius ou par les filles des preudommes a leur peres ou a leur meres pour ce que s  il sont perceu li pere et les meres s  en tesent pour la honte de leur enfans couurir et s  il ne s  en uuelent tere que toutes uoies il soient escusé pour ce qu  il sont sousaagié et en la poosté de leur peres et de leur meres
Mes ce ne uaut riens a ceus qui ce leur font fere car tout en soient li enfant deliure li receteur et cil par qui il le font doiuent estre iusticié pour le mesfet
Ne se fie nus de fere si uilaine chose comme de larrecin pour lignage ne pour autre chose car cil qui sont en aage de .
Xu. ans ou de plus s  il emblent soit a pere ou a mere ou a autres il ont deserui a estre iusticié comme larron tout soit ce que li aucun en ont esté deporté pour l  amour des peres et des meres
Nepourquant en tel cas puet auoir lieu misericorde si comme se li peres ou la mere sont riche et par mauuestié ou par angoisse sans le mesfet des enfans il ne leur uuelent donner leur soustenance et li enfant pour leur uiure prenent du leur pere ou du leur mere en cel cas en doit on auoir pitié s  il n  en porterent partie soufisant quant il se partirent de leur mainburnie car s  il auoient le leur folement aloué il n  ont pas a recouurer a leur peres ne a leur meres sans leur uolenté
Aucune fois auient il qu  aucuns prent la chose de son parent ou de son uoisin ou de son ami sans son seu et en derriere de lui si comme il auenroit que i  iroie en la meson d  un mien ami pour emprunter son cheual et ie trouueroie le cheual en l  estable et non pas le seigneur et ie par la fiance que i  auroie en li en menroie le cheual et cil qui li cheuaus seroit s  en courouceroit quant il le sauroit et me uourroit suir de larrecin si comme il auient que l  en cuide tel son ami qui ne l  est pas se teus cas auient l  en doit mout regarder s  il auoit entre nous deus semblant d  amour ou compaignie si comme s  il me presenta onques l  aide de lui ne de ses choses et par quel reson ie me fioie tant en li et se l  en i uoit familiarité il ne doit pas estre oïs de la poursuite du larrecin contre moi pour ce que l  en doit croire que ie ne pris pas la chose par courage de larrecin
Nepourquant pour soi oster de toute soupeçon il est bon que cil qui prenent le prengnent a la ueue ou a la seue de sa mesnie ou de ses uoisins
Et comment qu  ele soit prise se cil ueut qui la chose est il puet rauoir sa chose et en puet celi trere en damage de l  amende d  autrui chose prise sans son congié laquele amende est de .
LX. s. car ele puet estre tournee a nouuele dessaisine
Et pour ce se doit on bien garder en qui l  en se fie tant que l  en prengne sans son congié sa chose
Chascuns puet poursuir le larron qui est saisis et uestus soit de sa chose soit de l  autrui soit en sa iustice soit en l  autrui et arester loi et prendre en quel que lieu qu  il le truist hors de lieu saint et baillier loi a la iustice du lieu car c  est li communs pourfis que chascuns soit serians et ait pouoir de prendre et d  arester les maufeteurs ne la iustice en qui terre la prise est fete n  en empire pas ainçois en esclarcist car a lui en apartient la iustice et l  execucions du mesfet
Mes autrement est de ceus qui ne sont pas saisi ne uestu car se aucuns le ueut acuser de larrecin il le doit acuser par deuant le seigneur dessous qui il est couchns et leuans s  il a arestance car s  il n  a point de certain lieu la ou il demeure si comme mout de gent qui n  ont point d  arestance cil en qui iustice il est arestés pour li suir de uilain cas en doit auoir la connoissance
Nus ne puet autrui suir de larrecin se la chose ne li a esté emblee ou s  il n  a damage en ce qu  autres la perdi ou s  il n  est pris saisis du larrecin si comme il est dit dessus
Il a bien damage se la chose emblee li estoit prestee par quoi il la puet suir car s  il ne queroit qu  il la reust il conuenroit qu  il restorast le damage a celi qui li presta
Et si i a bien damage s  il est oirs de celi qui la chose perdi car ele li puet uenir et si i a bien damage se la chose li estoit baillie a garder et il ne perdi fors ce qu  il auoit en garde car il est tenus a rendre la a celi qui en garde li bailla puis qu  il ne perdi riens du sien et pour ce puet il suir le larron en tous teus cas
Mes se cil qui la chose li presta ou bailla en garde ueut poursuir le larron de la chose qu  il bailla en la main d  autrui fere le puet et si tost comme il le poursuit du larrecin cil a qui la chose fu baillie en garde ou prestee est deliures car il ne puet pas l  un poursuir de chose prestee ou baillie en garde et l  autre de larrecin d  une meisme chose
Ainçois se doit tenir au commencement au quel il li plera ou poursuir celui a qui la chose fu prestee ou baillie ou celui qui a celi qui ele fu baillie l  embla
Se une chose est louee a aucun et ele est emblee la poursuite en apartient a celi qui la loua car il est tenus a rendre la chose qui li fu louee o tout le louage qui fu conuenanciés
Nepourquant s  il ne l  a de quoi rendre cil qui la chose li loua la puet poursuir ou qu  ele soit alee soit par larrecin ou en autre maniere car chascuns a lieu de demander ce qui doit estre sien a celui qui le tient et cil qui le tient s  il l  a d  autrui main que de celui qui le chalenge quiere son garant et comment il le doit querre il est dit ou chapitre qui parole de porter garantise
Se aucuns tient un larron en prison ou il l  en mene pris et on li brise sa prison ou l  en li resqueut a force par quoi li lerres eschape cil qui la prison brisierent ou qui la rescousse firent doiuent estre pendu car il tolirent droite iustice a fere et aussi entendons nous des rescousses et des prisons qui sont brisiees pour ceus sauuer de mort qui par droit ont mort deseruie et aussi de ceus qui abatent les fourches et qui despendent les pendus
Ci fine li chapitres des larrecins
Ci commence li .
XXXII. chapitres de cest liure liqueus parole de nouuele dessaisine et de force et de nouuel trouble comment l  en en doit ouurer et de l  obeïssance que l  ostes doit a son seigneur
Après ce que nous auons parlé de pluseurs mesfès et des cas de crime et d  autres et de la ueniance qui apartient a chascun mesfet il est bon que nous parlons en cest chapitre ci après d  autres manieres de mesfès seur lesqueus li rois a establi nouuele uoie de iusticier et nouuele ueniance contre ceus qui les font
Et cil mesfet de quoi nous uoulons traitier sont deuisé en .
III. manieres c  est a sauoir force nouuele dessaisine et nouuel tourble
Si desclerrons queus chose est force et queus chose est nouuele dessaisine et queus chose est nouueaus tourbles et comment l  en se doit plaindre de ces .
III. choses ou de chascune a par soi quant l  en a mestier et si dirons comment cil qui tienent le lieu le conte en doiuent ouurer selonc l  establissement le roi
Nouuele dessaisine si est se aucuns en porte la chose de laquele i  aurai esté en saisine an et iour pesiblement
Pour ce se ie tieng la chose ou uueil esploitier de laquele i  aurai esté an et iour en saisine pesiblement et on la m  oste de ma main ou de la main a mon commandement ou l  en me ueut oster la chose a grant plenté de gent ou a armes si que ie n  i ose estre pour paour de mort en tel cas ai ie bonne action de moi plaindre de force et de nouuele dessaisine
uous poués ueoir que nule tele force n  est sans nouuele dessaisine mais nouuele dessaisine est bien sans force si comme il est dit dessus
Nouueaus tourbles si est se i  ai esté en saisine an et iour d  une chose pesiblement et on se m  empeeche si que ie n  en puis pas ioïr en autel maniere comme ie fesoie deuant tout soit ce que cil qui le m  empeeche n  en port pas la chose
Aussi comme se l  en oste mes uendengeurs ou mes ouuriers d  une uigne ou d  une terre dont i  aurai esté en saisine an et iour ou en assés d  autres cas semblables ce sont nouuel tourble et me puis plaindre et ai bonne action de moi plaindre si que la chose me soit mise arriere en pesible estat
De ces .
III. cas de nouuele dessaisine de force et de nouuel tourble est il ordené et establi comment on en doit ouurer par une nouuele constitucion que li rois a fete en la maniere qui ensuit
Se aucuns se plaint d  aucune nouuele dessaisine s  il est gentius hons il doit estre aiournés a quinzaine et s  il est hons de poosté il doit estre aiournés d  ui a demain et li aiourné doiuent uenir sans contremander
Adonques doit cil fere son claim en ceste maniere
Sires ues ci
Pierre qui m  a dessaisi de nouuel de tel chose et la doit nommer de laquele i  auoie esté en saisine an et iour pesiblement S  il le connoist ie requier a estre resaisis S  il le nie ie l  offre a prouuer
Et se la chose li fu ostee a force il puet metre la force en son claim aueques la nouuele dessaisine
Et se l  en ne li fist force ne l  en n  en porta pas la chose mes l  en li empeecha si qu  il n  en pouoit user en la maniere de deuant il doit fere son claim seur nouuel tourble
Quant li clains est fes li cuens doit contraindre la partie a connoistre ou a nier
Mes tant i a de delai que s  il ueut il aura iour de ueue et au iour de la ueue li cuens doit enuoier et s  il trueue le lieu dessaisi il le doit fere resaisir tout a plein auant qu  il en oie nules des defenses au defendeur et le lieu resaisi il doit tenir les choses en la main le conte et puis connoistre de la nouuele dessaisine au iour après la ueue
Se cil qui se deut puet metre en uoir par la connoissance de son auersaire ou par prueues s  il li est nié qu  il auoit esté en saisine an et iour pesiblement de la chose dont il est dessaisis il doit estre resaisis tout a plein et cil qui le dessaisi le doit amender au conte de .
LX. s.
Et s  il ne le puet prouuer ou le defenderes met bonnes resons auant par quoi il n  i a nule nouuele dessaisine il chiet en autel amende et dechiet de sa querele
Quant ples de nouuele dessaisine est faillis cil qui pert la saisine puet fere raiourner seur la proprieté celi qui en porte la saisine mes que ce soit dedens l  an et le iour que la saisine li fu bailliee et s  il lesse passer l  an et le iour il a renoncié a la proprieté et ne l  en puet on iamès riens demander
Se chascune partie dit qu  il est en la derraine saisine d  an et de iour pesiblement prueues doiuent estre oïes de chascune partie et qui mieus prueue il en doit porter la saisine
Mes hons ou cil qui de moi tient ne se puet plaindre de moi de nouuele dessaisine pour chose que ie prengne ne ne saisisse en chose qu  il tiegne de moi car entre seigneur et tenant n  a point de nouuele dessaisine pour ce que par mout de resons puet li sires prendre et saisir en ce qui est de lui tenu
Donques cil qui se plaint de nouuele dessaisine de son seigneur de qui il tient la chose il l  amende au conte de .
LX. s. et est renuoiés en la court de son seigneur pour prendre droit s  il li ueut demander par autre uoie que par uoie de nouuele dessaisine
Qui se ueut plaindre de force de nouuele dessaisine ou de nouuel tourble il se doit plaindre auant que l  ans et le iour soit passés puis la dessaisine
Et s  il lest l  an et le iour passer l  actions qu  il auoit de nouuele dessaisine est anientie et ne puet mes pledier fors seur la proprieté L  amende de nouuele dessaisine qui en est atains est tout autele au gentil homme comme a l  homme de poosté c  est assauoir de .
LX. s.
Se la chose de quoi l  en se plaint de nouuele dessaisine de force ou de nouuel tourble desire haste de iustice si comme se l  en soie mes bles ou uendenge mes uignes ou fauche mes prés ou coupe mes bois si tost comme il est denoncié au conte il doit prendre la chose en sa main et esploitier sauuement et puis demener le plet de la nouuele dessaisine en la maniere que i  ai dit dessus
Se aucuns me defent a qui ie ne sui pas tenus a obeïr que ie ne lieue ne esploite aucune chose ie n  ai pas action de nouuele dessaisine enuers li car ie ne doi pas lessier a esploitier pour sa defense de ce de quoi ie sui en la saisine
Cil qui tient autrui terre a ferme de grain ou de deniers a certains tans se li tans est passés et ie me remet en ma terre il ne se puet pas plaindre de moi de nouuele dessaisine
Et aussi s  il l  a par reson d  eritage qu  il ait engagié a annees et les annees sont hors et ie rentre en la chose il n  a pas action de nouuele dessaisine contre moi car male chose seroit se cil qui tient mon eritage a muiage ou par reson d  engagement après son tans passé pouoit aquerre saisine contre moi
Mes se ie li oste la chose le tans durant de sa ferme ou de son engagement il a bien action de nouuele dessaisine contre moi
Mes serians qui a leuee et mainburnie ma chose en mon non se ie li oste ma chose et ie li oste le pouoir de ma chose receuoir il n  a pas action contre moi de nouuele dessaisine
En aucun cas me puis ie bien plaindre de nouuele dessaisine tout soit ce que ie n  aie pas esté en saisine de la chose dont ie me plaing an et iour si comme se ie sui en saisine d  un cheual ou d  une autre beste ou de deniers ou de mueble queus qu  il soit ou d  aucune despueille que i  aie gaaignie et labouree en mon non sans autorité d  autrui se l  en m  oste aucune de ces choses et ie la requier i  en doi estre resaisis et chiet cil en amende
Mes moi resaisi se cil qui la m  osta prueue la chose a sieue il la raura
Et par ce puet l  en entendre que l  en puet bien estre resaisis par coustume de tel chose que l  en en porteroit après la hart si comme se l  en auoit la chose de quoi on est resaisis mautolue ou mal emblee et il est prouué clerement
Une fame qui tient en douaire se l  en la despueille de son douaire se puet bien plaindre de nouuele dessaisine tout soit ce contre l  oir a qui la chose uenroit se la fame estoit morte car il n  i a riens tant comme ele uiue
Uns cheualiers proposa contre un autre cheualier qu  il auoit retenu en sa uile de nouuel un sien oste liqueus ostes auoit manu dessous li par la reson de s  ostise un an et un iour et s  en estoit partis sans ce qu  il n  auoit sa masure donnee uendue quitiee ne lessié oste dedens ainçois l  auoit lessiee toute gaste et toute uuide par quoi il requerroit qu  il fust contrains a ce qu  il renuoiast son oste couchant et leuant dessous li si comme il auoit esté tant qu  il eust fet enuers li de s  ostise ce qu  il deuoit A ce respondi li cheualiers qu  il n  estoit pas tenus a ce fere car il loisoit a chascune franche persone a aler manoir quel part qu  il li plest et a lessier s  ostise au seigneur pour les rentes par quoi il uouloit qu  il demourast dessous li comme ses ostes tant comme il li pleroit
Et seur ce se mistrent en droit a sauoir mon s  il li renuoiast ou non
Il fu iugié qu  il li renuoieroit couchant et leuant dessous li et qu  il ne le pouoit receter deuant qu  il auroit fet son deuoir de s  ostise uers son seigneur ou par quitance ou par uente ou par don ou par eschange
Mes ces uoies ne puet defendre li sires a son oste puis qu  il est ses frans ostes sans seruitude
Et fu encore dit a cel iugement fere si comme il auoient oï tesmoignier a leur peres et a leur taions que ceste concordance fu fete entre le conte
Raoul de
Clermont et ses hommes de la conteé de
Clermont pour ce que li cuens
Raous auoit fet crier ou lieu de
La
uile
Nueue franches masures et a petites rentes et les donnoit a ceus qui i uourroient abiter franchement et usage en bois sec en la forest de
Hes
Et pour la franchise et l  aisement li oste de ses hommes i uenoient sans fere enuers leur seigneurs ce qu  il deuoient de leurs masures ainçois les lessoient gastes
Si en furent plaintif li homme au conte
Raoul leur seigneur et adonques il fu acordé entre leur seigneur et aus qu  il ne pourroient receter les ostes li uns de l  autre deuant qu  il auroient fet de leur ostises leur auenant a leur seigneurs si comme il est dit dessus
Chascuns doit sauoir que puis que i  ai aiourné mon oste ou que ie le tieng en plet par deuant moi il ne puet lessier m  ostise l  aiournement ou le plet pendant ainçois conuient qu  il se deliure auant du plet ou de l  aiournement qu  il a par deuant nous soit contre moi soit contre autrui et puis quant il est en sa deliure poosté sans plet et sans iour il puet aler manoir la ou il ueut mes qu  il face de s  ostise ce qui est dit dessus L  en ne puet pas par nostre coustume contraindre son oste a ce qu  il doint ou qu  il plege s  il ne lui plest mes on le puet contraindre a paier les cens et les rentes qu  il doit de sa masure
Et en aucuns lieus est il que l  en puet prendre en chascun ostel une coute pour les souruenans mes ce n  est pas partout et pour ce ou cas de la coute prendre on en puet user es lieus ou l  en en a usé pesiblement et es autres lieus non
Chascuns sires puet prendre ses ostes a son besoing pour son cors ou pour sa meson garder dedens le fief dont les ostises sont mouuans et autre part non
Et s  il les mene hors du fief par leur uolenté pour son besoing il doit a chascun a pié .
uIII. d. pour sa iournee ou .
II. s. s  il estoit a cheual
Nepourquant il ne sont pas tenu a issir hors du fief s  il ne uuelent s  il n  est ainsi que li cuens semoigne ses hommes et qu  il leur commant qu  il aient leur ostes en certain lieu dedens la conteé car en cel cas ne se pueent escuser li oste le conte ne li oste des sougiès qu  il n  i uoisent
En aucuns lieus est il dedens la conteé que li oste d  aucun doiuent par an certaine somme d  argent par reson de taille aueques leur cens et leur rentes
Mes nous ne sauons nule part en la conteé ou l  en les puist taillier a uolenté si comme on fet en mout de païs
Mes quant il doiuent par la reson de leur fres communs et de leur aisemens et il i a contens au paier li sires puet asseoir seur chascun selonc son auenant
Aucune fois auient qu  aucuns est plaintius de nouuele dessaisine et prueue qu  il a esté dessaisis de nouuel si qu  il conuient qu  il soit resaisis et après cil qui dessaisi auoit et a resaisi a bien action de soi plaindre de nouuele dessaisine de celui meisme qu  il a resaisi par iugement et de la chose meisme dont la resaisine est fete
Et ueons comment car aucunes gens cuideroient quant ples a esté de nouuele dessaisine et cil qui se plaint est resaisis qu  il n  i puist iamès auoir plet de nouuele dessaisine mes si fet en aucuns cas et dirons comment
Pierres estoit entrés en une terre ou mois de mars et la fist areer et semer pesiblement et quant uint a l  aoust et il cuida l  aueine soier et i estoient si ouurier adont uint
Iehans et en osta les ouuriers du dit
Pierre et contre son gré et i mist les siens ouuriers et en porta l  aueine
Adonques fist
Pierres aiourner
Iehan seur nouuele dessaisine et quant il uindrent en court
Pierres requist a estre restablis de l  aueine que
Iehans en auoit portee laquele il auoit areée et semee et labouree pesiblement et i estoit entrés pesiblement A ce respondi
Iehans qu  il li connoissoit bien que
Pierres auoit la terre labouree et semee et entrés ou soier mes a tort l  auoit fet si comme il disoit car la terre estoit sieue mes il n  i estoit pas entrés par li par quoi il ne uouloit pas estre tenus a li resaisir ne restablir et meismement pour ce que
Pierres ne disoit pas qu  il eust esté en saisine an et iour par quoi il ne pouoit demander saisine comme il fust apareilliés de prouuer que l  eritages fust siens
Et seur ce se mistrent en droit se
Pierres seroit restablis ou non
Il fu iugié que
Pierres seroit resaisis et restablis de l  aueine laquele il auoit labouree pesiblement tout n  eust il pas esté en saisine an et iour
Et par cel iugement puet on ueoir que de quel que chose ie soie en saisine et quel saisine que ce soit soit bonne ou mauuese et de quel que tans que ce soit soit grans ou petis qui m  oste de cele saisine sans iugement ou sans iustice ie doi estre resaisis auant toute euure se ie le requier
Donques s  il auenoit qu  uns lerres eust emblé aucune chose et cil qui la chose seroit la tousist au larron sans iustice et li lerres requeroit a estre resaisis auant toute euure il le resaisiroit et puis li conuenroit trouuer bon garant de la chose ou il seroit iusticiés du mesfet
Or ueons comment cil qui est tenus a resaisir par iugement se puet puis plaindre de nouuele dessaisine de celui qu  il a resaisi et de ce meisme dont il l  a resaisi
Quant
Iehans eut resaisi de l  aueine dessus dite et aempli le iugement il fist
Pierre aiourner qui resaisis estoit seur nouuele dessaisine et proposa contre li qu  a tort et sans cause estoit entrés en la saisine et en la possession de son eritage et sans saisine de seigneur et de nouuel puis un an et un iour par quoi il requeroit que cele saisine fust ostee au dit
Pierre et baillie au dit
Iehan comme a celui qui auoit esté en la derraine saisine d  un an et un iour et dusques au iour qu  il entra en la terre labourer et semer A ce respondi
Pierres qu  il auoit pledié au dit
Iehan de cele meisme chose et seur nouuele dessaisine et li auoit esté deliuree la saisine par iugement par quoi il ne uouloit estre tenus a fere nule resaisine ne a respondre se ce n  estoit au plet de la proprieté quant il seroit seur la proprieté aiournés
Et seur ce se mistrent en droit
Il fu iugié que
Pierres respondroit au claim que
Iehans auoit fet contre li car pour ce se
Pierres auoit esté resaisis de ce dont il auoit esté trouués en saisine et il n  auoit pas maintenu la saisine d  un an et d  un iour entierement ne demeure pas que
Iehans qui maintenoit sa saisine d  un an et d  un iour entierement ne se peust plaindre de nouuele dessaisine de
Pierre qui derrainement estoit en la saisine entrés et n  i auoit pas esté an et iour
Tout ainsi comme il se conuient plaindre de nouuele dessaisine dedens l  an et le iour qu  ele est fete ou l  en ne seroit pas puis oïs tout aussi qui se ueut plaindre que force li ait esté fete ia soit ce qu  il n  i aioute pas nouuele dessaisine en son claim doit il fere sa plainte dedens l  an et le iour que la force li a esté fete ou il n  en doit pas puis estre oïs se ce n  est seur la proprieté de la chose et le peril de la force mis hors
Se l  en me ueut ma chose esforcier ie la puis bien rescourre a force se la force en est moie mes que ce soit presentement quant l  en me ueut la force fere et que ce ne soit contre le seigneur qui de la chose me puet iusticier
Mes se i  atent tant que l  en ait ma chose en portee par force ie ne l  ai pas a repourchacier par force mes par iustice et requerre que drois me soit fes et ma chose rendue
Male chose seroit se l  en me toloit mon cheual ou uouloit tolir et ie auoie pouoir du rescourre se ie ne le pouoie rescourre sans estre iusticiés de la iustice
Mes se la force n  est pas moie si qu  il m  est tolus et en est li toleres en saisine ie ne le doi pas aler retolir mes arester le puis fere par iustice et moi plaindre de la toute
Et se li cheuaus est conneus a miens il me doit estre rendus ou se ie le prueue ne l  en ne doit nus gages receuoir en tel cas car se li toleur et li robeur pouoient uenir a gages de leur mesfès il s  ameroient mieus a combatre qu  a estre pendu sans bataille pour esperance d  eschaper et male chose seroit qu  il me conuenist combatre pour mon cheual qu  il m  auroit esté tolus et que l  en sauroit communement qu  il seroit miens
Nepourquant cil a qui ie metroie sus la toute pourroit alliguier tel cause et estre de si bonne renomee que seur la prueue de la cause qu  il alligueroit pourroient cheoir li gage si comme s  il me metoit sus que ie li eusse uendu ou donné pour son seruice ou presté et ie ne pouoie la toute prouuer et ie li nioie le don le prest ou la uente bien en pourroit uenir a gages
Et tout autel que nous auons dit du cheual entendons nous des autres choses tolues ou esforcies
Il souloit estre quant aucuns gentius hons qui auoit iustice en sa terre prenoit seur un autre gentil homme que cil seur qui l  en prenoit ne raloit pas tant seulement querre la chose qui lui auoit esté tolue ou esforciee mes quanqu  il pouoit trouuer du gentil homme qui ce li auoit fet en sa terre ou en la terre de celi qui ce li auoit fet
Et pour ce que c  estoit droitement esmouuemens de guerre et de morteus haines tel contregagement sont defendu du pouoir et de l  autorité nostre souuerain le roi de
France
Et est l  establissemens teus que se ie me dueil de ma chose que l  en m  a tolue ou esforciee et ie la uois requerre par force ou autre chose de celi qui ce m  aura fet ie sui tenus a lui resaisir par la reson de la contreprise et a lui rendre son damage que ie li auroie fet en contreprenant
Et si sui cheus en l  amende le roi pour ce que ie sui alés contre son establissement laquele amende se ie sui gentius hons est de .
LX. lb. et se ie sui hons de poosté de .
LX. s.
Et nepourquant l  amende n  est pas si taussee que se li rois uoit qu  aucuns de ses barons ou de ses nobles hommes puissans de son roiaume face teus contregagemens qu  il n  en puist bien plus grosse amende leuer car de tant comme li hons est plus fors et plus puissans de tant fet il plus grant despit au roi quant il ua contre l  establissement que li rois a fet pour le commun pourfit de son roiaume
Aucune fois auient il que cil qui font aiourner seur nouuele dessaisine quant ce uient a leur claim fere metent tout ensemble en leur claim nouuele dessaisine et proprieté si comme se
Pierres dit que
Iehans l  a dessaisi de nouuel de l  eritage dont il auoit esté en saisine an et iour et puis dit .X. ans .
XX. ans ou de tel tans que la chose li est aquise par longue teneure
Et quant teus cas auient li ples doit estre demenés selonc ce que l  en doit demener plet de proprieté c  est a dire que
Iehans qui fu aiournés seur nouuele dessaisine et fu toutes uoies trouués en pesible saisine de la chose aura les delais que coustume donne en plet de proprieté et aura
Pierres renoncié a l  establissement que li rois a fet de nouueles dessaisines pour ce qu  il fonda le plet seur la proprieté S  il auient qu  aucuns plede tant seulement seur saisine et il gaaigne la saisine par iugement et cil qui pert la saisine le fet raiourner seur la proprieté et la gaaigne par iugement l  eritages li doit estre rendus aussi bons et aussi soufisans comme il estoit quant la saisine fu gaaignie contre li
Et se cil qui gaaigna la saisine leua aucune chose de l  eritage le plet pendant de la proprieté il doit rendre toutes les leuees qu  il fist puis le iour qu  il fu aiournés seur la proprieté tout fust ce qu  il eust gaaignie la saisine par iugement car l  en gaaigne souuent saisine tout soit ce que l  en n  ait point de droit ou tresfons de l  eritage
Et quant il apert que l  en n  auoit point de droit en tenir loi dont apert il que ce qui fu leué fu leué a tort
Ne iugemens de saisine ne fet point de damage a celi qui le pert fors en tant qu  il plede dessaisis dusques a tant que ses drois est conneus par iugement et quant il ra la saisine par son droit adonques puet il demander les arrierages qui furent leué a tort
Et ce que nous auons dit de rendre teus arrierages ueismes nous passer par iugement en l  ostel le roi
Ici fine li chapitres de nouuele dessaisine et de force et de nouuel tourble
Ci commence li .
XXXIII. chapitres de cest liure liqueus parole que ce qui est fet par force ou par tricherie ou par trop grant paour ne fet pas a tenir
Tuit li damage qui sont fet par force ou par tricherie doiuent estre rendu quant la force ou la tricherie est prouuee soit en court laie ou en court de crestienté teus damages comme l  en puet prouuer soufisaument que l  en eut par la reson du fet car les despens qui sont fet ou plet ne rent l  en pas par la coustume de la court laie mes en la court de crestienté les rent cil qui enchiet de quel que cause que ce soit
Li pleges ouura tricheressement qui bailla ses gages pour son deteur et après fist contraindre celui qui le mist en pleges qu  il li rendist .C. lb. pour ses gages et après il fist tant a celui a qui il auoit baillié les gages qu  il les reut pour .
LX. lb.
Et quant cil qui en plege le mist le seut il uout rauoir .
XL. lb. des .C. lb. qu  il li auoit baillies car il aparoit qu  il n  estoit damagiés pour li que de .
LX. lb. puis qu  il reut ses gages pour tant pour tous despens et pour tous empiremens et li pleges uouloit maintenir que les .C. lb. li deuoient demourer pour ce qu  il disoit que li gage li eussent bien tant ualu ou tans que li deteres les tint comme as .
LX. lb. monte et pour ce que li gage auoient esté tant gardé qu  il estoient forgagié et en pouoit li deteres fere sa uolenté et s  il auoit fet son bon marchié il ne uouloit pas que li pourfis fust a autrui
Nepourquant ses resons ne li ualurent riens ainçois conuint qu  il rendist les .
XL. lb. des .C. lb. qu  il auoit leuees car nus pleges ne doit enrichir de ce dont il est pleges ou damage de celui qui en plege le mist mes tant seulement estre desdamagiés et remis ou point qu  il estoit quant il deuint pleges L  en ne doit pas oïr toutes persones en plet de tricherie
Car se li fius ueut pledier a son pere ou a sa mere en aus metant sus tricherie ou li serians a son seigneur tant comme il est en son seruice ou li hons de fief a celui a qui il est hons tant comme il est en son homage ou li sires contre le franc homme ou li escommenié ou li pariure ou cil qui sont ataint de uilain cas de crime tout soit ce qu  il en fissent pes contre persones qui sont deliures de tous teus cas ou cil qui sont disfamé contre ceus qui sont de bonne renomee toutes teus manieres de gens ne sont pas a oïr en plet de tricherie li un pour ce qu  il sont en si uilain point qu  il semble que il meisme soient en l  estat de tricherie et li autre pour les obeïssances qu  il doiuent a leur peres et a leur meres et a leur seigneurs
Se aucuns est atains de tricherie l  en doit regarder le cas pour quoi la tricherie fu fete s  ele fu fete pour eritage ou pour mueble ou pour autrui deseriter ou pour autrui fere despit ou uilenie ou pour cas de crime et selonc ce que li cas est grans l  en doit punir celui qui est atains de la tricherie et fere rendre les damages qui par la tricherie furent fet
Et nous nous acordons se la tricherie fu fete pour autrui deseriter ou pour porter faus tesmoins ou pour cas de crime que l  amende soit a la uolenté du seigneur de l  auoir
Et se uilains fes auint par la tricherie pour lequel cas li feseur doiuent receuoir mort cil par qui tricherie ce fu fet en doit porter autel peine comme cil qui le firent car poi de disference a entre tricheeur et traiteur
Car li tricheres ueut couurir sa tricherie souuent auient par beles paroles et souuent auient qu  il la pourchace si traitrement et si malicieusement que l  en ne puet auoir tesmoins contre li
Cil qui est acusés de tricherie se puet bien defendre contre celui qui l  acuse par gages de bataille par nostre coustume s  il li plest ou s  il li plest il puet debouter celi qui l  acuse par ce qu  il est persone qui ne puet acuser de tricherie se ce sont des persones qui sont dites ci dessus ou se ce sont clerc qui uueillent acuser homme lai pour ce qu  il ne puet entrer en gages ou se c  est fame qui ait mari et ele sans l  autorité de son mari uueille acuser de tricherie ou procureres pour autrui car procureres ne puet acuser de tricherie se ce n  est en defendant sa querele mes en defendant la querele son mestre puet il dire que la chose fu fete tricheressement par quoi il ne ueut pas qu  ele tiegne et quant il aura ce dit iours li doit estre donnés d  amener son mestre pour sauoir s  il uourra poursuir droitement en sa persone le plet de la tricherie que ses procureres mist auant et s  il le ueut poursuir li ples tient et s  il ne ueut il reuienent au plet en l  estat qu  il estoit quant li procureres proposa la tricherie et adonques li procureres doit amender la uilenie qu  il dist en court a partie que ses mestres ne uout pas poursuir mes l  amende n  est fors autele comme cele de lait dit
Se ie conuenance aucune chose ou donne pour ce que mi anemi estoient entré en ma terre pour moi uenir prendre en ma meson bien le puis redemander car i  ai action de paour resnable s  il est ainsi que mi anemi fussent tant que ie ne me peusse defendre d  aus pour foible meson ou pour ce que i  eusse peu de gens en ma meson
Car se ma mesons estoit bonne pour moi defendre et ie par defaute de cuer ne m  osai defendre ie ne m  acort pas que ie raie ce que ie donnai puis que l  en n  auoit pas mise la main a moi ne a ma meson car cil qui est assaillis se puet et doit defendre
Force est bien fete sans main metre si comme aucuns ne ueut esforcier mon blé ou mon uin ou mes autres choses et il uient a armes et il me trueue desarmé et en non pouoir de rescourre et me dit se i  i met la main qu  il me mehaignera ou ocira se ie pour ceste paour i lesse a metre la main et il en porte ma chose bien me puis plaindre de force et se i  en donnai aucune chose en ce point pour la sauueté de mon cors ou pour le mien sauuer redemander le puis et le doi rauoir car il apert que ie le fis par paour
Tout soit il ainsi que li gentil homme par nostre coustume puissent guerroier et ocire et mehaignier li uns l  autre hors de triues et hors d  asseurement pour ce ne pueent il pas prendre li uns de l  autre ne ardoir li uns seur l  autre
Ainçois s  il prenent li uns seur l  autre par la guerre il doit estre conté pour roberie et s  il ardent li uns seur l  autre il mesfont as seigneurs de qui les choses sont tenues par quoi il sont tenu a restorer le damage au souueraïn en quel terre il uienent et a li amender de l  amendée de .
LX. lb.
Mes arsion fere ou roberie hors de tans de guerre en porte plus grant peine car li cors en desert a estre iusticiés mes ceste peine oste la guerre et condamne tant seulement au damage rendre et a l  amende dessus dite L  en apele tricherie tout ce qui est fet a escient par mençonge que l  en ueut afermer pour uerité pour autrui greuer tout soit il ainsi que l  en ne mete pas en son pourfit ce qui par la tricherie est gaaignié
Et quant a
Dieu entre tricherie et larrecin a poi de disference mes il auient a la fois qu  aucuns fet aucune chose et semble qu  il la fet par tricherie nepourquant il n  i entendi nul mal au fere ainçois cuidoit bien fere
Et pour ce que c  est fors chose a entendre que l  en ait fet tricherie a escient se suefre l  en de tenir tricherie pour larrecin
Ci fine li chapitres de force et de tricherie 