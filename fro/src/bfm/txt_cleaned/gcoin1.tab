
Ci commence li prologues seur les myracles
Nostre
Dame que
Gautiers prieus de
ui moines de
Saint
Mart translata A la loenge et a la gloire
En ramembrance et en memoire
De la roïne et de la dame
Cui ie commant mon cors et m  ame A iointes mains soir et matin
Miracles que truis en latin
Translater uoel en rime et metre
Que cil et celes qui la letre N  entendent pas puissent entendre
Qu  a son seruise fait boen tendre
Tuit li saige doiuent sauoir
Qui bien la sert qu  il fait sauoir
Qui ne la sert mout petit s  aime
Car de toz biens est ce la saimme
La douce dame bien aprise
Por qu  ai ceste matere enprise A traitier si bien la m  apregne
Que boen essample aucuns i pregne
Et qu  ele gre m  en daint sauoir
Autre loier n  en quier auoir
Montez seroit en haut degré
Qui la porroit seruir a gre
Si myracle sunt tant piteuz
Tant boen tant douz tant deliteuz
Tant sauoreuz et tant eslit
Qu  el reciter ai grant delit
Souent m  i uois mout delitant
Escriture dist de li tant
Que chascons se doit deliter
En quanqu  est de li reciter
Sade et douz est quanqu  est de li
Si douz myracle enseueli
Dedens la letre ont trop esté
Mais se uiure puis un esté
Des plus biaus en uolrai fors metre
Tout mot a mot si com la letre
Et l  escriture le tesmoigne
La mere
Dieu tel sens me doigne
Ou aucun bien puisse puisier
Ma poure scïence espuisier
Et essorber assez tost puis
Se i  en son parfont puis ne puis
Qu  espuisier ne puet nus puisieres
Tant soit espuisans espuisieres C  est mers c  onques nus n  espuisa
ueez son nom M et puis A R et puis I puis A et puis
Mers trouerés ne mie puis
Marie est mers que nus n  espuise
Plus i trueue qui plus i puise
Ne m  estuet pas bourdes ataindre
Ne mensoignes trouer ne faindre
Por defaillance de matere
Car en tant liuz fait la
Dieu mere
Tant myracle et tante merueille
Touz li mondes s  en esmerueille
Bien seit chascuns c  en est la uoire
Que la glorïeuse de gloire
Puet asez plus c  on ne puet dire
Qui de ce me uolroit desdire
Ne seroit mie crestïens
Mais aubiiois ou arrïens
Li pooirs
Dieu est touz sa mere
Com a seignor et com a pere
Souent li deprie et demande
Et a la fois li recommande
Com a celui qu  ele norri
Souent m  auient que ie sorri
De mautalent d  ardeur et d  ire
Quant i  oi a aucun buisnart dire
Que les myracles ne croit mie
De ma dame sainte
Marie I  en desenis tous quant ie l  oi
Comment feroit por saint
Eloi
Por saint
Ioce ou por saint
Romacle
Li rois dou ciel nul haut miracle S  il nel faisoit por la pucele
Qui l  alaita de sa mamele
Quant por les autres ne fine onques
Qui me dira que fera donques
Por la puissant dame celestre
Qui ior et nuit siet a sa destre
Que fera donques por la dame
Qui l  esmeraude est et la gemme
Qui tant est pure clere et fine
Que tout le monde renlumine
Cil qui ce dist n  est pas creans
Mais herites et mescreans
La mere
Dieu puet asez plus
Que tuit li saint del ciel lasus
Ele est la flors ele est la rose
En cui habite en cui repose
Et ior et nuit
Sains
Esperis
Bien est dampnés bien est peris
Et dyables bien le deçoit
Qui ses myracles ne reçoit C  est la douçours c  est la rousee
Dont toute riens est arousee C  est la dame c  est la pucele
En cui sains flans fist cambre et cele
Cil qui pour nous morut en crois C  est la fontainne c  est la dois
Dont sort et uient misericorde
Douçours pitiez pais et concorde C  est li tuiaus c  est li conduis
Par ou tous biens est aconduis C  est la roïne des archangles C  est la pucele a cui li angles
Le haut salu dist et porta
Qui touz depors nos aporta
Onques ne fu fame formee
De touz biens fust si enformee
Et por ce prist en ses flans forme
Cil qui tout fait et qui tot forme
Mout est s  amors bone a aquerre
Dame est en ciel dame est en terre
Dame est en air dame est en mer
Trestoz li mons la doit amer
Conceüz fu d  eüreuse eure
Qui bien la sert et bien l  onneure
Adés celui tient par la main
Qui bien la sert et soir et main
Et s  il chancele ne foruoie
Tost le ra mis a droite uoie
De tous periuz l  eschiue et garde
Qui bien parfondement i garde
Deceüs est trop laidement
Qui ne la sert deuotement
Qui ne la sert ne s  aimme preu
Car de li uiennent tuit li preu
Grans preus nos en uint ce me sanble
Quant nous deliura tous ensanble
Del grant outraige et del forfait
Qu 
Eue en la pomme auoit forfait
Petit deuons
Euain amer
Quant ele morst le mors amer
Qu  achatons tant amerement
Cil qui l  apele mere ment
Car marastre fu mout amere
Mais la pucele est nostre mere
Qui en ses flans le roi porta
Qui en morant mort amorta
Qu 
Eue a nous mordre auoit amorse
Par la pome qu  ele eut demorse
Del mors
Euain uint la morsure
Dont nous eüst toz mors mors sure
Se
Diex ne fust qui par sa mort
De nous mordre l  a desamort
Eue est amere et enfielee
Marie douce et enmielee
Li nons d 
Euain uers le
Marie
En la bouche mout me uarie
Moi sanble bien quant nom
Euain
Que tout en aie le cuer uain
Comment que die
Euain ou
Eue N  i truis douceur saueur ne seue
Toz est amers et enfielez
Mais tant est dous et enmielez
Li nons de la douce
Marie
Que toz li cors m  en rasazie
Quant l  oi nommer ou quant le nom
El siecle n  a nul si doz nom
Tant douces sont ces trois sillabes
Qu  il m  est auis que se sis labes
Deseur le col me trebuchoient
Anui ne mal ne me feroient
Puisque
Marie eüsse en bouche
Si tost com ma langue i atouche M  en chiet li mielz aual les leures
He
Dex com est soz et chaleures
Qui souent ne s  en desgeüne
Car n  est si douce riens nes une
Toutes douçors trueue dedens
Qui bien le suce entre ses dens
Mais nus ne seit s  il ne l  esprueue
Con douce douceur on i trueue A cinc cens doubles passe miel
Quant le doz roi porta dou ciel
Bien doit ses nons cuer adoucier
Bouche enmieler langue sucier
Il par est tant sades et douz
Que de douceur seuronde touz
Qui de bon cuer l  apele et nomme
Tant par est douz c  en est la somme
Que tout le cuer et le corage
Li radoucist et rasouage
Mais au maufé n  est pas aisieus
Ains li est aigres com aisius
Tant est amers a l  anemi
Qu  ançois c  on l  ait nomé demi
Tel hide en a et tel freür
Que touz fremie de peür Eüreuz est de grant eür
Et dormir doit tout a seür
Qui bien la sert et qui bien l  aimme
Et sen douz non souent reclaimme
Qui bien la sert d  entier corage
En touz gius a tel auantage
Que li dyables qui tout guille
Guillier nel puet par nule guille
Tant seit de boule li bouleres
Et tant par est fors tribouleres
Se nos n  auons qui no giu face
Ia ne uerrons
Dieu en la face
Tant seit de tors tant seit de trais
Tost nos aura en l  angle trais
Ou serons pris et mat ce cuit
Se nos ne sommes mout recuit
Enne uolt il
Dieu tribouler
Et par faus trais sa gent bouler
Enne uolt il
Dieu par barat
Tolir sa gent et faire mat
Enne fist il un trop fort trait
Quant il de paradis fors traist
Adam et sa moillier
Euain
Mais toz ces trais fist il en uain
Car
Diex une tel fierce fist
Qui le mata et desconfist
Quant li douz
Diex uit uers la fin
Qu  il n  auoit triue nes d  aufin
Et qu  anemis par son desroi
Cheualier roc fierce ne roi
Nes poon n  i uoloit laissier
Au giu se daigna abaisier
Et fist un trait soutil et gent
Par coi rescoust toute sa gent
Un soustil trait de loins poruit
Ou dyables goute ne uit
Quant li bouleres qui tout boule
Par son barat et par sa boule
Eschec et mat li cuida dire
Si soutiument traist
Nostre
Sire
Et l  ouel au giu si bien ouuri
Que de sa fierce se couri
Si soutiument traire daingna
Quant il li sist qu  il gaaigna
Le giu qui ert presque perdus
Si durement fu esperdus
Li dyables qui maint mal traite
Quant
Diex sa fierce eut auant traite
Son sens perdi et son pooir N  ainc puis n  i peut goute ueoir
Ainc n  en seut mot li anemis
Se l  eut en l  angle a force mis
Ceste fierce traist par tel sens
Que l  anemi mate en tous sens
Li traïtres qui seit maint trait S  esbahist toz quant ele trait A li n  en puet un trait sauoir
Quant il cuide le giu auoir
Et toz en cuide estre asseür
Se li fait ele un eschec pur
Si tres soutil et si bien fait
Que luez son giu pert tot a fait
Diex quel roïne
Diex quel fierce
Ains soneroit le matin tierce
Que dit eüsse ne retrait
Com sunt soutil et biau si trait
Ceste fierce n  est pas d  iuoire
Ains est la fierce au roi de gloire
Qui rescoust toute sa mainie
Qu  auoit dyables desrainie
Tele fierce doit achater
Qui le dyable ueilt mater
De toz trais seit toute la force
Cil qui de li seruir s  esforce
Et de bon cuer la seirt et prie A sen giu l  a n  en doutés mie
Et trait si soutilment et boute
Que li dyables n  i uoit goute
De teles fierces n  est il plus C  est la fierce del ciel lasus C  est la fierce par cui iadis
Nos recourasmes paradis
Que dyables par un faus trait
Tolu nos auoit et fors trait
Ceste fierce est si secorans
Si forz si fiere si courans
Ia n  iert si loinz que tost n  aqueure
Se li proions que nos sequeure
Autres fierces ne uont qu  un point
Mais ceste cort si tost et point
Qu  ainc qu  anemis ait del sien pris L  a si lacié et si souspris
Ne seit quel part traire se doie
Ceste fierce le mate en roie
Ceste fierce le mate en l  angle
Ceste fierce li tolt la iangle
Ceste fierce li tolt sa proie
Ceste fierce toz iors l  asproie
Ceste fierce toz iorz le point
Ceste fierce de point en point
Par fine force le dechace N  est riens ou monde que tant hace
Car il a tout par li perdu
Dyable sont tout esperdu
Dyable sunt tout tormenté
Dyable sunt enfoumenté
En touz les lius ou ele ioue
Mout est saiges qui tant la loe
Et tant la seirt et soir et main
Qu  a sen giu daint metre sa main
Car cil qui giu ele uelt faire
Rien ne puet perdre par mesfaire
De touz bons trais seit la maniere
Et s  est de traire si maniere
Ses amis trait de tous maus poins
Li dyables a sez durs poins
Qu  il a si aspres et si fors
Tous nos eüst par son esfors
El fons d  enfer a force trais
Et enanglés par ses faus trais
Se
Diex auant ne l  eüst traite
Li traïtres qui tous maus traite N  iert ia en liu ou nus l  atraie
Qu  arriere luez ne se retraie S  a son seruisse nos traions
Et de faus trais nos retraions
Si grant eür de bien traire a
Qu  en paradis tous nous traira
Qui pres de moi se uolra traire D  ore en auant m  ora retraire
Com sunt soutil et biau li trait
Que la soutius mere
Dieu trait
La mere
Dieu qui est la lime
Qui tout escure et tout eslime
Escurer daint et eslimer
Por ses myracles biau rimer
La langue
Gautier de
Coinsi
Qui por s  amor commence einsi
Ainz qu  ourir welle le grant liure
Qui mout me done et mout me liure
Grant matere longe et prolipse
De la pucele qui l  eclipse
Le grant broillaz et l  opscurté
Ieta dou mont par sa purté
Canter uos ueil deus chançonnetes
Mout uolentiers chant chançons netes
Quant a la fois sent a meschief
Men las de ceruel et mon chief
Ia n  i aurai si mal par m  ame S  un petit chant de
Nostre
Dame
Luez ne resoie en mout bon point
Por s  amor qui au cuer me point
Et le coraige me souslieue
Un petitet s  il ne uos grieue
Ainz que plus lise ueil chanter
En cest liure uolrai planter
De lius en lius chançons noueles
De
Nostre
Dame mout tres beles
De legieretes et de fors C  iert grans solas et grans confors A celz qui luez baissent les chieres
Qui a
Cluigni et a
Roncieres
uont maintenant c  on lor aconte
Ce qu  au preu de leur ames monte
As sermons a plus qu  as caroles
Dou parage de
Ronqueroles
Anemis si les ennolie
Plus que sauoir aimment folie
Por eus tolir tout leur roncier
Tout cest liure uolrai ioncier
Et florir d  odorans floretes C  iert de flories chançonnetes
Qui si tres doucement flairront
Tout li cuer celz en esclairront
Qui la rose aimment fresche et clere
Dont
Diex daigna faire sa mere
Por ce que la tres douce dame
De l  amor de ma lasse d  ame
Et de men cuer a le sael
Des floretes de mon prael S  ele santé me donne et liure
Tout enflorer uolrai cest liure
Dont be a faire mes presens
Et as futurs et as presens
Par maint païs ira diuers
Quant i  ere tous mengiés de uers
La sainte flors la sainte rose
Ou est toute douceurs enclose
Tous celz escrire par sa grace
Ou saint liure de uie face
Qui cest liure contr  escriront
Et qui por m  ame prïeront
Quant le liront et oront lire
Or ueil atant traire ma lire
Et atemprer ueil ma uïele
Se chanterai de la pucele
Dont li prophete tant chanterent
Et qui mil ans ains l  anoncerent
Qu  engenree ne nee fust
Ne cloufichiés fust
Diex en fust
Qui que uos chant chançons polies
De risees et de folies
Ie ne ueil pas chanter tex chans
Car trop i a pleurs et deschans L  ame souent pleure et deschante
Dou chanteür qui tex chans chante
Qui l  anemi uelt enchanter
De la grant dame doit chanter
Dont ior et nuit li angle chantent
Dyable endorment et enchantent
Tout cil qui chantent sen doz chant
Or escoutez comment i  en chant
Amors qui seit bien enchanter
As pluisors fait tel chant chanter
Dont les ames deschantent
Ie ne ueil mais chanter tel chant
Mais por celi nouel chant chant
De cui li angle chantent
Chantez de li tuit chanteür S  enchanterez l  enchanteür
Qui souent nos enchante
Se de la mere
Dieu chantez
Tous enchantanz iert enchantez
Buer fu nez qui en chante
Qui uielt son cointe acointement
Acointier s  i doit cointement
Car tant est sage et cointe
Que nus ne s  i puet acointier
Ne li estiust desacointier
Quanqu  anemis acointe
Ia nus ne s  i acointera
Deuant qu  il desacointera
Por li totes acointes
Por s  amor les desacointiez N  iert au cointe acointe acointiez
Nus s  il n  est ses acointes
Mere
Dieu tant fais a prisier
Tem pris ne puet lange esprisier
Tant en soit bien aprise
Chascons te prise et ie te pris
La rose iez ou la flors de pris
Char precïeuse a prise
Char precïeuse en tes flans prist
Par coi le souprenant souprist
Qui toz nos uielt souspenre
Mais qui a toi seruir se prent
Sa souspresure nel sousprent A toi se fait bon penre
Dame en cui sont tout bon confort
De mes pechiés me desconfort
Mais ce me reconforte
Que nus n  est tant desconfortez
Par toi ne soit tost confortés
Tes confors tout conforte
Dame com grans dame com fors
Est tes secors et tes confors
Mainte ame as confortee
Conforte moi
Grant confort as L 
Egipcïenne confortas
Qui ert desconfortee
Douce dame qui bien te sert L  amor ton doz fil en desert
Bien est drois c  on te serue
Tout cil qui bien te seruiront
Ioie sanz fin deseruiront
Diex doinst ie la deserue
Las ainc nul bien ne deserui
Car si petit ai
Dieu serui M  ame a mort deseruie
Dame or m  apren si a seruir
La ioie puisse deseruir
Ou d  angles iez seruie
Douce dame sanz finement
Seruir te doit on finement
Com or iez afinee
Les tiens afines com or fin
Et si lor donnes a la fin
Ioie qui n  iert finee
Celui depri au definer
Qui por nous uolt en crois finer
Qui tout commence et fine
Qui commencemens est et fins
Tous nous face a la fin si fins
Qu  aions la ioie fine
Amen
Qui que face rotruenge nouele
Pastorele son sonet ne chançon
Ie chanterai de la sainte pucele
Es cui sains flans li fius
Dieu deuint hom
Il m  est auis certes quant ie la nom
Goutes de miel degoutent de son nom
Ie ne ueil mais chanter se de li non D  autre dame ne d  autre damoisele
Ne ferai mais se
Dieu plaist dit ne son
Amen
De tout son cuer et de toute s  entente
Loer la doit chascons et ior et nuit
Tant con uiurai chasqu  an li doi de rente
Par fine amor chançonnete ou conduit A seür port toz celz mainne et conduit
Qui de bon cuer entrent en son conduit
En li seruir sont tout li grant deduit
Car c  est et fu la tres sauoreuse ente
Qui toz nos paist de son sauorous fruit
Qui bien la sert et qui l  a en memoire
Faillir ne puet que grant loier n  en ait
En ses sainz flanz porta le roi de gloire
Et sel norri de son sauoreus lait
La mere
Dieu uoir endormir ne lait
Nului qui l  aint en ort pechié n  en lait
Quant il i chiet erranment l  en retrait
Qui bien la sert ior et nuit sanz recroire
Paradis a desrainié par fin plait
Marions nous a la uirge
Marie
Nus ne se puet en li mesmarïer
Sachiez de uoir a li qui se marie
Plus hautement ne se puet marïer
Asseür est en air en terre en mer
Qui bien la sert et bien la uielt amer
Amons la tuit en li n  a point d  amer
Ia ne faura a pardurable uie
Qui de bon cuer la uolra reclamer
Cui uielt aidier la roïne celestre
Nus n  a pooir qui le griet ne mesmaint
Ele est dou ciel porte pons et fenestre
Cui metre i ueilt par defors ne remaint
Par li i sont entré maintes et maint A iointes mains li depri que tant m  aint
Par sa douceur qu  a fine fin me maint
Au iugement tous nous mete a la destre
De sen dous fil ou toute douceurs maint
Amen
Roïne celestre
Buer fuisses tu nee
Quant porte et fenestre
Dou ciel iez nommee
Tant iez de haut estre
Pucele sacree
Qu  el ciel a sa destre T  a
Diex coronee
Car de ta mamele
Qui tant est emmielee
Fu sa bouche bele
Peüe et abeuree
Haute damoisele
uirge bone eüree
Tous li mons t  apele
Partout iez reclamee
Haute pucele pure et monde
De toi sourt la rousee
Dont as toute la riens dou monde
Norrie et arousee
Roïne honoree
Buer fusses engenree
Car plus iez douce et plus plaisans
Et plus sade cent mile tans
Que mielz en fresche ree
Riens qu  a saueur
Sans ta saueur
Ne m  est asauoree
Certes qui ne bee
De toute sa pensee A toi seruir tout en apert
Puis bien dire que s  ame pert
Et qu  ele en iert dampnee
Mais qui te sert
Dieu en desert
Que buer fuisses tu nee
Fontainne de grace
Mere
Dieu
Marie
Queque chascuns face
Folz est qui t  oublie
Torne nous ta face
Qui tant est polie
De nous tous esface
Toute uilonnie
Embasmee rose
De nouel espanie
Tous li mons t  alose
Et uers toi s  umelie
Car en toi repose
Et en toi se recrie
Cil qui tote chose
De nïent forme et crie
Qui de bon cuer a toi s  otroie
Qui t  aime sert et prie
Tu l  as tost mis a bone uoie
Et retrait de folie
En toi n  a boisdie
Barat ne doublerie
Tricherie ne fauseté
Por ce a cil bien son sort ieté
Qui a toi se marie
Tu as biauté
Et loiauté
ualor et cortoisie
Ne folie mie
Qui de toi fait s  amie
Car cil qui t  aimme de cuer fin
Faillir ne puet a fine fin N  a pardurable uie
Por ce t  enclin
Por ce m  aclin A toi uirge
Marie
Rose fresche et clere
Dou
Saint
Espir plainne
Tu iez fille et mere
Au fil
Dieu demaine
Tant fu ta matere
Nete et pure et sainne
Qu  en toi prist tes pere
Char et forme humainne
Dame qui tant sainte
Et qui tant fus eslite
Que grose et enchainte
Fus dou
Saint
Esperite
Oiez ma complainte
Et enuers moi t  apite
Ma lampe est estainte M  ame en enfer escrite
Dame de moi pitiez te prengne
Se deslace la corde
Que diables plus ne m  estraigne
Qui m  enlace et encorde
Ainz que mors me morde
Fai que me desamorde
De uilenie et de pichié
Las las chaitis tant ai pechié
Que ma uie est trop orde
Cuer ai de fer
Del feu d  enfer
Ia ne cuit que i  estorde
Mere de concorde
Fai ma pais et m  acorde
Pechiez m  a tout taint et noirci
Doiz de douceur merci merci A ten doz fil m  acorde
Maint descordé
As recordé
Fons de misericorde
Talens m  est pris orendroit
Qu  a mout haut ton
De la plus haute qui soit
uous die un nouuel son
Sa hautece ne saroit
Dire nus hom
Por ce ne uuel s  ai haut droit
Chanter se de li non
Diex me doinst sa haute amor N  est dame de sa ualor N  onques ne fu a nul ior
Nule de si haut non
Ses nons est par tout le mont
Si audesus
Nes li angle ioie en font
En paradis lasus
Des douceurs qui en li sont
Tant ne dit nus
Tant en parolt en parfont
Qu  encor n  en i ait plus
Ses cuers doit estre tous tans
Debonnaires douz et frans
Quant en ses precïeus flans
Fu
Diex neuf mois ou plus
En ses flans cil s  enserra
Qui soir et main
Quanqu  en ciel et en terre a
Enclot dedens sa main
Entor li si bon umbre a
Et si tres sain
Que
Diex en li s  aümbra
Et iut dedens son saim
Ce fu l  ente ou crut li fruis
Dont dyables fu sousduis
Qui tous nous auoit destruis
Par le forfait d 
Euain
Eue a mort tous nous liura
Par sen seurfait
Marie nous deliura
Par li sons tuit refait
Qui de dous cuer l  amera
Et de parfait
Ia uoir dampnés ne sera
Por riens qu  il ait mesfait
Car de tous celz trait l  amer
Qui la uuelent reclamer
Diex
Diex
Diex com doz amer
Si douce dame fait
En si douce dame amer A grant deduit
En s  amor n  a point d  amer
Ançois i a grant fruit
Chascuns la doit reclamer
Et ior et nuit
Car c  est l  estoile de mer
Qui tout le mont conduist
Qui l  aimme et sert en cest mont
Ne puet estre qu  il ne mont
Deuant
Dieu lasus amont
Pour
Dieu amons la tuit
Amen
Esforcier m  estuet ma uoiz
Quant de celi me souient
Qui la sorse est et la doiz
Dont tous biens nous sourt et uient
Trop est cuiuers trop est frois
Qui ne l  aimme doute et crient
He mere au roi dou ciel
Plus iez douce de miel
Oste de moi le fiel
Bele douce dame
Mere
Dieu aies merci
Merci merci merci
De ma chaitiue d  ame
Mere
Dieu tu iez la fleurs
Ou li sires descendi
Qui en crois por pecheürs
Ses sains menbres estendi
Paradis ta grans douceurs
Doce dame nous rendi
Saus est par toi li monz
Porte iez dou ciel et pons
Dois de douceur et fons
Bele douce dame
Mere
Dieu aiez merci
Merci merci merci
De ma chaitiue d  ame
Mere
Dieu tu iez la tors
Qui deffens et escremis
Del diable et de ses tors
Tes seruans et tes amis
Tant nos rent de grans estors
Li deceuans anemis
Tost nos aroit dontez
uaincus et seurmontés
Se n  ert ta grans bontez
Bele douce dame
Mere
Dieu aies merci
Merci merci merci
De ma chaitiue d  ame
Mere
Dieu tout son tans pert
Qui a toi seruir n  entent
Mais cil dame qui te sert
Et a toi honorer tent L  amor ton fil en desert
Et paradis en atent
Tu ne puez a nul fuer
Haïr ne ieter puer
Nului qui t  aint de cuer
Bele douce dame
Mere
Dieu aies merci
Merci merci merci
De ma chaitiue d  ame
Mere
Dieu a ton fil dous
Qu  alaitas de ten douz lait
Deprie que ça desouz
En obli mis ne nos ait
Mais si fins nous face tous
Qu  a la fin soions si fait
Toi et lui de cuer fin
Loer puissom sanz fin
Sanz fin sanz fin sanz fin
Bele douce dame
Mere
Dieu aies merci
Merci merci merci
De ma chaitiue d  ame
Amen
Quant ces floretes florir uoi
Et chanter oi ces chanteürs
Pour la flor chant qui a en soi
Toutes biautés toutes ualeurs
Ele est et mere et fille a roi
Rose des roses fleurs des fleurs
Certes mout l  aim
Diex doinst qu  aint moi
Et qu  ele i mece bones meurs
La fleurs dont chant est fleurs roiaus
De nule flor tant de biens n  ist C  est li uergiers c  est li prealz
Ou
Sainz
Espirs s  aümbre et gist C  est la pucele emperïalz
Qu  apelons mere
Iesu
Crist
Ou li fix
Dieu qui tant fu biaus
Pour nous sauuer char et sanc prist
Mere
Dieu trop a le cuer uain
Qui ne te sert par grant deduit
Car tu portas en ten douz saim
La douce espece et le dous fruit
De quoi nos sommes soir et main
Rasazïé et peü tuit
Sacrares fu dou sacré pain
Qui les angles paist ior et nuit
Dame seur toz nons est li tienz
Dous et piteus dignes et hauz
Tu iez la dois de tous les biens
Tu iez dou ciel pons et portaus
Dame tu iez de toutes riens
Tous li confors tous li consaus
Par tes preces tous nous soustiens
Car seur tous sainz pués tu et uaus
Dame d  aual dame d  amont
Dame de quanque
Diex a fait
Ta grans douceurs bien nous semont
Que te seruommes tuit affait
Dame bien ont monté le mont
Bien sunt gari bien sunt refait
Cil qui te seruent en cest mont
Car ia leur lit ou ciel sunt fait
Pour conforter mon cuer et mon coraige
Un son dirai de la uirge honoree
Qui en ciel est et en terre aouree
Qui tous nous a deliurés de seruage A li amer soit chascuns ententilz
Car tant par est debonaire et gentilz
Tous ses amans met ou ciel et marie
Mout se fait bon marïer a
Marie
En
Nostre
Dame a mout haut mariage
Car luez qu  a li s  est l  ame marïee
De fole amor l  a mout tost uarïee
Et mout l  a tost retraite de folaige
Mout par est faus et mout est enfantix
Qui ne la sert malades et santix
Toz celz donra qui bien l  aront seruie
Ioie sans fin et pardurable uie
Pucele en cui toute douceurs repose
Chascuns te doit amer de toute s  ame
Amer te doit tous hom et toute fame
Et honorer par deseur toute chose
Dame dou ciel la porte desserras
Dame en haut liu touz ciax i aserras
Qui bien t  aront seruie et reclamee
Bien iert de
Dieu qui bien t  ara amee
Fleurs d  aiglentier fleurs de lis fresche rose
Fleurs de tous biens fleurs de toutes fleurs dame
En tes sainz flanz cil s  enclost clere gemme
Qui en sen poing toute rien a enclose
En tes sainz flans le roi des rois portas
En tes douz flanz tous depors aportas
Tu aportas la deportant portee
Qui au monde a toute ioie aportee
Dame de cui tant de douceur recorde
Et tant de bien toute
Sainte
Escriture
Mout est cix faus et de male nature A toi seruir qui tous tans ne s  acorde
Qui mout ne t  aimme obscurs est mout et lais
Mais cil qui t  aime est plus blans que nus lais
Qui t  amera pucele delitable
Em paradis serra a riche table
Fluns de douceur fons de misericorde
Pecine et dois qui tout le monde cure
De tous pechiez tous nos leue et escure
Et a ton fil dame tous nous concorde
Chascuns de nous dame s  est tant mesfais
Se tu nos lais iugier selonc nos fais
Dampné serons en flanbe pardurable
Merci merci roïne esperitable
Amen
Comment
Theophilus uint a penitance
Pour chaus esbatre et deporter
Qui se deportent en porter
Honeur celi qui
Dieu porta
Myracles ou grant deport a
Rimoier uuel par grant deport
Car en trouuer mout me deport
De celi qui fist la portee
Qui toute ioie a aportee
En li loer est mis depors
Car c  est la riue et li drois pors
Qui toz les dous depors aporte
Et qui dou ciel est pons et porte
Il m  est auis que truis el liure
Qui matere me donne et liure
Qu  ainz que
Persant par leur pooir
Rome uenissent asseoir
Un euesque eut doz et propice
En la contree de
Celice
Cis euesques eut un uisdame
Qui mout honoroit
Nostre
Dame
Et par paroles et par fais
Si bons hom ert et si parfais
Que mout estoit de grant renon
Theophilus auoit a non
Tant estoit douz et tant humainz
Qu  il ne pooit tenir as mainz
Tot ne donast a poure gent N  estoit pas sers a son argent
Car ses argens si le seruoit
Que l  amor
Dieu li deseruoit
Ses euesques tant com ueschié
Regart le fist de s  eueschié
Car sans doutance bien sauoit
Que tant de biens en lui auoit
Et tant estoit de sainte uie
Ne fesist nule uilenie
Por promesse ne por auoir
Sages hom ert de grant sauoir
Et plains de grant discrecïon
Tant ert de grant religïon
Et plainz de grant humelité
Qu  il n  auoit clerc en la cité N  en l  eueschié de tel renon
La sade uirge au sade non
Qui nommee est uirgene
Marie
Honera mout toute sa uie
Buer la serui et buer l  ama S  a son besoing la reclama
Ne cuit que pas la trouast sorde
Car n  est douceurs en li ne sorde
Quequ  il estoit en si haut pris A sen euesque est uns maus pris
Dont ne puet estre respassés
Quant fu del siecle trespassés
Tuit s  asamblerent clerc et lai S  ont esleü sans nul delai
En l  oneur
Dieu et
Nostre
Dame
Theophilum lor bon uisdame
Communement prennent a dire C  om n  i porroit millor eslire
Ne plus discré ne plus ydoine
Theophilus est en agoine
Et esfreez trop durement
Car il seit bien certainnement
Se tele honeur prent et embrace
uainne gloire qui maint mal brace
Tost le porra si embracier
Que maint mal li fera bracier
Ainc tant ne l  en sorent proier
Dire lor uosist n  otroier
Lor sire fust ne lor euesques
Lors fisent tant que l  arceuesques
Par ses letres tost le manda
Et durement li commanda
Qu  alast a lui nel laisast mie
Et receüst la signorie
Que
Diex li auoit enuoïe N  i ala pas cele foïe
Mais plus qu  il peut s  en delaia
Com cil qui mout s  en esmaia
Quant li puples uit le delai
Tuit s  aünerent clerc et lai
Et a grant force l  i menerent L  arceuesque le presenterent L  arceuesques qui bien sauoit
Le bien que
Diex mis i auoit
De sa uenue fist grant feste
Asez li prie et amoneste
Que s  oneur prengne isnelement
Theophilus mout humlement
As piez li chiet sanz demoree
Face moillie et esploree A iointes mains merci li crie
Et doucement por
Dieu li prie
Qu  en tel point com il est le laist
Et de ceste honeur le relaist
Car n  est pas dignes de tel chose L  arceuesques forment le chose
De ce que tel honeur refuse
Mais
Theophilus si s  escuse
Et si forment pleure et souspire L  arceuesques n  en seit que dire
Por sauoir et por esprouer S  il le porroit en point trouer
Que ceste honeur uolsist auoir
Doné li a par grant sauoir
Trois iors d  induces et d  espace
Ne seit l  arceuesques qu  il face
Car au tiers ior en rest plus frois
Ne fu a la premiere fois
Ainc por nului n  en uolt rien faire
Quant li puples uit ceste afaire
Et l  arceuesques ensement
Un autre ont pris isnelement
Maintenant li nouiaz euesques
Quant ordené l  ot l  arceuesques A grant ioie s  en repaira
Maus consaus luez tant le maira
Et tant le taria enuie
Theophilum sa signorie
Toli et fist nouial uidame
Anemis qui deçoit mainte ame
Et qui de duel font et remet
Quant uoit nului qui s  entremet
De
Dieu seruir et de bien faire
Mout grant ioie eut de cest affaire
Li deceuans qui seit maint tor
Ior et nuit tant tornoie entor
Et tant l  asaut et tant le tente
Et tant durement le tormente
Et tant l  esprent d  ardeur et d  ire
Ne seit que faire ne que dire
Por un petit
Dieu ne renoie
Por un petit qu  il ne se noie
Por un petit qu  il ne s  estrangle
Ha las fait il or sui i  en l  angle
Or sui ie maz or sui ie pris
Haus clers estoie de haut pris
Or ai tant fait par moi meïsme
Que chifrés sui en angorisme
Bien m  ont dyable empeechié
Quant ie ne reciu l  eueschié
Comme musars bien m  amusai
Quant ie tele honeur refusai
Mielz wel m  ame soit escillie
El feu d  enfer et graïllie
Que ie haus hom ne soie encore
Hahi maufés car aquer ore
Et se me di en quel maniere A m  oneur reuenrai arriere
Ahi maufez car acorez S  a cest besoing me secorés
uostre hom et uostre clers serai
Et toz iors mais uous seruirai
Ne seruirai mais en ma uie
Ne
Dieu ne sa mere
Marie
Apertement puis bien ueoir
De moi aidier n  ont nul pooir
En la uile un gïu auoit
Qui tant d  engien et d  art sauoit D  entreget de fantosmerie
De barat et d  enchanterie
Que deuant lui apertement
Faisoit uenir a parlement
Les anemis et les dyables
Cilz gïus ert si deceuables
Et tant sauoit barat et guille
Que des plus sages de la uile
Auoit tornés a sa creance
Tant sauoit d  art de nigromance
Que l  anemi faire faisoit
Toutes les riens qu  il li plaisoit
Par son conseil aloit mainte ame
El feu d  enfer et en la flame
Theophilus li radotés
Qui enginiez et asotez
Fu si com uos auez oï
Et qu  anemis ot esbloï
Si qu  en lui n  ot sens ne raison
Au gïu uient en sa maison
Com cil qui li dyables porte
Tout coiement hurte a la porte
Cil qui faite eut mainte male eure
Mout tost acort et la porte oeure
Quant il le uoit si esperdu
Bien seit qu  il a le sens perdu
Et que dyable l  ont soupris
Theophilus qu  auoit espris
uainne gloire trop durement
As piez li chiet isnelement
Sire fait il por
Dieu merci
Tant ai le cuer taint et noirci
Por un petit ie ne part d  ire
Mes euesques mes nouiaus sire
Qui
Diex destruie ensi l  assol
Bouté m  a ius de delassol
Et mis en aré en espace
Si sui dolens ne sai que face
Tolue m  a ma seignorie S  en ai tel duel et tele enuie
Por un petit d  ire ne crief
Se ie par uos n  en uien a chief
Et ie par uos ne rai m  oneur
Morir m  estuet a desoneur
Cis qui mout seit d  art et d  engien A ses paroles entent bien
Que souspris l  a li anemis
Certes fait il biaus doz amis
Se uous fuissiés uns tribouleres
Uns useriers uns amasserres
Uns flateres uns serf a gre
Encor fuissiez el haut degré
Dont l  euesques uos a ius mis
Tuit uo prelat biaus doz amis
Tant sai ie bien de lor affaire
Des bones gens n  ont mais que faire
Leurs benefices toz enportent
Cil qui les grans bourses aportent
Nus n  en a rien s  il ne l  achate S  il ne losenge et s  il ne flate
De ior en ior uo lois enpire
Tot uo prelat bien le puis dire
Honeur ne portent nul preudome
Fait uos a on c  en est la some
Biauz doz amis grant desoneur
Mais plus arez encor d  oneur
Qu  ainc n  eüstes a nul tempoire
Se mon conseil en uolés croire
Bien uos querrai fait il biaus sire
Ne rouerés faire ne dire
Que ie trop uolentiers ne face
Mais aidiez moi par uostre grace
Li gyüs qui plains est de fiel
Qui au chaitif desous le miel
Muce le uenim et repont
Simplement li dit et respont
Biaus doz amis comme senés
Demain au soir ci reuenés
Toz seus sanz nule compaignie
Qui sages est il ne doit mie
Reueler partot son afaire
Qui puet il doit mout d  amis faire
Mais de mil doit un seul eslire
Li sages por son secré dire
Qui son conseil a chascun conte
Souuent en a anui et honte
Ourer deués seneement
Sachiez que mout priueement
Cest afaire uolrai traitier
Ia ne s  i sara si gaitier
uos euesques ce sachiez bien
Que ne soiez tout maugré sien
Sires de lui et de ses chosez
Ia ne seront si bien enclosez
Certes quant reuenrez demain
Ie uos menrai tout main a main
Mon roy et mon signor ueoir I  ai a sa cort si grant pooir
Que bien uos cuit faire de lui
Gardez n  en parlés a nului
Deuant que uos ci reuenrez
Certes buer fustes engenrez S  a lui uos poez acointier
Ie uos i cuit si empointier
Qu  il uos fera encor euesque
Ou apostoile ou archeuesque
Theophylus li desuoiez
Li durfeüs li faunoiez
Congié a pris si s  en repaire
Tout coiement a son repaire L  endemain luez qu  anuitié fu
Con cil qui fu espris dou fu
Qu  auoit soufflé li anemis
Toz seus au chemin se rest mis
Ciez le gyü en uient tot droit
Qui mout grant feste en fait luez droit
Assez le baise assez l  acole
Ia le menra a tele escole
Ou malement iert escolez
Ne soiez tristez n  adolez
Fait li gïux biaus doz amis
Ie me sui ia tant entremis
Et tant penez de uostre afaire
Qu  a mon signor uos ferai faire
Quanqu  oserez de bouche dire
Par moi uos salue mes sire
Et par chierté uos a mandé
Il m  a bien dit et commandé
Et se m  en a tenu mout cort
Que ie uos main ueoir sa cort
Et la grant feste qu  il demainne
Li desloiaus atant l  en mainne
Au teatre fors de la uile
Bien le deçoit et bien le guille
Li lerres li boute-en-corroie
Bouter le fait en tele roie
Ou perdera le cors et l  ame
Se
Diex nel fait et
Nostre
Dame
Li gïux plains d  igniquité
Quant le tient fors de la cité
Mout le conforte et asseüre
Mais la nuis est tainte et oscure S  en a grant hide et grant freeur N  aiez doutance ne peeur
Fait li gïux por choze qu  oiez
Ne por merueille que tu uoiez
Ne te saingne por nule rien
Ce te commant et deffen bien
Ne por rien nule qui t  apere
Ne reclaimme
Dieu ne sa mere
Theophilus sanz contredit
Tot li otroie quanqu  il dit
Li souprenans qui l  a soupris
Maintenant l  a par la main pris
Et se li dist
Lieue la teste
Or puez ueoir la haute feste
Que ie pieç  a t  auoie dite
Bien puez ueoir n  est pas petite
La grant ioie que cil demainnent
Qui mon signor portent et mainnent
Theophilus tranble et fremie
Tel paour a ne seit qu  il die
Auis li est quant s  en prent garde
Toz li païs esprengne et arde D  anemis uoit plus de cent mile
Auis li est qu  entor la uile
Processïon uoisent faisant
Ne sont pas mu coi ne taisant
Ainz font tel tumulte et tel bruit
Toz li païs ce samble bruit
Leur maistre et leur signor comportent
Chandelabres et cierges portent
Et blans mantiaus ont affublés
Lors fust uolentiers reculés
Danz
Theophilus s  il osast
Por le gïu qu  il nel chosast
Emmi aus toz uoit un dyable
Si grant et si espoentable
Qu  a son sanblant fait bien sanbler
Terre doie faire tranbler
Des autres est princes et sire
Theophilus ne seit que dire
Mout s  en ua pres qu  il n  ist dou sens
Tant uoit d  anemis en toz sens
Nus n  en saroit dire le nombre
Bien ara tressailli son umbre S  il n  ist dou sens ainz qu  il retort
Mais n  a pooir qu  il s  en destort
Car li gïux qui mout se painne
Entr  alz l  en trait a quelque painne
Et bien li dit qu  il ne se saint
Ne ne reclaint sainte ne saint
Quant l  a ueü li anemis
Au gyü dist
Di moi amis
Qui est cist hom ne dont uient il
Sire fait li lerres c  est cil
De cui prïé tant uos auoie
Il est entrez en bone uoie
Se uos le uolés auoier
Biaus sire dit li auoie ier
Qu  anuit a uos ci l  amenroie
Et que de lui uos prïeroie
Grant mestier a de uo conseil
Et ie li pri lo et conseil
Qu  il face quanque uos uolrés
Car de bien faire li porrés
La moitié plus qu  il ne uolroit
Ne que souhaidier ne porroit
Por ce l  ai ie ci amené
Ses euesques l  a mesmené S  en a le cuer taint et noirci
Consilliez l  en par uo merci
Li dyables respont atant
Por ce que tu m  en prïez tant S  il renoie sanz demorance
Et son baptesme et sa creance
Dieu et sa mere sainz et saintes
Encor li donrai honors maintes
Cele meïsme qu  a perdue A grant feste li ert rendue
Et s  iert de l  euesque si sire
Commander ne uolra ne dire
Que l  euesques luez droit ne face
Mais il ne puet auoir ma grace
Ne ne puet estre que ie l  oie
Se sa creance ne renoie
Son
Dieu et sa mere
Marie
Qui ior et nuit tant me tarie
Et tant m  esqueut de toz mes drois
Que ie la has en toz endrois
Et se couuient sanz nule aloigne
Que bone chartre encor m  en doigne
Maint crestïen m  ont deceü
Quant dou mien ont assez eü
Et mes honeurs et mes hauteces
Mes grans auoirs et mes richeces
Se se confessent et repentent
Ensi si me gillent et mentent
Mes honors prennent et reçoiuent
Et puis aprés si me deçoiuent
Luez droit qu  a confessïon uiennent
Ne sai ou uont ne qu  il deuiennent
Ia puis un seul n  en reuerrai
Ia crestïen mais ne querrai
Se n  en ai lettres et sael
Ne m  en tenront mais por chael
Theophilus li desuoiez
Con cil qui toz est fannoiez
As piez li chiet isnelement
Se li baise mout humlement
Quanqu  il a dit tot li otroie
Et
Dieu et sa mere renoie
Et sacrement foi et baptesme
Por la chose estre encore plus pesme
Por afremer plus fermement
Por plus dampner dampneement
Bone chartre l  en a donnee
De son anel bien saelee
Ia ne querra mais en sa uie
En
Dieu n  en sa mere
Marie
Mostier n  eglise n  amera
Ne bien n  aumosne ne fera
Ce dit ses sealz et tesmoigne
Li dyables sanz plus d  aloigne
En enfer ses lettres enporte
Mout est ioians mout se deporte
Quant par sa gille le uisdame A fait renoier
Nostre
Dame
Que tant amee et tant seruie
Auoit toz les iors de sa uie
Et qui tant ert de grant renon
Peu parloit on se de lui non
Par la prouidence deuine
Si com mes cuers le me deuine
La nuit meesme que ch  auint A l  euesque telz uoloirs uint
Que durement se tormenta
Et durement se dementa
Quant ot
Theophilum osté
Por nului de sa prouosté
Mout l  en reprent sa conscïence
Por ce qu  il ert de grant scïence
Et de sainte uie et d  oneste
La matinee a mout grant feste
Theophilum a tost mandé
Prïé li a et comandé
Qu  il reprengne sa signorie
Par couuent qu  en tote sa uie
Iamais ne l  en coroucera
Ne iamais chose ne fera
Dont li doie mau gre sauoir
De lui et de tout son auoir
Et de l  eueschié soit toz sire
Tant par est liez ne set que dire
Theophilus de ces noueles
Mout li plaisent mout li sont beles
Tant a fait et tant esploitié
Qu  il rest plus sires la moitié C  onques deuant esté n  auoit
Li gïux qui assez sauoit
De la male malauanture
Priueement par nuit obscure
Assez souuent aloit a lui
Biauz tres doz sires a nului
Ne dire fait il nostre afaire A mon signor te ferai faire
Plus que n  oseras soushaidier
Encor t  i cuit ie tant aidier
Se nostre affaire tres bien çoiles
Que de
Rome ieres apostoiles
Enne uois tu biauz doz amis
Com mes sires t  a tost remis
Et rasis en ta signorie
Tes
Diex ne sa mere
Marie S  en feïssent tot lor pooir
Ne t  i peüssent raseoir
Seruis les as mout longement
Mais bien saiches certainnement
Qu  ainc d  aus seruir biens ne te uint
Onques encore honeurs n  auint A nul home qui ait seruie
Cele dame cele
Marie
Dont crestïen font si grant feste
Garde sor les iex de ta teste
Se tu uielz que nus biens t  auiengne
Iamais de li ne te souuiengne
Seur totes riens de ce te garde
Que nes s  ymage ne regarde
Ne t  en porroit nus biens uenir
Noblement te dois contenir
Et cointement d  or en auant
Ton us que tenoies deuant
Te commant ie tout a laissier
On se puet bien trop abaissier
En trop d  umelité auoir
Riches hom iez de grant auoir
Se dois estre cointes et gobes
Tu dois auoir mignotes robes
Biaus palefrois et biax destriers
Dorez lorainz dorez estriers
Sele doree esperons d  or
Boif et maniue assez et dor
Et fai tot ce qu  au cors plaira
Car assez iert qui mal traira
Tant ai ie bien del sicle apris
Que partot est uielz et despris
Et assez trueue mesacointes
Qui ne se tient nobles et cointes
Qui se tient uielz chascuns l  auille
Simples hom ne ualt une bille
Trop pappelars estre soloies
Quant tu a genoillons lauoies
Les piez la poure ribaudaille N  afiert a home qui riens uaille
Qu  il leit les piez a un truant
Car crapeus sont ort et puant
Bien assotés certes estoies
Quant tu del tien les reuestoies
Et en esté et en yuer
Fi milz uolsisse que li uer
Toz les eüssent demengiez
Tu restoiez si aengiez
De uermine que toz puoies
Par la haire que tu uestoies
Tu renduroies si grans painnes
De ieünes de trïolainnes
Iaunes eres com piez d  escouffle
Tout ce ne uaut une uiez mouffle
Boif et meniue et si t  aaisse
Hom qui trop sueffre de malaisse
Ne puet mie longement uiure
Ie te commant tot a deliure
Que tu t  aaise en toz endrois
Tu iez biaus clers et bien adrois
Si dois ton cors tot chier tenir
Et se te dois si contenir
Que ioinne et uiel petit et grant
De toi seruir soient engrant
Theophilus le gïu croit
Qui nule nuit ne se recroit
Que conssillier ne uaingne a lui
Theophilus ne croit nului
Fors le larron qui tot l  enchante
Theophilus ne list ne chante
Theophilus n  entre en eglyse
Theophilus ne fait seruisse
Ne chose nule qui
Dieu plaise
Theophilus aimme mielz aise
Richece honeur et signorie
Que ma dame sainte
Marie
Que tant soloit deuant amer
Theophilus perille en mer
Theophilus affondre et noie
Theophilus deue et faunoie
Theophilus a cuer de fer
Theophilus el feu d  enfer S  enfuit le trot et les grans sauz
Saint
Martin lait et prent la saus
Theophilus lait
Ihesu
Crist
Et sa mere por antecrist
Theophilus a tant mesfait
Se
Nostre
Dame ne le fait
Que nul ior mais n  ara merci
Bien doit auoir le cuer noirci
Quant por un peu d  oneur terrestre A renoié le roi celestre
Et au maufé uendue s  ame
Ainz n  eurent mais si fier uisdame
Ce dïent tuit par la cité
Si l  ont li dyable escité
Et mis el cuer si grant orguel
Qu  a painnes daingne torner l  uel
Ne regarder uers poure gent
Il leur soloit doner l  argent
Et les solers et les coteles
Nes as mesiaus et as meseles
Soloit basier et piez et mains
Theophilus c  est or del mains A bestorné si son affaire
Talent n  a mais de nul bien faire
Si se demainne cointement
Qu  il n  a mais nul acointement A nului tant soit fiers et cointes
Poures gens et poures acointes A il del tot desacointiez A l  anemi s  est acointiez
Qui tant le fait musart et cointe
Que de tous biens le desacointe
Deuant estoit humles et doz
Or est cointes fiers et estoz
Deuant ert frans et debonaire
Or est cuiuers et de put aire
Deuant estoit bons crestïenz
Piteus et douz et pacïenz
Et plainz de grant religïon
Or a toute s  entencïon
En uanité et en luxure
De nule honeur n  auoit ainz cure
Mais or i bee adez et pense
Deuant soloit faire despense
De toz ses biens a poure gent
Or amoncele or et argent
Por lui leuer et essaucier
Poure gent soloit deschaucier
Or les boute fiert et laidenge
De toz biens faire si s  estrange
Et si bestorne tot son estre
Ce n  est mais cil qui soloit estre
Si laidement est deceüs
Que trebuchiez est et cheüz
El piege de desesperance
En
Dieu n  a mais nule fiance N  en sa mere n  en saint n  en sainte
Dyable ont si sa lampe estainte
Qu  il ne seit mais quel part il torne S  il anuite ne s  il aiorne
De
Dieu et de toz biens s  esloingne
La uolenté de sa charoigne
Quez qu  ele soit aseuist toute
Auuglés est ne uoit mais goute
Theophilus est en mal point
uers enfer droit son cheual point
Ne se n  i a ne frain ne bride
Grant merueille est s  il n  a grant hide
Car li dyables li a toutes
Son frain et ses renes derroutes
Mais ma dame sainte
Marie
Qui ses amis onques n  oblie
Ne uolt soufrir qu  il fust perdus
Quant uit qu  il fu si esperdus
Que ses cheuaus par fin esfors
Qui mout estoit tyrans et fors
El ual d  enfer s  en aualoit D  un frain qui cinc cens mars ualoit
Son cheual si li enfrena
Qu  a droit chemin le ramena
Ele seut bien qu  il li couint
En liu et en tans li souint
De ce que tant l  auoit seruie
Et amee toute sa uie
La dame en cui pitez est tote
Quant uit qu  il ne ueoit mais gote N  il n  auoit mais sens ne memoire
Son piteuz fil le roi de gloire
Piteusement en depria
Et li doz
Dieu qui tot cria
Par les preces sa douce mere
Eut tel pitié de sa misere
Qu  il nel uolt mie ieter puer
Ainz li rendi les ielz del cuer
Quant
Diex droit sens li eut rendu
Et son cheual col estendu
uit uers enfer droit eslaissiet
Son frain qu  auoit deuant laissiet A deus poinz prist et renpoigna
Cil qui son frain en son poing a
Legierement son cheual torne
Et del mau pas bien se destorne
Se l  escriture ne nos ment
Nostre cheual nostre iument C  est nostre lasse de charoigne
Sachiez por uoir ne nos besoigne
Que ses auiaus toz li façommes S  el col le fraim ne li laçommes
Elle sera si orgilleuse
Si regibans si reueleuse
Se
Diex m  aït et
Nostre
Dame
Qu  ele uolra cheuauchier l  ame
Et en enfer droit l  enmenra
Ia por nului ne remanra
Cis frains c  est bone conscïence N  est nus tant soit de grant scïence
Se cestui frain forment n  empoingne
Que folement souent ne poingne
Cui conscïence ne reprent
Plus tost au mal qu  au bien se prent
Cui conscïence ne remort
Ior et nuit point contre sa mort
Sachiez por uoir n  en doutez mie
Cui conscïence ne chastie A nul mal faire ne s  areste
Ainz est bestïauz comme beste
Hom qui n  a point de conscïence S  autant ou plus auoit scïence
Com eut
Hylaires et
Ambroises
Ne li uaut ele deus framboises
Quant plus a sens et mains li uaut
Quant conscïence li defaut
Toz ses drois senz li est faillis
Quant il plus set pis est baillis
Quant il plus set plus se mesfait
Se bien n  enseigne et bien ne fait
Conscïence c  en est la somme
Est li forz frainz dont li preudome
Sont refrené et retenu
Ne uoi si uiel ne si chenu S  il n  a ce frain se
Diex me saut
Qui tost n  ait fait un maluais saut
Theophilus mau saut sailli
Quant conscïence li failli
Et luez que
Diex li renuoia A droit chemin le rauoia
Theophilus quant se porpense
Del grant forfait et de l  offense
Qu  a fait a
Dieu et a sa mere
De mainte larme chaude et clere
Esleue et asrrouse sa face
Si grant duel a ne seit qu  il face
Mout a grant duel mout a grant ire
Souent pleure souent souspire
Maint souspir iete et mainte larme
Ne garde l  eure ne le terme
Que uif dyable estranglé l  aient
Ou qu  en enfer tot uif l  en traient
Lors se reprent a
Dieu proier
Lors se reprent a saumoier
Lors se reprent a ieüner
Lors se reprent a aüner
Poures gens et poures malades
Lors li rest doz lors li rest sades
Maus a lassier et biens a faire
Lors li rest douce l  aspre haire
Lors li rest douce descepline
De plorer ses pechiez ne fine
Ne ior ne nuit ne tart ne tempre
Sainz
Esperites li atempre
Si deuote deuocïon
Et si poingnant compunctïon
Dedens son cuer que sanz seior
Ses pechiez pleure nuit et ior
Las fait il las que deuenrai
Las quel conseil de moi penrai
Las qu  ai pensé
Las qu  ai ie fait
Las par moi seul ai plus mesfait N  ont mesfait ne ne mesferont
Tuit cil qui furent ne seront
Las faunoiez las durfeüs
Las engingniés las deceüs
Las malbaillis las radotés
Las seur toz autres assotés
Las seur toz autres mescheanz
Con fui uaincus et recreanz
Con ie perdi sens et memoire
Quant por un peu de uainne gloire
Por couuoitise et por iactance
Guerpi ma foi et ma creance
Las las las las plus de cent fois
Las las con doi estre destrois
Las las con doi angoisseus estre
Quant ie le puissant roi celestre
Ai renoié por l  anemi
Las bien me doit li cuers par mi
De fine angoisse et de duel fendre
Las las bien me deuroie pendre
Et estrangler a mes deus mains
Las tant ai fait c  est or del mains
Iamais nul ior de mon mesfait N  arai merci se
Diex nel fait
Par la prïere de sa mere
Qui l  estoile est luisanz et clere
Qui toz les pecheors auoie
Par sa douceur et met a uoie
Ame chaitiue que feras
Di moi que tu responderas
Quant
Diex uenra au iugement
Et moustera apertement
Le uermeil sanc le glorïeus
Le saintisme le precïeus
Qui de son saint flanc degouta
Quant
Longis la lance i bouta
Quant te dira li puissanz sire
uois ci la honte et le martyre
uois ci le coste et le flanc
uois ci les plaies et le sanc
Que ie por t  amor espandi
Que diras tu
Car le me di
Chaitiue adonques que diras
Chaitiue adonques ou iras
Lase lase que poras dire
Quant correciés iert
Nostre
Sire
Et aïrés si durement
Que tranbleront communement
Angele et archangele tuit ensanble
Ausi con fait la fueille el tranble
Chaitiue adonques que feras
Chaitiue adonc ou muceras
Comment aras adonc pooir
Regarder l  oses ne ueoir
Que diras tu chaitiue adonques
Quant trestuit cil qui furent onques
Bon et mauuais communement
uerront trestot apertement
Tes renoians renoieries
Et tes pullentes pullenties
Que diras tu quant
Ihesu
Crist
As renoiet por antecrist
Que diras tu chaitiue d  ame
Quant tu uerras la douce dame
Qui nommee est uirge
Marie
Qu  as renoïe et degerpie
Di moi di moi di renoiee
Di moi di moi di fannoiee
Di moi di moi di di mesele
Quant uerras la sainte pucele
Dont fist li rois del ciel sa mere
Qui plus reluist et plus est clere
Que clers solaus a miedi
Que diras tu
Car le me di
Lasse se tu parler peüsses
Mout tost conclus certes m  eüsses
Coupes n  i as ch  ai ie tot fait
Seur moi en sont tot li mesfait
uendue t  ai lasse au dyable
Por un peu d  onneur trespassable
Se tu pooir seur moi auoies
Traïner certes me deuroies
Par tout le monde a une corde
Pour aaisier ma charoingne orde
Et por un peu de seingnorie
Lasse t  ai ie tant enhaïe
Qu  el feu d  enfer t  ai ton lit fait
Ha las dolans tant ai mesfait
Ne gart l  eure terre m  engloute
Las las trop fu ma langue gloute
Quant renoiai por le dyable
Le haut seignor esperitable
Et sa tres douce sade mere
Las las las las con fu amere L  eure que ie chaï seur terre
Las aucun ior me uenront querre
Dyable a tout leur cros de fer
Por traïner el feu d  enfer
Quant li las s  est tant tormentez
Tant complains et tant dementez
Quant a ploré si longement
Et souspiré parfondement
Las las fait il que que fait aie
Querre m  estuet il a ma plaie
Se saiges sui aucune cure
Se cele qui de toz maus cure
Un peu s  en deingnoit entremetre
Tost i saroit grant conseil metre
La sainte dame haute et digne
Tant est piteuze et tant benigne
Et tant est douce et tant est sade
Que ne degete nul malade A son saint temple m  en irai
Toute ma uie i gemirai
Et nuit et ior d  entier corage
Li prïerai deuant s  ymage
En souspirant a nus genouz
Qu  a son chier fil qui tant est douz
Me face ma pais et m  acorde
Par sa tres grant misericorde
Ie sui a lui si descordez
Que n  i puis estre racordez
Ne repaiez fors par li seule
Diex qu  as tu dit desloiaus geule
Diex qu  as tu dit geule pullente
Diex qu  as tu dit geule sanglente
Di moi comment l  apeleras
Di moi comment la nomeras
Di moi comment seras tant ose
Qu  osez nomer la fresche rose
Qui tant est fresche bele et clere
Que
Diex en uolt faire sa mere
Di moi di moi di fannoïe
Quant tantes fois l  as renoïe
Por le dyable et deguerpie
Comment seras tu tant hardie
Que nomer osez son saint non
Qui tant par est de grant renon
Del feu d  enfer lasse arderas
Si tost com tu la nomeras
Ha las pechieres tant ai fait
Et tant pechié et tant mesfait
Que cherrai en desesperance
Las qu  ai ie dit
Or fu c  enfance
Car assez puet
Diex de lassus
Plus pardonner que pechier nus
En desespoir ia ne cherrai
Mais orendroit quanqu  en terre ai
Sanz retenir riens qui soit nee
Guerpis sanz nule demoree
En l  onneur
Dieu qui me cria
Le siecle et tot quanqu  il i a
Et le dyable et s  acointance
Guerpis sanz nule demorance
Li bons pechiere atant se drece
Tot em plorant mout tost s  adrece
uers une eglyse
Nostre
Dame
Se li commande et cors et ame
En l  eglyse entre sanz demeure
Laienz gemist et laienz pleure
Laienz ieüne laienz ueille
Laienz fait il tante merueille N  est nus qui reciter le sace
Ses cheuialz trait ses cheuialz sace
Son uis depiece et esgratine
Son pis debat et sa poitrine
Et a terre souuent s  estent
Theophilus a riens n  entent
Fors a proier la douce dame
Que daint auoir merci de s  ame
Mere fait il au roi del ciel
Qui plus iez douce de nul miel
Qui plus iez douce et sauoreuse
Plus debonaire et plus piteuse
Et plus souef et plus benigne
Et plus tres sainte et plus tres digne
Que ne porroit langue retraire A bone fin me daingne traire
Ha mere au roi qui tot cria
Ainz nus de cuer ne te pria
Cui ta douceurs feïst le sort
Dame en cui toutes douceurs sort
Sacree uirge debonaire
Ne sai que dire ne que faire
Se ta douceurs ne me regarde M  ame et mon cors met en ta garde
Theophilus quarante iors
En abstinences et en plors
Dedens le temple demora
Adez gemi adez ora A nus genolz et a nus coutes
Mais cele ou les douceurs sunt totes
Quant uoit qu  il a tant trauillié
Tant geüné et tant uillié
Et qu  en son cuer a tant d  anui
uers mienuit s  apert a lui
Theophilus tranble et tressue
Tot maintenant qu  il l  a ueüe
La uisïon de
Nostre
Dame
Auis li est que feu et flame
Doie saillir de son cler uis
Si tres fiere est ce li est uis
Et si le despit et desdaingne
Qu  ele regarder ne le daingne
Ainz dit mout desdaingneusement
Que trop est plains de hardement
Quant il l  apele ne reclaimme
Car lui ne ses prïeres n  aimme
Di ua fait ele renoiez
Comment iés tu si faunoiez
Que tu le haut signor apeles
Que i  alaitai de mes mameles
Ne moi ne lui porcoi reclaimmes
Quant tu ne l  un ne l  autre n  aimmes
Ta puanz bouche orde et glueuse
Comment est si presumptueuse
Que moi ne lui apeler ose
Di moi comment serai tant ose
Que men doz fil depri por toi
Quant as guerpi et lui et moi
Trop as presumptueus corage
Quant au dyable as fait homage
Se tu cuides qu  aidier te doie
Cuides tu donques que ie soie
Si souffrans et si debonaire
Mes anemis doie bien faire
Cuides tu donques que bien face
Nului qui moi ne mon fil hace
Cuides tu donques c  aidier doie
Celui qui le signour renoie
Qui char et sanc prist en mon cors
uoirs est qu  il est misericors
Mais iustes est si durement
Que quanqu  il fait fait iustement
Mes bons amis estre soloies
Car ior et nuit mout me seruoies
Mais tu as si mué ton estre
Que li dyable tot peestre
Peestrement t  enporteront
Tout peestre te ieteront
En leur iaiole et en lor chartre
Boen escrit ont et bone chartre
Que toz iez leur et mors et uis
Tu as tant fait ce m  est auis
Nus ne puet mais sanz force faire
Nul conseil metre en ton affaire
Theophilus souspire et pleure
La mere
Dieu souent aeure
La mere
Dieu souent deproie
Qu  ele l  escout et qu  ele l  oie
Et pitié daint auoir de s  ame
Laise m  ester fait
Nostre
Dame
Trop durement m  as correcie
Quant as mon fil et moi laissie
Por un petit d  oneur terrestre
Ha douce mere au roi celestre
Ce li respont li las adonques
En souspirant il n  auint onques
Ne n  auenra ia a nul fuer
Que nus qui te priast de cuer
Secors n  eüst tost et aïe
Douce dame sainte
Marie
Douce pucele debonaire
Que porrai ie dire ne faire
Se ta douce misericorde A ten douz fil ne me racorde
Que deuenrai ma douce dame
Se ne secors ma lasse d  ame
Haute uirge haute pucele
Haute roïne en  iez tu cele
Dont
Diex daigna sa mere faire
Por pecheürs a lui retraire
Se ta douceurs dame refroide
Et tu deuiens fiere ne roide
Que deuenra ma lasse d  ame
Clere esmeraude clere gemme
Se ta clartés qui tant est fine
Mes grans tenebres n  enlumine
Que porrai donques deuenir
Quel sentier porrai ie tenir
Ne quel chemin ne quele uoie
Se ta clartez ne me rauoie
Clartez del ciel clartez del mont
Clartez d  aual clartez d  amont
Dame del ciel dame de terre
Porte de paradis et serre
Dame et roïne des archangeles
Dame qui siez desor les angeles A la destre le roi de gloire
Ainc nus ne t  eut en sa memoire N  ainc nus merci ne te cria N  ainc nus de cuer ne te pria
Tant iez tu plainne d  amistié
Que n  en eüsses luez pitié
Mere au seigneur de tot le monde
Pucele pure nete et monde
Cent mile fois te cri merci
Tant ai le cuer taint et noirci
Tant sui dolanz et espris d  ire
Et tant honteus ne sai que dire
Douce dame plainne de grace
Tant sui dolanz ne sai que face
De ce que tant t  ai corecie
Se tu uers moi iez aïrie
Douce dame tu as grant droit
Bien sai que bien deüst lués droit
Desoz mes piez la terre fendre
Et feus d  enfer ma lange esprendre
Que renoiai ton fil et toi
Douce dame ce poise moi
Douce dame n  en puis plus faire
Douce dame tot mon affaire
Sez bien et uois or t  en couiengne
Moi ne chaut que li cors deuiegne
Bele douce piteuse dame
Mais que merci aies de m  ame
Douce dame que qu  aie fait
Ie me repent de mon mesfait
Se ne fust dame repentance
Geüne aumosne et penitance A mal port fussent ariué
Cil et celes de
Niniué
Raab qui tant fu pecheresse
Legiere fole et lecheresse
Iamais merci ne recourast
Se penitance n  i ourast
Se penitance n  eüst fait A
Dauid pais del grant mesfait
Qu  il fist d 
Urie por sa fame
Qu  eüst il fait ma douce dame
Que reüst fait dame sainz
Pierres
Qui tant fu durement pechierres
Et qu  anemis tant faunoia
Que
Dieu par trois fois renoia
Sainz
Ciprïens ma douce dame
Qui fist a mainte enchainte fame
Traire et sachier l  enfant del cors
Se
Diex ne fust misericors
Et penitance n  i uenist
Ou alast ne que deuenist
Et toz li mondes tot affait
Chascun ior dame tant mesfait
Qu  il fonderoit el fons d  abisme N  ert penitance et tu meïsme
Qui les soustiens par ta proiere
Bele tres douce dame chiere
Se n  estoit uraie repentance
Confessïons et penitance
De mal en pis chascuns iroit
Et toz li mondes periroit
Des grans pechiez et des mesfais
Que i  ai pensez et diz et fais
Douce dame sui repentans
Dolans tristes et dementans
Si durement com i  onques puis
Fluns de douceur fontaine et puis
Mere et norrice au sauueür
De ce repentant pecheür
Aiez pitié qui tant t  apele
Tant ai uillié en ta chapele
Tant geüné et tant oré
Et tant gemi et tant ploré
Et tant me repent durement
Que ie sai bien seürement S  ausi douce iez com tu sielz estre
Pitiez te penra de mon estre
Et a ton fil ma pais querras
De nule riens nel requerras
Ce sai ie bien tot sanz doutance
Qu  il nel face sanz demorance
La haute dame glorïeuse L  umle pucele la piteuse
La douce uirge sainte et digne
La debonaire la benigne
Cele en cui sort toute pitiez
Toute douceurs tote amistiez
Cele qui est la droite adrece
Qui toz les pecheürs adrece
Cele qui est la droite uoie
Qui touz les desuoiez auoie
Cele qui est toz li confors
De toz foibles et de toz fors
Cele qui tant est clere et fine
Que tot le monde renlumine
Cele qui est de si haut estre
Que del ciel est porte et fenestre
Cele qui est tant debonaire C  on nel puet dire ne retraire
Cele qui est plus enmielee
Que nouiaus mielz en fresche ree
Quant uoit le las qui s  umelie
Qui tant l  apele et tant la prie
Qui tant gemist et qui tant pleure
De lui s  aproisme sanz demeure
Et se li dist mout doucement
Iree m  as mout durement
Mais tante larme en as ploree
Et m  ymage as tant aoree
Que toz li cuers de toi m  apite
Por ce que tant par est parfite
Et tant uraie ta repentance
Et qu  en moi as tele fiance A mon douz fil ta pais querrai A sez sainz piez ainz l  en cherrai
Que tes pechiez ne te pardoingne
Et que sa grace ne te doingne
Mais ançois wel sans delaiance Oïr ta foi et ta creance
Enne crois tu sanz nul obstacle
Que cil qui fist son habitacle
En mes costez et en mes flanz
Fu
Diex et est et iert touz tanz
Enne crois tu bien fermement
Que cil qui fist le firmament
Et de nïent le mont cria
Por home tant s  umelia
Que char et sanc uolt en moi penre
Et que le cuer par eut si tenre
Et tant fu douz et tant humainz
Qu  il estendi et piez et mains
En crois por rachater le monde
Enne crois tu que la sainte onde
La saintisme iaue et li sainz sanz
Qui degouta de ses sainz flanz
De mort d  enfer te rachata
Theophilus luez se ieta
Tot plorant as piez
Nostre
Dame
Ie croi fait il de cuer et d  ame
Douce dame quanque uos dites
Bien croi que li
Sainz
Esperites
En uos sainz flanz le roi conçut
Qui mort en crois por nous reçut
Bien croi et sai s  ai grant raison
Qu  il fu urais
Diex et fu urais hom
Il fu humains il fu celestres
En crois morut com hom terrestres
En crois morut l  umanités
Mais au tiers ior la deïtés L  umanité resuscita
Et ses amis d  enfer ieta
Bien croi sa resurrectïon
Bien croi sa sainte assensïon
Bien croi et sai certainnement
Qu  il reuenra au iugement
Et iugera et mors et uis
Qui ce ne croit il m  est auis
Qu  il ne porra mie saus estre
Bien croi el haut signor celestre
Bien croi de urai cuer et de fin
Qu  il regne et renera sanz fin
Bien croi et sai estoile clere
Qu  il uolt de toi faire sa mere
Bien croi et sai quez que ie soie
Que ta uolentez est la soie
Et que la seue est la tiue
Haute pucele douce et piue
Bien croi et sai de cuer et d  ame
Que del ciel iez roÿne et dame
De paradis iez clez et serre
Dame iez del ciel dame iez de terre
Dame iez d  aual dame iez d  amont
Se li dyable engingnié m  ont
Douce dame pitiez t  en prengne
Et ten doz fil prïer en daingne
Mes secors iez et ma fiance
Ma seürtez et m  esperance
Mes cuers en toi dou tot s  afie
Douce dame sainte
Marie
Douce pucele glorïeuse
Tant iez douce tant iez piteuse
Que nus de cuer ne te requiert
Luez droit ne faces quanqu  il quiert
Ie te requier en grant angoisse N  est nus qui ma doleur connoisse N  est nus qui sache ma tristrece N  est nus qui sache ma destrece
Mon destorbier ne mon affaire
Fors tu pucele debonaire
Et tes douz fius li rois de gloire
Ie t  ai eue en grant mimoire
Ie t  ai amee durement
Ie t  ai seruie longement
Mais ensi est que li dyables
Li sousduians li deceuables
Li agaitanz li enuïeus
Li frois li fel li anuieus
Par son barat m  a si souspris
Qu  en ses las m  a lacié et pris A l  aim m  a pris et a la ligne
Ne gart l  eure qu  as mains me tigne
Ne gart l  eure tot uif me prengne
Ne gart l  eure si me sousprengne
Qu  ensamble enport le cors et l  ame
Haute pucele haute dame
Douce dame sainte
Marie
Mon las de cors m  ame et ma uie D  or en auant met en ta garde
Se ta douceurs ne me regarde
Tout ai perdu et plus et mains M  ame et mon cors met en tes mains
La sainte dame espiritable
La debonoire l  amiable
Quant uoit le las qui merci crie
Et qui tant doucement li prie
Respondu l  a mout doucement
Et se li dist mout lïement
Theophilé
Theophilé
Or ont dyable tot filé
Or ont dyable tout perdu
Or sont il mat et esperdu
Quant reconnois d  entier corage
Le roi qui te fist a s  ymage
Bien as dyable deceü
Quant mon fil as reconneü
Que renoié par lui auoiez
Tu iez entrez en bones uoiez
Quant ton pechié as tant ploré
Et tant ueillié et tant oré
Tant m  as prïee et tant requise
Que grans pitiez m  est de toi prise
Ma douceur m  as tant recordee
Qu  a toi sui toute racordee
Et se ferai toute t  acorde
Au douz roi de misericorde
Atant de lui s  est departie
Nostre
Dame sainte
Marie
Theophilus qui mout fu liez
Trois iors adez agenoilliez
Dedenz le temple demora
Adez gemi adez ora
Ainc n  i menia n  onques n  i but N  ainc del temple ne se remut
Tant par eut grant deuotïon
Et tant eut grant contricïon
Et de larmes tele habundance
Qu  enuiron lui tout sanz doutance
Se l  escriture ne me ment
Arousa tout le pauement
En chaudes larmes fondi toz
Et fu touz iors a nus genouz
Deuant l  image
Nostre
Dame
De tout son cuer de toute s  ame
La mere
Dieu merci cria
Et ele pas ne l  oblia
La tierce nuit reuint a lui
La douce dame qui nului
Ne desdaingne ne ne despit
Puisque de cuer l  apiaut et prit
La douce dame debonaire
La tierce nuit a lui repaire
Chiere li fait si delitable
Si piteuse si amiable
Que tout le saoule et refait
Del douz samblant qu  ele li fait
La sainte uirge glorïeuse
Li dist a douce uois piteuse
Par mes preces biaus douz amis
Cil qui en crois a tort fu mis
Tes chaudes larmes a ueües
Et tes prïeres receües
Bien li soufist ta penitance
Ce saches tu tout sanz doutance
Or garde bien dusqu  a ta fin
Que tu le serues de cuer fin
Si que t  ame soit afinee
Ainz que ta uie soit finee
Ausi com en fornaise ors fins
Prochainnement uenra ta fins
Or garde qu  ele soit si fine
La grant ioie aiez qui ne fine
Theophilus qui a grant ioie
As piez la mere
Dieu se ploie
Assez pleure de chaudes goutes
Dame fait il en toi sont toutes
Les grans pitiez et les douceurs
Douce dame a toz pecheürs
Iez tu confors et soustenance
Dame toute iez lor esperance
Et leur consaus et leur aïe
Douce dame sainte
Marie
Encor fremi touz de peür
Iamais nul ior n  iere asseür
Deuant que ie raie l  escrit
Qui ma mort deuise et descrit
Las c  est la rienz qui plus m  acore
Las li dyable l  ont encore
Las cil escris est en enfer
Mais il n  i a porte de fer
Tant soit de fer d  enfer feree
Que tost ne l  aiez desserree
Douce dame quant toi serra
Ia de si loins ne te uerra
Li dyables qu  il ne s  enfuie
Douce dame s  il ne t  anuie
Ie te requier ie te depri
Que tant faces par ta merci
Que rauoir puisse cele chartre
Ia li diable en si fort chartre N  en si fort liu ne l  aront mise
Ne la raies a ta deuise
Toutes les fois qu  il te serra
Bien sai que ia
Dieu ne uerra M  ame deuant que ie la raie
Ia de tot ce riens ne t  esmaie
Fait
Nostre
Dame
Biaus amis
Quant ton affaire as seur moi mis
Ia n  i ara tant de meschief
Que ie n  en uaingne bien a chief
La mere
Dieu atant s  en part
Et
Theophilus d  autre part
Trois iors el temple seiorna
Ainc ior ne nuit ne s  en torna
La tierce nuit tant eut uillié
Tant geüné tant trauillié
Et tant ploré et tant gemi
Que deuant l  autel s  endormi
La mere
Dieu la debonaire A tot l  escrit a lui repaire
Dont il estoit en tel freür
Pres s  aproche del pecheür
La mere
Dieu par sa franchise
Et se li a la chartre mise
Desor le pis mout doucement
Theophilus isnelement
De la ioie s  est esuilliés
Durement s  est esmeruilliés
De la chartre quant l  a ueüe
Dedens son cuer en a eüe
Si grant leece et si grant ioie
Toz li corages l  en esfroie
Si durement s  en esmerueille
Qu  a painnes seit s  il dort ou ueille
Si grant ioie a ne seit qu  il face
Enuers le ciel lieue sa face
Piteusement pleure et souspire
Ha mere
Dieu que porrai dire
Ce dist li las tout en plorant
Tant t  ai trouee secorant
Tant benigne tant debonaire
Que nel sai dire ne retraire
Douce dame bien puis ueoir
Ta grant douceur et ton pooir
Haute dame de haut renon
Luez qu  apelai ton puissant non
Et luez qu  en toi mis m  esperance
Perdi dyables sa puissance
Si tost com uit li anemis
Que mon afaire eu seur toy mis
Abaubis fu mas et confus
Ha douce mere
Dieu con fus
Conceüe d  eüreusse eure
Secoreüs est sanz demeure
Cui ta douceurs daingne secorre A toi seruir doit chascuns corre
Haute pucele soir et main
Se uiure puis dusqu  a demain
Ie te ferai si grant honeur
Et l  anemi tel desoneur
Que tout mon errement dirai
En plainne eglyse et gehirai
Ce fu la nuit d  un samedi
Que
Nostre
Dame li rendi
La chartre de perdictïon
Li las par grant deuocïon L  en mercia a iointes mains
Plus de mil fois a tot le mains
En l  endemain sanz demoree
Face moillie et esploree
Theophilus sa chartre a prise
Plorant uient a la mere eglyse
Ou l  euesques chante la messe
De gent i trueue mout grant presse
Si com en ior de diemainne
Sainz
Esperites qui le maine
Dusqu  a l  autel l  en mainne droit
Et chiet l  euesque as piez luez droit
Que l  euangile fu leüe
En audïence a conneüe
Sa destinee et sa purté N  est nus tant eüst de durté S  il l  entendist qu  il ne plorast
Et le douz
Dieu n  en aourast
Ou tant a de douce douceur
Que mort ne uielt de pecheür
Ainz uielt sa gracïeuse grace
Qu  il se conuertisse et bien face
Theophilus de chief en chief
Sa destinee et son meschief
En souspirant conte et recite
Si con
Sainz
Esperis l  escite
Qui si l  esprent et fait si chaut
De boire honte ne li chaut
Ainz en couoite a boire assez
Por ce que mielz soit respassez
Del uenim dont est entouchiez
As piez l  euesque s  est couchiez
Se uomist tout et iete fors
La grant ordure de son cors
Por l  ame faire nete et monde A l  euesque et a tot le monde
Apertement dist et descueure
Son mesfait et sa uilainne oure
Chascuns se saingne et esmerueille
Quant il raconte la merueille
Que li mostra fors de la uile
Li guillieres qui par sa gille
Gillie tost li eüst s  ame
Se
Diex ne fust et
Nostre
Dame
Chascuns plora chascuns gemi
Quant il leur dit qu  a l  anemi
Eut fait homage et ligeé L  euesque ra tout esfreé
Quant la chartre li a mostree
Que
Nostre
Dame a raportee D  enfer ou cil l  auoit reposte
Qui mainte ame graïlle et toste
Touz li pueples pleure et sospire
Quant
Theophilus prent a dire
En quel maniere et en quel gise
La mere
Dieu par sa franchise
Consillié l  a et uiseté
uoiant toz celz de la cité A l  euesques la chartre lite
Et quant finee fu et dite L  euesques qui fu mout humains
Enuers le ciel tendi ses mains A oelz moilliez glorefia
Le grant signor qui tot cria
Et ma dame sainte
Marie A haute uois plorant escrie
uenez auant et tuit et toutes A nus genolz et a nus coutes
Le douz signeur glorefïez
Qui por nous fu crucefïés
Et qui tant est piteuz et douz
Qu  il nos daigna rachater touz
Del cler rosé et del cler sanc
Qui degouta de son saint flanc
uenez auant signeur et frere
Glorefïés la douce mere
Le douz signor qui tot cria
Qui de nous toz tel merci a
Que par sa grant misericorde A son douz fil toz nos racorde
uenez uenez uenez ueoir
La grant douceur et le pooir
De la puissant dame celestre
uenez auant et cler et prestre
uenez auant et clerc et lai
uenez uenez sanz nul delai L  emerueillant merueille oïr
Dont nos deuons tuit resioïr
uenez auant petit et grant
uenez ueoir com est engrant
La mere
Dieu la debonaire
De pecheürs de pechié traire
uenez loer sanz nul seior A iointes mains et nuit et ior
La mere au roi qui tot cria
Qui a son fil merci cria
Por racorder ce pecheür
uenez ueoir en quel freür
La mere
Dieu dyable a mis
uenez ueoir cum anemis
Est engigniez et deceüs
En ses las ert cis las cheüs
Mais cele tost l  en a fors mis
Qui n  oblie onques ses amis
uenez ueoir le riche trait
Que la riche mere
Dieu trait
Au dyable a fait tel eschec
Que ce qu  il tenoit en son bec A il laissié par fine force
La mere
Dieu de qu  est or ce
Ioe si bien quant ele daigne
Qu  a un seul trait le giu gaaigne
Maint giu perdu a gaaignié
Et s  a maint bon trait enseignié A celz qui a leur giu l  atraient
Mout tost ariere se retraient
Li dyable quant il la uoient A cest chetif ici auoient
Par leur guille gillee s  ame
Mais luez qu  au giu uint
Nostre
Dame
Un si bon trait li ensaigna
Quanqu  eut perdu regaaigna
Lués que sen bon corage uit
Si soutilment son giu poruit
Qu  il recoura par un seul trait
Quanqu  il auoit deuant mestrait
uenez ueoir sanz delaiance
Com grans chose est de penitance
Et cum ele a grant efficace
uenez ueoir com a grant grace
Et com est douce au sauueür
Chaude larme de pecheür
uenez ueoir la chaude larme
Com fructefie a l  ame et germe
Bone semence et bone grainne
uenez ueoir con larme agrainne
Grant preu a l  ame et grant porfit
uenez ueoir com desconfist
Larme l  ordure de pechié
uouz qui souent auez pechié
Chaudes larmes plorez souent
Car ie uos ai bien en couent
Larme est si fors quant ele est chaude
Tout le pechié art et eschaude
Larme est si clere et si tres fine
Que tout espure et tot afine
Et renlumine et resclaircist
Quanque pechiez taint et noircist
Petit et grant uenez ueoir
Cum orisons a grant pooir
Orisons est plainne de miel
Orisons tresperce le ciel
Orisons est douce et piteuse
Orisons est si sauoureuse
Quant est de larmes destempree L  ire
Dieu a lués atempree
uenez ueoir tuit pecheür
Cum est plaisans au sauueür
Et deliteuse afflictïons
Repentance et contrictïons
uenez oïr en audïence
Qu  est de geüne et d  astinence
uous sauez bien que
Moÿsés
Quarante iors tot pres a prez
En la montaigne geüna
Quant
Diex les tables li dona
Ou escriz eut de son saint doi
Les commandemens de la loi
Cis bons pechieres qui ci gist
Deuant la mere
Ihesu
Crist A geüné quarante iors
En grans souspirs et en grans plors
Et la roïne glorïeuse
Qui debonaire est et piteuse
Et qui douce est plus de nul miel
Racordé l  a au roi dou ciel
Et sa chartre li a rendue
Qu  ai deuant uos dite et leüe
Loons la tuit a une acorde
Loons sa grant missericorde
Loons sa puissance et sa force
Car si fors est qu  enfer esforce
Par sa force a preé enfer
Et pechoiez ses wis de fer
Enfers brisiez est et preez
Enfers est mas et esfreez
Enfers tressue enfers fremist
Enfers dolouse enfers gemist
Enfers lamente enfers souspire
Enfers ne seit qu  il puist mais dire
Quant perdue a la grant goulee
Qu  auoit ia prise et engoulee
Dyable sunt tout desuoié
Tout fors del sens tout fannoié
Tout esgaré tout esperdu
De ce qu  il ont celui perdu
Qu  auoient pris et engoulé
Bien sont honi bien sont bolé
Li golaffre li reschignié
Assez auoient esquingnié
De ce qu  ensi l  auoient pris
Mais la pucele de grant pris
Cui toz li mons aeure et prise
Leur a rescousse ceste prise
Loomes tuit et clerc et prestre
La douce mere au roi celestre
Qui tant par est de douceur plainne
Que nostre frere nos ramainne
Qui perdus ert et adirés
Il est deschaus et deschirez
Poures et nus a nous reuient A reuestir le nos conuient
uestez li la premiere estole
Dont l  euangile nos parole
uestez le bien sanz nule atente
Gardez qu  ez piez ait chaucemente
Et qu  en sa main ait riche anel
Occiés tost le cras ueel
Car il est drois si com moi samble
Tuit doions hui mangier ensamble
Grans noces faire et grant couiue
Car
Diex nos a a bone riue
Ariué et mis nostre frere
Par les prïeres de sa mere
Loomes tuit la douce dame
Qui a resuscitee l  ame
Qui en pechié estoit estainte
Loomes tuit la dame sainte
Loomes tuit la dame piue
Loomes tuit sa grant aiue
Loomes tuit son grant conseil
Loez la tuit iel uos conseil
Car toute riens loer la doit
Ele est si fors que de son doit
Boute ele ius les murs d  enfer
Enfers qui a les dens de fer
Del sien ne puet riens retenir
Ele le fait tot desenir
Ele le fait tout fremïer S  il en deuoit touz uessïer
De mautalent d  ardeur et d  ire
Et s  il s  en deuoit touz defrire S  en traira ele encor mainte ame
Car sa maistresse est et sa dame
Souent le despoille et desrobe
En enfer n  a maufé si gobe
Tant soit uelus grans ne patés
Luez qu  il la uoit ne soit matez
Et qui grant uoie ne li face
Ele par a si bele face
Et si clere de grant pooir
Qu  anemi ne l  osent ueoir
Si grans clartez ist de son uis
Que uraiement leur est auis
Se deuant li ne s  enfuioient
Que tout li oel lor esduiroient
Li douz
Diex fist sa douce mere
Si plaisant si bele et si clere
Qu  en li se mirent si archangele
Si saint ses saintes et si angele
Il meïsmes souent s  i mire A sa biauté conter ne dire
Nule langue ne souffiroit
Ou est la langue qui diroit
Douce uirge douce pucele
Con tu iez douce sade et bele
Seur toute rienz iez gracïeuse
Seur toute riens iez deliteuse
Seur toute riens iez bele et sage
Seur toute riens as doz corage
Seur toute riens iez debonaire
Dame nus ne porroit retraire
Con par est douce et grans t  aiue
Douce pucele uirge piue
Dame sanz uenim et sanz fiel
De toutes les uertus dou ciel
Hui en cest ior loee soies
De ce que tu a bones uoies
Ce pecheür nos as remis
Et retolu as anemis
Douce dame douce pucele
Dame seur toutes biautés bele
Dame seur toutes clartés clere
Prie ten fil prie ton pere
Qui tout le monde a en sa main
Que toz nos gart et soir et main
Et tes oeures faire nos face
Par sa douceur et par sa grace
Partir puissomes a sa gloire
Amen dïent clerc et prouoire
Quant l  euesques tout par dit eut
Ce qu  il li sist et qu  il li pleut
Theophilum sanz demoree
Qui la face ot mout esploree A fait drecier et releuer
Por l  anemi faire creuer
Et por honir lui et sa gille
uoiant le commun de la uile
Fait l  euesques la chartre prendre
Et si la fait ardoir en cendre
Quant ele fu bruïe et arse
Et la cendre partot esparse
Mout fu
Nostre
Dame aouree
Et mainte larme i ot ploree
Assez plorerent clerc et lai
Et l  euesques sanz nul delai
Quant ot la messe defenie
Theophilum acoumenie
Luez droit qu  en la bouche li mist
Le precïeus cors
Ihesu
Crist
Ses uis si grant clarté rendi
Qu  ausi con solaus resplendi
Si clers deuint c  en est la somme
Face d  angele a ne mie d  omme
Tuit cil qui ce myracle uirent
Mout durement s  en esioïrent
Et durement s  en meruillierent
Dieu et sa mere en mercïerent
Grant et petit communement
Theophilus isnelement
Repairiez est a sa chapele
Deuant l  ymage a la pucele
Ou uit les trois auisïons
Mout fu en grans afflictïons
Mout ieta larmes et souspirs
Con cil en cui li
Sainz
Espirs
Aombrés ert et descendus
En crois se gist touz estendus
Deuant l  ymage
Nostre
Dame
Dame fait il ma lasse d  ame
En ta garde met et commant
Douce dame par ton commant
Ton doz fil prie sanz delaie
Que tost a bone fin me traie
Puisqu  il est tant missericors
Qu  il a souffert que son saint cors
Ai receü quez que ie soie
Dedenz mon cuer en ai tel ioie N  est rienz el mont que tant couoit
Fors tant que bone fin m  enuoit
La douce dame glorïeuse
La douce uirge la piteuse
Son pecheür n  oblia pas
Son finement et son trespas
Qu  il desiroit tant durement
uenir li fist prochainnement
Theophilus ce dist l  estoire
Ainc puis ne uolt mengier ne boire
Qu  eut receü son sauueür
Mout eut en lui doz pecheür
Et mout par ama doucement
La mere au doz roy qui ne ment
Et mout la serui uolontiers
Trois iors demora toz entiers
En orison deuant s  ymage
Tant la pria d  entier corage
De chaut cuer d  ardant et d  engrez
Qu  ainc en trois iors ne plus qu  uns grez
Ne se crolla ne ne se mut
Droit au tier ior quant finer dut
Ses compaignons a toz mandés
Ses a a
Dieu touz commandés
Baisiez les a com bien apris
Et puis a toz a congié pris
Signor fait il a
Dieu le pere
Et a sa douce sade mere
Qui de moi facent lor commant D  or en auant toz uos commant
Puis ne lor dit ne plus ne mains
Mais uers l  ymage estent ses mains
Et si se rest agenoilliez
Piteusement a oelz moilliez
La douce mere
Dieu regarde
Dame en tes mains et en ta garde
Commant fait il mon esperite
Si tost com la parole eut dite
La bouche ouri et rendi l  ame
Deuant l  ymage
Nostre
Dame
Si compaignon quant mort le uirent
Assez plorerent et gemirent
De toutes pars li pueples uint
Ou liu meïsmes ou ç  auint L  entererent mout hautement
Et clerc et lai communement
Dieu et sa mere de cuer fin
Glorefïerent de sa fin
Cis myracles n  est pas de fables
Ains est si urais et si estables
Qu  en sainte eglyse est receüs
Et en maint haut couent leüs A oïr est mout deliteus
Et s  est mout douz et mout piteus
Por pecheürs reconforter
Nus ne se doit desconforter
Por nul pechié dont il se duelle
Puisque seruir et amer ueille
Nostre
Dame sainte
Marie
Ne nus qui soit en ceste uie N  est tant preudom ne de haut estre
Qui asseür doie ia estre
Faus et fole est sans nule doute
Cil et cele qui ne se doute N  i a si bon cui ne meschaie
Ne si seür qui tost ne chaie
Ou qu  il ne face aucun fol saut
Quant anemis un peu l  asaut
Theophilus fu tost cheüs
Tost engingniez tost deceüs
Qui tant estoit de grant renon C  on ne parloit se de lui non
Anemis a mout grant puissance
Et tant seit de la uielle dance
Qu  a sa dance fait bien baler
Celz qui plus droit cuident aler
Assez souent guille et mesmainne
Celz qui plus font la
Madelainne
Car un beurage leur fait boire
Qu  il destempre de uainne gloire
Dont toz les enyure et enherbe
uainne gloire est si tres male herbe
Si tres cuisans si tres amere
Qu  il n  est si preudom nez de mere S  il en englot nes une goute
Que la mort a l  ame n  engloute
uainne gloire est trop mal beurages
Pluiseur en boiuent c  est damages
Assez puet on de ceus ueoir
Qui d  aus garder ont grant pooir
Et qui mout sont religïeuz
Mais il par sont si glorïeus
Et si farsi de uainne gloire
Ne daingnent ne mengier ne boire
Auec leurs poures compaignons
Humelité acompaignons
Se nos uolons aucun bien faire
Qui doie a
Dieu seoir ne plaire
Humelitez c  en est la uoire
Estrangle et murdrist uainne gloire
Et s  ocist orguel et enherbe
Humelitez est si sainte herbe
Que
Diex meïsmes la planta
Ainc li doz
Diex ne se uanta
En nul escrit que nus leüst
De uertu nule qu  il eüst
Fors seulement d  umelité
Ele est de tele auctorité
Que li doz rois de paradis A ses apostres dist iadis
Por ce qu  orguel ietaissent puer
Qu  il ert doz et humles de cuer
Li cuers n  i fu mie palaistres
Bien ensaingna li piteus paistres
Qu  il esteuoit par esteuoir
Humelité de cuer mouoir
Car tex fait l  umle par defors
Qui l  orguel a mucié ou cors
Tex fait samblant d  umelité
Qui toz est plains d  igniquité
Tex fait samblant q  umles est toz
Qui mout est fiers fel et estoz
Telz a la face pale et maigre
Qui le cuer a felon et aigre
Telz a uestue l  aspre haire
Qui aspres est et de mal aire
Et telz uestue a bele robe
Qui le cuer n  a mie si gobe
Ne si souspris de uainne gloire
Con telz afule chape noire
Telz fait samblant de torterele
Qui par dedens est cresteruelle
Telz fait le simple et le marmite
En cui orgiuz maint et habite
Telz a mout humele et doz le uis
Qui ou cuer est dyables uis
Telz a l  abit mout reguler
Qui cuer a cointe et seculer
Orgiuelz assez souent se muce
En pappelart a grant aumuce
Orgiuelz assez souent se cole
Et desoz uoile et desoz cole
Orgiuelz assez souent repaire
Et desoz sac et desoz haire
Orgiuelz partot se muce et glace S  umelités fors ne l  en chace
El monde n  a si uil habit
Ou a la fois orgiuelz n  abit
Orgiuelz se muce en mainte robe
Orgiuelz toutes uertus desrobe
Orgiuelz toutes uertus despoille
Orgiuelz tous biens conchie et soille
Orgiuelz maint uaillant home enpire
Orgiuelz partot uielt estre sire
Orgiuelz partot est malaisius
Orgiuelz est aigres cum aisius
Orgiuelz toz iors en uenim tempre
Orgiuelz put toz et tart et tempre
Orgiuelz de toz maus est acointes
Orgiuelz est fiers orgiuelz est cointes
Orgiuelz est frois et enuïeus
Orgiuelz est fel et couoiteus
Orgiuelz ne prise fol ne sage
Orgiuelz est plains de grant outraie
Orgiuelz est plains de grant derroi
Orgiuelz cuide estre fiux de roi
Orgiuelz li cuens
Perres cuide estre
Orgiuelz est tant d  orgilleus estre
Que souz ses piez uielt tot soumetre
Orgiuelz fu nez ce dist la letre
Et conceüs en paradis
Orgiuelz ieta dou ciel iadis
Le plus bel angele que
Diex fist
Car par orguel tant se mesfist
Qu  il uolt sanblans et paraus estre
En paradis au roi celestre
Mais quant
Diex uit s  outrecuidance
Par sa force par sa puissance
El fons d  enfer le balança
Onques nus hom ne s  auança D  estre orgilleus bien le saciez
Fi escopiz et decrachiez
Doit estre orguex de touz preudommes
Fi fi orguel tuit derrachommes
Car tant par est d  orde matere
Qu  il put a
Dieu et a sa mere
Orgiuelz put plus que ne fait sete
Mais humelitez est si nete
Si debonaire si benigne
Si plaisans si douce si digne
Si sainte si pure si monde
Qu  a
Dieu plaist et a tot le monde
La letre dit n  en dotés mie
Qui s  essauce
Diex l  umelie
Qui s  umelie
Diex l  essauce
Humelitez les humeles hauce
Humelitez toz les siens lieue
Mais orgiuelz qui si fort s  alieue
Que dusqu  el ciel se uielt leuer
Les siens ne fait fors qu  agreuer
Orgiuelz les orgilleus auale
Orgiuelz fait home maigre et pale
Orgiuelz fait home susiant
Orgiuelz fait home defriant
Orgilleus hom a male uie
Car tout le cuer li runge enuie
Si pres de lui se glace et muce
Que tout le sanc li boit et suce
Orgiuelz est trop sucçans sanssue
Orgiuelz tous iors tot son sanc sue
Quant uoit nului qui le sourmonte
Mais humelités si se donte
Que nule fois n  a nule enuie
De nul bien que nus ait en uie
Toutes et tuit sachiez de uoir
Nule uertus c  on puist auoir
Riens ne li uaut ne ne profite S  umelitez en lui n  abite
Amer ne puet
Diex a nul fuer
Home qui n  est humeles de cuer
Li rois dou ciel nostre doz pere
Ama mout mielz sa douce mere
Por sa tres grant humelité
Ne fist por sa uirginité
Humelitez quant ele est fine
Toz biens esclaire et enlumine
Nule uertu n  aimme
Diex plus
Tant con detint
Theophilus
Humelité dedenz son cuer
Nel peut dyables a nul fuer
Tant le seüst bien espïer
Ne deceuoir ne cunchïer
Mais erramment qu  il la laissa
Tost le uainchi tost le plaissa
Tost l  eut lassé et amati
Et en son cuer luez li flati
Orgiuel enuie et uainne gloire
Par coi renoier et mescroire
Li fist
Ihesu
Crist et sa mere
Tant sont tuit de poure matere
Que faus est qui en lui se fie N  en sa bonté se glorefie
Tant est nostre matere mate
Qu  anemis tost nos uaint et mate
Mout erranment li piez nos glace
Se
Diex ne nos tient par sa grace
Quant anemis un peu nos boute
Por c  est cil faus ce n  est pas doute
Et trop a fole entencïon
Qui por sa grant religïon
Monte en orgiuel n  en uainne gloire
Car au tesmoing de saint
Grigoire N  est nus tant soit de grant pooir S  il n  est cheüs ne puist cheoir
Uns bien preudom est tost cheüs
Por c  est il soz et deceüs
Qui por bonté qu  il ait en lui
Est fiers n  orgilleus uers nului
Car a la fois est auenu
Que bon maluais sont deuenu
Et a la fois par
Dieu rauient
Que mout maluais mout bons deuient
Por c  est foz qui nului desprise
Car
Diex humle pecheor prise
Miuz qu  orgilloz iuste ne face
Et plus tost li done sa grace L  umle roÿne l  umle ancele L  umle dame l  umle pucele
En cui
Diex prist humanité
Mete en nos cuers humilité
Et tot orgiuel en daint fors metre
Qui se uolra bien ademetre A li seruir bien le sachiez
Ia si n  iert ors ne si tachiez
Ne d  ors pechiez tant debauez
Par li ne soit tost eslauez
Qui bien la sert ne puet perir
Ele est tant large de merir
Toz les seruices c  on li fait
Que tot sont riche et tot refait
Tuit cil qui son seruice font
Doz
Diex con tot cil se refont
Qui ta tres douce mere honeurent
Et en sa uigne bien labeurent N  est nus s  entrer uielt en sa uingne N  ait son denier tant tart i uingne
Toz li mondes la doit seruir
Car nus ne porroit deseruir
La grant loier que cil recoeurent
Qui a li sont et a li oeurent
Tuit cil sont riche et recouré
Qui un seul ior i ont ouré
Theophilus buer i oura
Car en s  ourage recoura
Ce qu  il ne peüst recourer
En ourage ou seüst ourer
Riches soudees li paia
Quant a son fil le rapaia
Qu  auoit guerpi et renoié
Desué sont tuit et fannoié
Cil qui a li seruir ne queurent
Et en sa uigne ne labeurent
Car ele paie assez souent
Mil tans qu  ele n  ait en couent
De bien paier par est si tenre
Que plus paie c  on n  ose penre
Ses paiemens est si deliures
Que por solz paie mars et liures
Toute largece de li uient
Il est bien drois et bien auient
Qu  ele soit large soir et main
Car tot le monde a en sa main
Ne doit auere estre ne chice
Dame si haute ne si riche
Riche est deseur toutes richeces
Large deseur toutes largeces
Douce deseur toutes douceurs
Bien besoigne a nos pecheürs
Qu  ele soit douce si est ele C  est li cornez c  est la mamele
Dont
Diex ses orphenins alaite
La mamele a ior et nuit traite
La douce mere au sauueür
Por alaitier le pecheür
Si tost com il crie merci
Bien doit auoir le cuer nerci
Qui ior et nuit ne la reclaimme
Qui ne la sert et qui ne l  aimme
Car c  est la norrisanz norrice
Qui alaita et norri ce
Qui tout le mont paist et norrist
Tant est douce qu  adez sorrist A celz qui de bon cuer la proient
Et leur genolz deuant li ploient
Ele est tant douce ele est tant piue
Qu  escondire ne seit s  aiue
Ne refuser a nesun fuer A nului qui la prit de cuer
Douce et piteuse doit bien estre
Quant de ses douz flans daigna naistre
Li tres douz
Diex misericors
Beneoit soient tuit li cors
Qui sa douce douceur recordent
Et qui a li seruir s  acordent
Car par sa grant misericorde
Maint descordé a
Dieu racorde
Nus n  est a
Dieu tant descordez
Ne d  ors pechiez tant encordez
Sa douce mere nel racort
Mais qu  il a li seruir s  acort
Theophilum y racorda
Que li dyables encorda
En corde a mout cordez cordonz S  a li seruir nos concordons
Tost rompera cordons et cordes
Et fera toutes les concordes 