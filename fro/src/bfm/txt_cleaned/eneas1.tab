
ENEAS
Quant
Menelaus ot
Troie asise onc n  en torna tresqu  il l  ot prise gasta la terre et tot lo regne por la uaniance de sa fenne
La cité prist par traïson tot crauanta tors et donion arst le païs destruist les murs nus ne estoit dedanz seürs tote a la uile crauantee a feu a flame l  a liuree
Li
Greu prenent les citeains nus n  eschapot d  entre lor mains ne l  esteüst morir a honte n  esparnoient prince ne conte ne lor auoit mestier parage ne hardemant ne uasalage et nen estoit leus de deffendre
Tote ert la uile mise en cendre
Ocis i fu li reis
Prianz o sa fame o ses anfanz unc ne fu mais tant grant ocise
Menelaus a uaniance prise toz fist les murs aplanoier por le tort fait de sa moillier A une part de la cité tint
Eneas une erité de la uile bien grant partie
Quant il a cele noise oïe si regarda uers lo donion et uit la grant destrucion n  est meruoille s  il ot peor
uenus la deesse d  amor qui est sa mere li a noncié que
Troïen sont trebuchié li deu an ont pris lor uaniance
Comanda li sanz demorance s  en tort ainz quel prengnent li
Gré et ce li comandent li dé que il aut la contree querre dunt
Dardanus uint an la terre qui fonda de
Troie les murs
Eneas n  estoit pas seürs dous granz liues et plus auoit de la ou sa meison estoit desi la ou li
Greu ardoient bien set qu  il li aprismeroient ne se porroit uers als deffendre
Bel loisir ot del suen tot prendre tote sa gent fist asenbler et ses tresors an fist porter grant auoir et grant manantises et granz richeces an a prises par un postiz s  an est issuz bien en torna trois mile escuz o soi an fist porter son pere
Anchisés qui molt uialz hom ere et par la main mena son fil cil sunt liuré a grant essil
Soantre lui grant gent la  n uait la ou il fuit se sunt atrait
Quant de la uile sunt estors desoz un arbre loing defors o soi a alïé sa gent demande a toz comunaument s  il se uoldront o lui tenir et bien et mal o lui sofrir ou s  en uoldront retorner anz uangier la mort de lor paranz prez est de faire lor plaisir del retorner ou del foïr
Cil dïent tuit del repairier ne del combatre n  est mestier car n  ert mie granz lor esforz tost les auroient li
Greu morz miauz s  an uolent o lui foïr que retorner anz por morir de lui firent segnor et mestre
Puis ont gardé deuers senestre une estoyle uirent leuee qui la uoie lor a mostree de deuant eus uait uers la riue la ua fuiant la gent chaitiue
Eneas cercha les riuages troué i a uint de lor barges que li
Greu auoient guerpies bien atornees et garnies
Il i antra o tot sa gent eue dolce uin et fromant troua es nes a grant planté del riuage sunt esquipé enpaint se sunt an haute mer car n  estoit tens de demorer
Iuno qui ert del ciel deesse estoit uers aus molt felenesse formant auoit coilli an hé toz çaus de
Troie la cité del iugemant que fist
Paris por lui haoit tot le païs L  acheison de cel iugemant uoil reconter asez briemant
Iuno et
Pallas a un ior
uenus la deesse d  amor estoient a un parlemant
Discorde i soruint sodemant une pome d  or lor gita antr  eles trois puis s  an ala il i ot escrit an grezois qu  a la plus bele d  eles trois faisoit de la pome lo don
Antr  eles en ot grant tençon chascune la uoloit auoir mais par autre uoltrent sauoir lo iugemant cui ert la pome
As ne sorent trouer nul home qui miauz en sache dire droit que
Paris qui el bois estoit
La parole li unt mostree de la pome qui ert donee a la plus bele d  eles trois a lui qui molt sauoit des lois por iugier an erent uenues
Paris les a bien coneües chascune d  eles esgarda et longuemant les auisa porpansa soi que iugemant ne feroit pas hastiuemant sanz grant porpens et roua lor a lui reuiegnent al tierz ior si s  en sera miauz porpansez dunc iugera de lor biautez
Par grant angin lo fist
Paris que il lor a lo terme mis porpansa soi que antretant l  an uanroient ofres auant et porroit an de son prou faire
Eles se mistrent el repaire
uoir ot pansé
Iuno premiere est reuenue a lui ariere et promist li car li donroit plus que ses pere ne auoit et molt par lo feroit riche home mais qu  il li otroiast la pome et afichast por uerité que ele aüst graignor biauté
Retorna s  an aneslopas an est uenue a lui
Pallas qui est deesse de bataille et pria li que ne li faille a li se tiegne au iugemant et al li donra hardemant et tel pris de cheualerie ne trouera ia an sa uie nul meillor de soi ne son per ia nel porra huem sormonter
Pallas s  an ua
uenus reuient qui la bataille d  amor tient et dame an estoit et deesse
Cele li a fait tel promesse s  a li se tient del iugemant el li donra prochenemant la plus bele fame del mont
uait s  en des ofres qu  els li font se porpansa an maint androit al quel de ces trois se tenroit car molt coueita la richece et molt desirra la proece mais molt li plot la feme plus que promise li ot
uenus
Les deesses ne s  atardierent mais a lor terme repairerent lo iugemant ont demandé
Que que
Paris an ait doté la pome d  or dona
uenus et iuia qu  ele ualoit plus que les dous autres de bialté
Puis li fu bien gueredoné car dame
Heloine li dona plus bele fame ne troua
Pallas et
Iuno s  an marrirent et çals de
Troie anhaïrent por sol l  acheison de
Paris haïrent puis tot lo païs
Iuno uit
Eneas an mer molt se pena de lui greuer set anz toz plains lo trauailla par plusors mers lo demena molt anhaï tote sa geste A un ior li mut grant tempeste car molt formant comut la mer les nes comancent a uaucrer tone et pluet uante et esclaire molt comança lait tens a faire chieent foldres espessemant comeüe est la mers formant si fait oscur ne uoient gote ne ne seuent tenir lor rote ne uoient clarté ne soloil
Il ne seuent d  aus nul consoil de nule part ne uoient port et ciel et mer lor promet mort ne uoient lune ne estoilles ronpent lor cordes chieent uoilles brisent et mast et gouernail molt uont a honte et a trauail
Ne eschipre ne esturman de son droit cors nen ert certan il ne seuent quel part il tornent s  il uont auant o il retornent an auanture ont mis lor uie
Danz
Eneas formant s  escrie
Par deu fait il buer furent né cil qui a
Troie la cité furent detranchié et ocis
Por coi m  en tornai ge chaitis
Miauz uolsisse que
Achillés m  aüst ocis ou
Titidés la ou ocis furent tant conte que ci morisse a itel honte
Por coi ne m  ocistrent li
Greu
En grant hé m  ont coilli li deu ne puis an terre conuerser et noauz ai an ceste mer molt lunguemant m  ont trauaillié si n  ont de moi nule pitié
Promise m  ont ne sai quel terre ne sai ou ge la puisse querre molt ai troué isles an mer de la terre n  oï parler que uois querant a molt grant poine si com fortune me demoine
Molt se dementot
Eneas molt se clamot chaitis et las por ce qu  il eschapa a terre puis que an mer sofrist tel guerre miauz uolsist estre a
Troie ocis o ses paranz o ses amis la ou
Hector et
Priamus furent ocis contes et dus
Molt s  esmaient si compaignon ne desirrent se la mort non ce lor est uis que molt lor targe
Deuant lo roi ot une barge ses gouernalz li est brisiez et mast et sigle an mer plungiez trois torz torna an molt po d  ore une uague li uint desore qui si la fiert an l  un des lez les borz a fraiz et decassez ronpent cheuilles et clotures l  eue i antre par les iointures anplie l  a soldeemant afondee est an un momant
Icil ont lor trauail finé cil ne criement mes nul oré par eus n  ert mes terre conquise ne chastiaus ars ne tors asise
Li uanz aquialt les autres nes depiecent mars sigles et tres par cele mer les esparpaille et
Eneas molt se meruoille ia ne quide uenir a port et ciel et mer li promet mort
Ansi ont li fuitis de
Troie sofert trois iors qu  il n  orent ioie quant uint al quart qu  il aiorna li uanz failli del tot cessa li solaus lieue ne plut mes del tot remest la mer an pes asoagiee est la tenpeste
Dont leua
Eneas la teste et esgarda deuant son uis se uit de
Libe lo païs
Toz rehaite ses compaignons nagent a fort as auirons tant ont nagié et tant siglé qu  al port de
Libe sont torné
Issu sont fors com plus tost porent de lor uint nes que set nen orent celes atachent el riuage
Lo païs trouent molt saluage ne uoient borde ne meison ne borc ne uile se bois non mes que que soit formant lor plaist
Eneas uet an la forest uns sols meschins ala o lui lor ars porterent anbedui et cers et bisches ont bersé si home an ont asez porté
Les feus alument el grauier si apresterent lo mangier el bois lo pristrent lïement
En la mer gardoient souant s  il poïssent lor nes choisir que li uanz ot fet departir de çaus estoient curios mais molt furent puis correços de çaus que il uirent noier dom il n  atandent recourer es autres ont graignor fiance mes es morz n  ont point d  esperance
Sor les faloises uont garder ses uerroient loing an la mer quant nes uoient si ont grant dote que mers parfonde nes tranglote
Donc a
Eneas asanblé çaus qui o lui sont ariué nan i ot de sa compaignie ne mes que la tierce partie çaus comança a conforter des maus qu  il orent an la mer
Seignor fait il franc cheualier ne uos deuez mie esmaier se uos auez eü peor an ceste mer mal et dolor ça auant uos delictera quant il uos an remembrera buen uos sera a reconter les maus qu  auez eü an mer
Huen qui s  esmuet an altre terre por regne et por païs conquerre an grant enor ne puet uenir s  il bien et mal ne puet sofrir
Qui toz tens a sa uolanté n  onques n  a mal espermanté ce m  est auis ia ne saura a negun ior que bien sera mais se il sofre un poi mesaise qu  il nen a tot ce que li plaise ce m  est auis molt prisera le bien aprés quant il l  aura
Or auons molt sofert ahanz par plusors mers plus de set anz et molt i auons trauaillié et molt geüné et ueillié s  auons ia mes de repos rien molt nos plaira auques de bien
Sofrant trauail et mal et poine si com fortune nos demoine nos conduiront li dé ou leu que il nos ont promis an feu an
Lombardie la
Maior d  iluec furent nostre ancessor
Grant gent somes et si n  auon de uitaille se molt po non il nos estuet garison querre mais molt uoi ci estrange terre ne sai se onques i ot blé ne borc ne uile ne cité unques plus saluage ne ui
Se del uiure ne trouons ci n  i a noiant del seiorner mais del metre nos an la mer et requeron autre contree o uitaille soit mialz trouee eue dolce foin et aueine as cheuals qui uiuent a poine
Atant
Eneas a choisiz dis cheualiers proz et hardiz qui lo païs aillent cerchier et se li sachent renoncier an quel païs sont ariué se home i a ne grain de blé D  iluec tornent li mesagier qui la contree uont cerchier errent par uals et par montaignes par boschages et par champaignes tant ont erré ne uirent on qui lor saüst randre raison rien qui uesquist nes saluagine
Tant ont erré par la gaudine qu  il antrerent en un santer de cel ist un chemin plener
Li mesagier ont tant tenu lo grant chemin qui larges fu
Cartage uirent la cité dont
Dido tint la fermeté
Dame
Dido tint le païs miaus nel tenist quens ne marchis unc ne fu mais par une feme mielz maintenu enor ne regne D  icel païs n  ert mie nee ainz ert de
Tire la contree
Sicheüs ot a non ses sire uns suens frere lo fist occire en essil chaça sa seror por ce qu  il uolt auoir l  enor
Cele s  an est par mer foïe molt ot grant gent en compaignie porté an a molt grant tresor pailes et dras argent et or
An cel païs est ariuee au prince uint de la contree par grant angin li ala querre qu  il li uandist tant de sa terre com porprendroit un cuir de tor doné l  an a argent et or et li princes li otroia qui de l  engin ne se garda
Dido trancha par correetes lo cuir qui molt furent grelletes de celes a tant terre prise c  une cité i a asise puis conquist tant par sa richece par son angin par sa proece que ele auoit tot le païs et les barons a soi sozmis
Sa cité auoit non
Cartage en
Libe sist sor le riuage
La mer l  i bat d  une partie ia par de la n  iert asailie de l  autre part sunt li uiuer et li marais grant et plener et grant fossez a barbacane fait a la guise libicane et trenchieez et plaisseïz cengles barres pont torneïz
Ainz que l  an uiegne an
Cartage a maint destroit et maint passage
El coig amont deuers la riue ot une grant roche naïue iluec sont li mural assis
Li carrel sont de marbre bis de blanc et d  inde et de uermoil par grant anging et par consoil i sunt asis tot a compas tuit sont de mabre et d  adamas
Li mur sont fait a pastorals a pilerez et a merals a bisches a oisiaus a flors o le marbre de cent colors sont painturé defors li mur sanz uermeillon et sanz azur
Tot anuiron ot fet trois rans de mangnetes par molt grant sens d  une pierre qui molt est dure la mangnete est de tel nature ia nus hom armez n  i uenist que la pierre a soi nel traisist tant n  an uenissent o halbers ne fussent sanpre al mur aers
Li mur erent espés et halt qui ne criement negun asalt cinc cenz torz auoit anuiron estre lo demoine donion deuers la uile erent trifoire li mur a ars et a ciuoire o granz pierres de marbre toz
Li chemins alot par desoz grant marchié i auoit toz dis la uendoit an lo uair lo gris coltes de paile couertors porpres pailles dras de color pierres espices et uaiselle marcheandie riche et bele i pooit l  an toz tenz trouer ne se poüst hom porpenser de richece que el mont fust dont en cel leu planté n  eüst
Granz rues ot an la cité et palés riches a planté boriois menanz sales et tors et aleors et parleors bels menages a grant plenté ot la dedanz an la cité
Set mestres portes i auoit unz cuenz sor chescune manoit lor fié an tienent et lor terre se a
Cartage sordoit guerre chascun conte estouroit seruir et set cenz cheualiers tenir
En cele mer ioste
Cartage iluec prent l  an a cel riuage d  une maniere pesonez ne gaires granz mes petitez l  en les taille sor les coëtes si an chïent roges gotetes de ce toint l  an la porpre chiere
Pou sont peison de lor maniere l  an les nome conciliuns
Del sanc de ces petiz peisons dunt iluec auoit a meruoille de ces ert la porpre uermoille les noires refont an
Cartage del sanc d  un grant serpant euage que l  en apelle cocadrille dunt molt a iluec an une isle serpanz sont granz a desmesure et de molt diuerse nature quant a sa proie deuoree donc si s  endort gole baee il nen a noiant de boiel el cors li antrent li oisel et pasturent an son dormant ce que mangié ot de deuant ne s  espurge pas altrement car n  a mie de fondement A une part de la cité asist
Dido sa fermeté torz i ot forz et bon donion qui ne criement se foldre non n  i peüst rien nus hom forfaire por nul asalt lancier ne traire ne engin ne li forfeïst se deuers lo ciel ne uenist
Li palés fu desoz la tor onc a roi ne enpereor ne fu si buens ueüz ne talz
De chieres pieres naturalz ot un mui enz el mur asis et set mile esmalz i ot mis es pilers es antailleüres es oiseries es uolsures es columbes es fenestriz es uerrines et es chasiz
Un tenple fist anprés
Dido ou costiuee estoit
Iuno molt estoit riche a desmesure enuiz seroit de sa faiture a dire tot ce qu  en estoit
La deesse
Iuno uoloit que
Cartage fust chiés del mont et li realme qui i sont a li fussent trestuit aclin mais onques n  i pot metre fin tot autrement est destiné car li deu orent esgardé que a
Rome l  estouoit estre
Li
Capitoilles sist a destre fors del chastel a une part ou fussent par comun esgart li senator mis por iugier por tenir droit por tort plaissier ce fu leus a tenir les plaiz
Par merueillos angin fu faiz molt fu biaus et larges dedanz uoltes et ars i ot dous cenz ia n  i parlast hom tant an bas ne fust oïz eneslopas par tot lo
Capitoille entor
Li uint et quatre senator i estoient ia esgardé
Puis ot
Rome la poësté d  iluec a molt lointaing aage que
Dido uolt metre an
Cartage
Encor idonc ne par ert mie cele cité tote fornie encor faisoit
Dido ourer as murs entor por miauz fremer
Tant esploitierent li mesage que il antrerent an
Cartage il unt anquis et demandé qui maintenoit cele cité L  en lor a dit que une fame estoit dame de tot lo regne
Il ont anquis ou ele estoit par andices alerent droit
Sus el chastel desoz la tor trouerent ia al palleor la raïne o tot grant barnage
Deuant li uienent li mesage
Ilioneus parla premiers qui molt estoit sages et fiers salua la puis se li dit
Antan a nos dame un petit
Bien as oï ia a lonc tens que
Greu furent uers
Troïens astrent la uile et trebucherent granz et petiz toz crauanterent de ces qu  il an porent tenir n  an pot uns sols de mort garir tote ont la cité essilliee
De la celestial ligniee ot an
Troie un riche baron de cele grant ocision qu  i feisoient la nuit li
Greu lo garantirent bien li deu fors lo mistrent de la cité grant gent ot o lui asanblé
Par lor comandement uait querre
Itaille une loigtaine terre quise l  auons set anz par mer ne la poons ancor trouer
Tormant aümes grant l  altr  ier une de noz nes fist plongier les homes noier an ueïsmes et des altres nes deperdimes grant partie si ne sauon s  il sont ancor noiés ou non
La menor part est ariuee molt pres de ci en ta contree
Eneas iluec est remés ou il atant ses autres nes ça nos an a a toi tramis que soit segurs an ton païs qu  il nen ait garde de ta gent tant que il ait oré et uant et ses nes alques redrecies que la tormante a depecies
Dido respondi al mesage
Bien sai fait el lo grant domage et lo destruit des
Troïens ge l  ai oï molt a lonc tens
uos qui de cel estes gari molt l  auez puis espenoï onc puis ne fustes sanz dolor mestier auez grant de soior
Se uos uolez ci seiorner uoz nes restroindre et ratorner n  auez garde gel uos pleuis d  ome qui soit an cest païs segur soiez ne dotez pas
Se ça uolt uenir
Eneas gel seruirai an ma cité li mien li ert abandoné
Ge refui ia plus esgaree quant ge uing an ceste contree car ne sui pas de cest païs par moi lo sai bien l  ai apris que ge doi bien auoir pitié d  ome sel uoi desconsoillié
Se seiorner uolt
Eneas et demorer ci a trespas ia mar i despandra denier por rien nule dont ait mestier tot lo ferai del mien seruir et molt li donrai al partir plus li ferai que ne uos di S  an fin uoloit remaindre ci et s  i laissast ester atant la folie qu  il ua querant de ma terre ait une partie a lui et a sa compaignie ma gent et la soe soit une se il uelt auoir ma comune n  aurai plus chier le
Tirïen que io aurai lo
Troïen
Tornez a lui tost al riuage et dites li que an
Cartage s  an uiegne o moi herberger toz est lassez de nauïer
Li mesagier ont pris congié a lor seignor s  en uont tuit lié
Eneas de bien loin les uit contr  els ala et se lor dit
Qu  auez troué
Nos bien
Et coi
Cartage
Parlastes al roi
Nenil
Por coi N  i a seignor
Coi donc
Dido maintient l  enor
Parlastes uos o li Oïl
Menace nos
Par foi nenil
Et que dist donc
Promet nos bien soiez segurs mar crembroiz rien
Ce dit la dame
Tirïene s  an ceste terre
Libicaine uolez remaindre et seiorner uoz nes restroindre et refermer ne uos esuet doter de rien car el uos aseüre bien par nos uos ofre lo seior ansanble li anz an sa tor ses seruises ne uos faldra tant com prandre lo uos plaira
Dementre que li mesagier alerent lo païs cerchier furent lor nes al port uenues qu  il quidoient auoir perdues
Aancree s  i ert chascune totes i erent ne mes une qu  il perdirent par la tormente qui en terre n  orent nulle atente
Eneas formant s  esioï de la nouele qu  il oï et de ses nes qu  il ot fors une
Molt li estoit propre fortune fortune lo ra esbaudi qui de deuant l  auoit marri
Por ce ne doit hom desperer se lui estoet mal andurer et se il ra tot son plaisir donc ne se doit trop esioïr ne por grant mal trop esmaier ne por grant bien trop deslïer et d  un et d  el de tot mesure uns biens uns mals toz tens ne dure
Fortune torne en molt po d  ore tel rit al main qui al soir plore al soir est laide al matin bele si com el torne sa roëlle cui al met a l  un ior desus a l  autre lo retorne ius de tant com el l  a mis plus halt tant prant il aual graignor salt
Eneas dist a ses barons l  ofre a la dame et lo respons et ce que el li a mendé que alt a li en sa cité
Cil li loënt comunaument que il i aut hastiuement et alsi fist ne tarda pas
Molt se conrea bien de dras et monta an un palefroi set uinz an fist monter o soi et cheualcha droit uers
Cartage si com lo moinent li mesage qui deuant i orent esté
Ainz none uint an la cité
Si home uont de deuant lui et cheualchoient dui et dui boriois dames et cheualiers et an rues et an soliers les uont a meruoille esgarder N  estouoit mie demander qui de la compaignie ert sire sanz ce que nus d  als l  oïst dire conoissoient trestuit lo roi
Chascun lo mostre a l  autre al doi molt estoit bials et auenanz et cheualiers forniz et granz a toz an sanble lo plus bel
Il ala descendre al chastel contre lui est
Dido uenue il uait auant si la salue
Ele lo prist par la main destre an l  antaille d  une fenestre se sont loing des autres asis el li a de son estre anquis et il l  en a grant conte fait come il erre et com il uait
Quant il li ot tot aconté son chambellan a apelé ariere l  anuoia as nes por son fil qui la ert remés molt tost l  i roua amener et comanda a aporter trois garnemenz que il auoit porpansa soi qu  il les donroit a la raïne de
Cartaige qui molt li faisoit bel ostage
Une nosche i ot meruoillose unques ne fu plus preciose et un mantel qui molt fu chiers la penne en fu a eschaquiers d  unes bisches de cent colors d  autres plus riches et meillors fu bien orlez li mantiaus toz deuant et a porfil desoz molt fu chiere la forreüre et molt ualut mialz la uolsure toz fu batuz a or defors sol li atache et li mors et li boton et li tassel ualoient plus que troi chastel
Tel uestement iluec auoit com a raïne conuenoit de porpre estoit estelez d  or
Li rois
Prianz an san tresor faisoit cez garnemenz garder quant il se deuoit coroner sa fame
Ecuba les auoit lo ior que coronee estoit
Tornez s  an est li chambellans tot acompli en po de tans si com ses sires li ot dit
La mere
Eneas sot et uit que ses fiz estoit an
Cartage molt redotoit an son corage qu  il nel menassent malement molt ert antre saluage gent
Ele ot d  amor la poësté quant uit que son fil ot mandé soëf antre ses braz lo prent molt lo baisa estroitement an cel baisier li a doné de faire amer grant poësté qui anprés li lo baisera del feu d  amor espris sera A cels quil meinent dist
uenus qu  ons ne fame nel baisast plus fors la raïne et
Eneas
Il s  an tornent eneslopas
Ascanïus o son barnage a son pere uint an
Cartage cil que l  auoit fait aporter a
Dido lo fait presanter O granz graces a receü tint le don que riches fu por sa ualor tant nel prisa com por celui qui li dona
La dame et tuit li
Tirïen uirent lo don al
Troïen a meruoille le prisent tuit grant parolle an font et grant bruit ne seuent entr  als toz iugier loquel an doie plus prisier
Quant ont lo mantel esgardé a grant meruoille l  ont loé et reuoient lo uestement lo mantel tindrent a noient et quant la nosche uint apref tot l  autre ne prisent un ef
La raïne les anuoia an sa chambre puis apela l  anfant qui a son pere uint acola lo soëf lo tint molt lo baisa estroitement
El se maine molt malement molt fait que fole qui l  atoche enuers son uis ne a sa boche
uenus i ot sa flame mise
Dido l  estraint qui est esprise mortal poison la dame boit de son grant duel ne s  aperçoit o le baisier tel rage prent d  amor que li cors li esprent
Donc lo rebaisa
Eneas et donc
Dido aneslopas de l  un an l  altre anbat l  amor chascuns en boit bien a son tor qui plus le bese plus an boit C  est
Dido qui plus fole estoit ele i a pris mortal iurece ia l  a amor en grant destrece
Tant a la raïne antandu a lui baisier que tot nuit fu et que terme fu de soper atant fist l  an l  eue corner et puis sont asis au mangier
Enuiz seroit a desraisnier et d  aconter trestoz les mes qui souent uindrent et espés et a nomer uins et herbez mais chascuns an i ot asez molt les a l  an toz bien seruiz et quant li mangiers fu failliz les napes traistrent li seriant
El palés ot clarté molt grant tant i art cierges ia par ior lumiere n  i aüst greignor
Dido remest au mestre dois n  i ot se barons non de prois l  autre mesnie est departie son oste prie qu  il li die de
Troie la destrucion et li recont la traïson
Tuit se torent par le palés et escoterent a grant pes
Eneas sofri un petit et an aprés se li a dit
Dame fait il ma grant dolor me remenbrez et ma tristor ia nel comancerai a dire de cele ore n  aie grant ire quant me remanbre del grant duel ia nel conteroie mon uoel mais quant uos plest que gel uos die ia en orroiz bien grant partie la uerité uos an dirai car io i fui sel ui et sai
Troie fu ia riche cité faite par grant nobilité molt par estoit et longue et lee de trauers ot une iornee
Quant
Menelaus nos ot asis por lo forfet que fist
Paris molt nos troua et forz et fiers molt auions buens cheualiers
Tornoiz lor tenions souant o il perdoit molt de sa gent et triues antre nos auoit trois mois ou plus tel ore estoit se rauïens seior grant masse
Ne sai por coi uos acontasse les batailles ne les tornoiz que lor tenimes plusors foiz asez auez cen oï tuit mais come nos fumes destruit n  auez uos mie tuit oï sachoiz que nos fumes traï
Quant
Menelaus ot sis dis anz a son siege qui molt fu granz et uit que ia ne nos prandroit ne par force ne par destroit de raler s  en fu asez pres quant li pramist danz
Ulixés que par angin essaiera se ia rien i espleitera se par cel ne nos pooit prendre dont seroit noiant de l  atendre
Un grant cheual fist de fust faire desor roës cinquante paires por ce que l  an poïst mener
Dedanz lo fist molt bien cheuer et s  i fist faire granz estages antor i ot fet cinc manages n  i auoit cel tant petiz fust ou cent cheualier n  esteüst
Li cheuaus fu anpliz trestoz de cheualiers hardiz et proz de totes armes bien armez
Li autre qui s  en sont tornez pristrent lor paueillons lor tres an la mer se mistrent es nes an un isle pres del riuage s  an alerent trestuit a nage iluec se sont trestuit repost
Al matin s  an departi l  ost molt an demena l  an grant ioie par tote la cité de
Troie les portes corurent ourir si s  an comancent a issir li cheualier et li boriois
Issuz s  an est
Prianz li rois et nos o lui comunaument tuit en ission lïemant et alions par toz les leus o les tentes furent as
Greus
Li uns mostroit a l  autre al doi
La sist li paueillons lo roi la fu la herberge
Achillés ci sist
Aiaus la
Ulixés ça erent li tornoi tenu
Tot ont esgardé et ueü barres lices et grant fossez auoit antr  als et la cité
Li rois esgarde lo cheual ne sot se por bien ou por mal l  orent iluec li
Greu leué a meïsmes de la cité
Molt en parlerent li plusor et esgarderent tot antor lor deuinailles en disoient mais la uerité n  an sauoient
Il fust alé tot altremant s  il fust seü certaignement que li cheuals auoit el cors ia de toz çaus n  issist uns fors ne fust detrenchiez et ocis ia un sol d  als n  an issist uis mais tuit en fumes deceü se cil fussent dedanz seü ars fussent dedanz lo cheual ancor n  eüst
Troie nul mal ne fussions pas ansi destruit par cel engin perimes tuit
La ou nos fumes al cheual deuant la porte oriantal et esgardions tot antor la amenerent li pastor un home qu  il orent troué tot nu lïé sor le fossé iluec l  orent li
Greu laissié
Par celui fumes anginié
Li rois premiers l  araisona tot an ordre li demanda com auoit non qui il estoit qui l  auoit eü an destroit
Nos fumes tuit uers lui baïf et as parolles antantif molt lo hastames de parler et il fist sanblant de plorer
De sa uie n  ot gaires cure quant se mist an tel auanture et an abandon de morir por nos anginier et traïr grant estoltie an prist en soi an sospirant ia dist al roi
Sire fait il de
Grece sui mais molt me torne a enui que ne prenez de moi uaniance car de uie n  ai esperance bien sai que de ma fin sui pres ice uoldroit molt
Ulixés qui molt m  a coilli en grant hé et molt m  a malemant mené laidangié m  a a molt grant tort
Por un mien oncle qu  il m  a mort me meslai o lui se li dis se ge uenoie an mon païs que bien ne repos n  aueroie desi la que uangié l  auroie
Il fu forz hom se me fist prendre onc par plege ne me uolt randre longues m  a tenu an prison et an molt grant destrucion desi l  autr  ier que il auint que
Menelaus concile tint compleint soi que il li greuoit que an
Grece ne s  en aloit trop i auoit fet lonc estage mais ne pooit auoir orage si buen uent ne sauoit uanter quis peüst an
Grece mener des qu  il uoloit antrer es nes aneslore ne fust remés ia l  auoit dis foiz essaié toz tans l  i ont li uant boisié
Quis a consoil qu  il porroit faire des uanz qui si li sont contraire et il loërent tuit al roi que par lo mestre de la loi feïst a toz los des anquerre com il s  an riront an lor terre
Atant fu
Calcas demandez uns profites molt enorez sor lui fu mise la parolle
Il an prist sa croce et s  estolle as des fist un grant sacrefise puis a la chose bien anquise et li deu en ont demostré tote an ordre la uerité
Quant uint el demain al matin si ralerent tuit al deuin et demandent quel la feront et il de par les deus respont que de lor aler ert noianz se
Oleüs li deus des uanz nan estoit primes apaiez qu  uns
Greus li fust sacrefïez uns d  aus i estouoit morir se ia s  an deuoient partir
De ce furent tuit en esfroi que chascuns ot peor de soi que il ne fust dannez a mort
Il en deuoient geter sort sor qui l  auanture cherroit qui les autres aquiteroit quant
Ulixés me fist uenir dist que iugiez ere a morir et forfait auoie la uie
Del contredit n  i ot il mie chascuns qui se dota de soi l  otroia uolantiers de moi
Pris fui et toz nuz despoilliez et les poinz tres le dos lïez laidemant fui trauailliez si com uos me ueez ancor ci
Tuit li prouoire de la loi lor caractes firent sor moi et menerent moi a l  altel desus lo chief me mistrent sel uin et oille farine et cendre
Ge deuoie lo col estandre et ancoste de moi estoit cil qui decoler me deuoit
Tote estoit ma morz aprestee a tant si sort une meslee entre deus barons loing an l  ost
Li rois i est alez molt tost et tuit li autre ansenble lui guerpirent moi toz sols i fui
Autre part me pris a foïr an un bois loin m  alai tapir
Ce qu  il uoltrent faire de moi ont fait d  autrui si com ge croi al deu des uenz sont acordé molt lor a tramis buen oré alé s  en sont an lor païs
Ge sui remés come chaitis de po ai ma uie alongiee ma morz me rest molt aprismiee antre uos m  estuet ci morir tart me sera molt le desir molt me torne a grant contraire que morz ne soi se il puet faire
Quant cil cuuerz nos ot ce dit si se tolt aprés un petit ueïmes le mesaaisié tuit an aümes grant pitié
Deslïé l  ont aneslopas se li fist li rois doner dras pardona li et manbre et uie dist li qu  il ne s  esmaiast mie que ia par lui nan aura mal anprés li enquist del cheual por coi ert fait que ce deuoit que de si grant faiture estoit
Li fel
Sinon a dit au roi
Sire fait il tot le segroi a ces de
Grece uos dirai que ia mais nul n  en amerai ne uers aus ne tornerai mes se antre uos puis uiure an pes
Bien sorent tuit la uerité que li deu orent destiné que ia
Troie ne periroit tant com li
Pallade i seroit
Pallas uos maintenoit sanz faille qui ert deesse de bataille et s  image estoit coltiuee antre uos et molt enoree par li estïez tuit seür
Par une fraite de cest mur i monta un soir
Ulissés ansanble lui fu
Titidés uostre
Pallade uos anblerent çafors an l  ost l  an aporterent
Cele image fu depeciee
Pallas an fu uers als iriee fait lor an a puis maint contraire
Tuit li deuin et li gramaire et li mestre de nostre loi comunement distrent al roi que il queïst hastiuement uers la deesse acordement
Por ce fist cest cheual drecier et si deuoit aparoillier que
Pallas i fust tresgitee et desus seïst tote armee de lance d  espee et d  escu
Mais n  a gaires qu  il a perdu l  engineor qui ce faisoit
Ne set pas qui le cheual ueit por que  l fu fait an tel mesure si grant de si halt estature mais ge uos dirai l  acheison por quel firent li
Greu felon uolantiers uos dirai lor mal il firent si grant lo cheual que nel peüssiez laianz traire car il i a tel saintuaire ce sorent bien li cuiuert
Greu que ia mal ne uendroit al leu ou il seroit a remanance de bien i a grant esperance li
Pallades qui fu anblez ne ualoit tant laianz d  asez come li cheuals i feroit mais as cuuerz an peseroit qui seuent bien que grant enor uos an uanroit et grant baudor se laianz estoit li cheuaus gari serïez de toz maus
Nos creümes ce qu  il ot dit il n  i ot ne grant ne petit qui nel loast dedanz a traire
Cent piez firent del mur desfare la porte ert petite et l  antree la chose granz desmesuree se lor couint grant uoie a faire
Cordes i liames por traire troi mil home traistrent deuant et derriers an ot altretant botent o mains et o leuiers molt i ouroient uolentiers
Dedanz la uile fu conduit li cheuaus a molt grant deduit deuant chantoient les donzelles sonent et harpes et uïelles a grant leece et a grant ioie menames nostre duel an
Troie
Deuant lo temple fu laissiez
Synons fu de desoz muciez
Quant nos fumes tuit departi et uers mie nuit andormi cil qui sot del cheual les estres les antrees et les fenestres aouri s  an issirent fors tuit cil qui li erent el cors l  ansoigne aus
Greus ont escrïé lo feu mistrent par la cité
Li autre qui lo ior dauant de l  aler orent fait sanblant al soir en sont al port uenu de la uile ont le feu ueü cele part an alerent tuit anz an antrerent a un bruit
Ne trouerent nul contredit n  aconsurent grant ne petit dunt unques fust raançon prise se le chief non de tel ocise n  oï onques nus hom parler la disme n  en sai reconter
Ocis i fu
Prianz li rois trestot destruistrent li
Grezois
Eleine traistrent de la tor se la randirent son seignor
Ge ui le grant destruiement si asanblai molt de ma gent A grant esforz en alai la ma moillier aprés
Creüsa me sioit por moi retenir ge antandi tant a ferir qu  en la presse la deperdi grant duel en oi puis ne la ui
Toz me lassai de
Greus ocire
uenus ma mere me uint dire de par les deus que m  en tornasse et an la terre m  en alasse dont
Dardanus uint nostre ancestre
Ge ui que altre ne poit estre ma mere me fist retorner o uint nes me mis en la mer
Unc puis ne finai de mal traire puis ai eü maint grant contraire pres a d  un an qu  as
Sichans porz fu
Anchisés mes pere morz
Quant
Eneas li recontoit la raïne se merueilloit des mals des dolors et des pertes et des poines qu  il a sofertes
El lo regardoit par dolçor si com la destreingnot
Amor
Amor la point
Amor l  argüe souant sospire et color mue
Quant il fu termes de colchier el fait les liz aparoillier an la chanbre l  an a mené ou li lit furent apresté de couertors et de buens dras
Cil s  est colchiez qui toz ert las la raïne fu au courir a grant poine s  an pot partir
Quatre conte l  an ont menee an sa chanbre s  an est antree cent donzelles i ot de prois filles de contes et de rois n  i ot nule ne fust meschine al colchier seruent la raïne
Quant la chanbre fu aserie dame
Dido pas ne oblie celui por cui li deus d  amor l  auoit ia mise an grant freor de lui comance a penser en son corage a recorder son uis sun cors et sa faiture ses diz ses faiz sa parleüre les batailles que il li dist
Ne fust por rien qu  ele dormist tornot et retornot souant ele se pasme et s  estant sofle sospire et baaille molt se demeine et trauaille tranble fremist et si tressalt li cuers li mant et se li falt
Molt est la dame mal baillie et quant ce est qu  ele s  oblie ansanble lui quide gesir antre ses braz tot nu tenir antre ses braz lo quide estraindre
Ne set s  amor courir ne foindre ele acole son couertor confort n  i troue ne amor mil foiz baise son oreillier anpor l  amor au cheualier cuide que cil qui ert absenz anz an son lit li fust presenz n  an i a mie aillors estoit
Parolle o lui com s  el l  ooit an son lit le taste et quiert quant nel troue des poinz se fiert ele plore et fait grant duel des larmes moillent si linçuel molt se detorne la raïne primes adanz et puis souine
Ne puet garir molt se demeine molt traist la nuit et mal et poine al se demaine an mainte guise
Ele ne set qui l  a sorprise mortel poison auoit beü el ne sot qui li enfes fu qu  ele ot tenu et acolé qui la rage li ot doné
Ne puet muër ne li enuit ce que tant a duré la nuit ia ne cuide le ior ueor
Des que le puet aperceuoir el fil de l  aube s  est leuee n  i ot chanberiere apelee ne fame nule a son seruise
De mortel rage estoit esprise molt l  angoissot li fous d  amor
El uint errant a sa seror
Anna ge muir ne uiurai suer
Que auez donc
Falt me li cuer
Auez uos mal
Tote sui saine
Que auez donc D  amor sui uaine nel puis celer ge aim
Et qui
Gel te dirai par foi celui et quant ele lo dut nomer si se pasma ne pot parler
Quant el reuint de pasmeison si recomence sa raison
Celui qui a sofert tant mals ce est li
Troïens uasaus que fortune a a essil mis et qui uint ier an cest païs ge cuit qu  il est de halt parage et de celestial linage del tot pert bien qu  il est gentiz et molt par est cortois ses fiz de lui tenir ne de beisier ne me poi er soir sazïer
Onc puis que ge tornai de
Tire que
Sicheüs fu morz mes sire ne me souint de nule amor desi que uint a icel ior ne ui home de nul aage tant fust riche ne proz ne sage cui ge mostrasse puis sanblant de cest androit ne tant ne quant fors sol cestui que destinee a amené an ma contree cist a espris le mien corage cist m  a doné ia mortel rage par cestui muir tot a estros
Se por ce non qu  a mon espos pramis m  amor a mon uiuant de lui feïsse mun amant mais quant ie l  ai celui donee ia par cestui n  iert uiolee miauz uoil morir que ge li mente que an autre mete m  antante garder li uoil et tenir foi
Ainçois parte terre soz moi et tote uiue me transglote o feus del ciel m  arde trestote que ge autre doigne m  amor que ge promis a mon seignor ge li donai si l  ot et ait ne l  an sera par moi tort fait ge n  ai besoing d  autrui amer que qu  il m  en estuisse andurer
Ge n  ai que faire de cestui onc nel ui mes ne nel conui fors tant qu  en ai oï parler
Eneas l  ai oï nomer
Quant l  an souint qu  el lo noma ele nerci si se pasma por po que ele ne fu morte
Anna sa suer la reconforte
Dame por coi morez a honte
Ceste amistié rien ne uos monte qu  auez anuers uostre seignor morz est ia a passé maint ior A duel ussez uostre iouante an lui n  a mes negune atante de lui n  auroiz uos mes anfant ne dolce amor ne bel sanblant ne garantie ne secors
Molt a ici foles amors
Quant bien ia mes ne uos puet faire por coi uolez por lui mal traire
Ia mes n  auroiz nul bien del mort faites del uif uostre deport el mort n  a mais recourement faites del uif uostre talent
Fous est qui por mort si consire sai que est uoir et si l  oi dire tenir estuet lo mort al mort lo uif al uif ço est confort
Qui maintenra uostre cité uostre terre uostre erité
Ne puet estre longue par fenne bien maintenu enor ne regne pou fait an son comandement s  il n  a altre maintenement ne puet mie grant fes sofrir s  il li couient guerre baillir
Molt par a ci estrange terre de totes parz uos coite guerre toz les barons de cest païs auez uos fait uoz enemis car ne deignastes a seignor home de tote ceste enor eüz les auez an uilté por ce uos ont coillie an hé acoillent uos de mainte part confondront uos ou tost ou tart
Quant aamé auez cestui uostre seignor fetes de lui maintandra uos a grant enor car il est molt de grant ualor
Por uostre bien ge uos pleuis l  amena
Deus an cest païs quant de s  amor estes sorprise quidiez la ueintre an nule guise
uos ne poëz ancontre
Amor
Se cestui prenez a seignor molt en croistra uostre barnage esçauciee an ert
Cartage
Dire poëz por courir uos cest tens d  iuer seiort o nos et ses nes face rafermer car n  est or tans de passer mer si lo poëz bien retenir anprés faire uostre pleisir
Bien ert la dame ainçois esprise et sa suer l  a an graignor mise d  amor estoit bien enflamee plus l  an a ceste antalantee confortee l  a malemant s  el ne l  eüst onc an talant et ne l  eüst onques amé se li a ceste amonesté D  amor se desue la raïne elle ne cesse ne ne fine
Lo
Troïen prent par la main de s  amor n  ert ancor certain demeine lo par la cité se li mostre sa richeté et son chastel et son palés
El ne puet estre une ore an pes et l  araisone molt souant de mil choses dont lui n  apant el ne queroit fors acheison eüst de lui metre a raison
Mil foiz li demande une chose el ne fine n  el ne repose anmi son conte s  arestait ne set qu  el dit ne qu  ele fait tot pert le sens et la parole
Amor l  a fait de sage fole molt soloit bien terre tenir et bien soloit guerre baillir or a tot mis an nonchaloir et an obli par non sauoir
Amors li a fait oblïer terre a tenir et a garder
Si enemi gastent sa terre el ne prise plus pais que guerre de nule rien mes ne li chalt ne mes d  amor qui molt l  asalt et molt a mes tote sa gent par li malués maintenement de li n  ont force ne secors ne montent mes es murs n  es tors de l  ourer n  est conte tenu pandent li mur antrerompu an un leu halt an autre bas tot a perdu por
Eneas A nonchaloir a mis lo regne el n  a home qui ne se plaigne abaissié sunt li
Tirïen anpor l  ostage al
Troïen cele qui maintenoit l  onor a tot guerpi por soe amor
An tel trauail et en tel poine fu la raïne une semaine ne nuit ne ior ne ot repos ne por dormir ne ot l  oil clos
En dolor ert et en grant mal al ne sot dire al uasal ne garra mes ansi lonc tens se al ne prent autre porpens ou li an estoura morir ou al uasal s  amor gehir
Cele angoisse a lonc tans sofert qu  el ne l  osot dire an apert A un matin formant li plest qu  ira chacier an la forest por esbatre de sa dolor s  antroblïer porroit s  amor car amors est molt plus griés chose quant an loisonie et repose et qui s  an uelt bien deliurer si ne doit mie reposer se l  en s  en uelt bien esloignier autre antante li a mestier car quant an antant autre part se li souient d  amor plus tart
Ele a mandé ses ueneors enseler fait ses chaceors prennent lor ars corz et leuriers chiens et uiautres et lïemiers
La uile bruit de cel conroi del glat des chiens et del desroi uienent meschin de totes parz aportent ars coiures et darz la mesniee est molt comeüe
La raïne se fu uestue d  une chiere porpre uermoille bandee d  or a grant meruoille trestot lo cors desi as hanches et ansemant totes les manches
Un chier mantel ot afublé menüemant ert d  or goté a un fil d  or ert galonee et sa teste ot d  orfrois bandee
Aporter fist un coiure d  or qu  el fist traire de son tresor cent saietes i ot d  or mier les fleches erent de cormier
En sa main prent un arc d  albor et puis auale de la tor trois dus amoine de la sale soantre li granz genz auale
Danz
Eneas ses druz l  atant ius as degrez o tot sa gent quant uit la dame
Tirïene ce li fu uis que fust Dïene molt i ot bele ueneresse del tot resenblot bien deesse
Quant al lo uit por soe amor li est muee la color
Ele deuale les degrez et li cheuals fu aprestez d  or et de pierres tot couert A son monter ses druz la sert
Conreez fu lo
Troïen com por aler an bois molt bien lo cor al col l  arc an la main ne sanbloit pas de rien uilain ce uos sanblast que fust
Febus
Il est montez ne tarda plus par la resne la dame moine qui por s  amor ert an grant poine li suens conduiz formant li plest
Errant uindrent an la forest asez i ot ueneson pris
Tant chacierent qu  il fu midis
Idunc leua soldeemant molt grant oré et grant torment tone et pluet molt fet oscur nul d  aus n  i estoit a seür
Fuiant s  an tornent plusors parz li plus hardiz i fu coarz li plus uasaus de peor tranble onc n  an remestrent dui ansanble fors la raïne et
Eneas cil dui ne departirent pas ne guerpi li ne ele lui
Tant uont fuiant ansanble andui a une crote sont uenu
Iluec sont andui descendu
Estes les uos andos ansanble il fait de li ce que lui sanble ne li fait mie trop grant force ne la raïne ne s  estorce tot li consent sa uolenté pieça qu  el l  auoit desirré
Or est descouerte l  amor onc mes puis la mort son seinor ne fist la dame nul hontage
Il s  en retornent a
Cartage
Al demeine ioie molt grant nel cela mes ne tant ne quant molt s  en faisoit lie et ioiose ele disoit qu  ele ert s  espose ensi couroit sa felenie ne li chalt mes que que l  an die an dasriere et an deuant fait mes de li tot son talant
La fame uait par la contree que
Eneas l  a uergondee
Fame est merueillose chose el ne fine ne ne repose mil boches a dont al parolle mil ielz mil eles dont al uole mil oroilles dont ele oroille se ele orroit nule meruoille qu  ele peüst auant noncier ele ne fine d  agaitier se de la rien set tant ne quant de molt petit fait asez grant ele l  acroist et plus et plus quant qu  ele uait et sus et ius altresi tost fait ele acroire la false chose com la uoire d  asez petit maint conte fait toz tens l  acroist que qu  ele uait d  un po de uoir dit tant mençonge qu  il resanble que ce soit songe et tant lo uait muntepliant n  i a de uoir ne tant ne quant
Primes parolle belemant et a consoil celeemant et puis uait anhauçant son conte plus haut parolle quant qu  el monte puis que un po l  a descouert an parolle tot en apert
Par
Libe nonce ceste fame la felenie de la dame dit que de
Troie estoit uenu uns hom
Dido l  a retenu ansanble soi anz an
Cartage or la maintient cil an putage
An luxure andui se demeinent lo tens d  iuer d  el ne se poinent la dame an laisse son afaire nule autre rien ne panse gaire et cil en a guerpi sa uoie et l  un et l  autre s  i foloie
Molt ert la dame defamee par tote
Libe la contree an mal ont essaucié son nom
Quant l  oënt dire li baron li duc li prince li contor qu  ainçois ne uolt prendre a segnor molt se tienent por uergondez qu  ele les a toz reuelez por un home de plus bas prois qui ne estoit ne cuens ne rois
Antr  els dïent et si ont droit molt par est fous qui feme croit ne se tient prou an sa parolle tel tient l  en sage qui est fole ele disoit que son seignor qui morz estoit promist s  amor ne li toldroit a son uiuant or an fait autres son talant or est mantie la fïence trespassee est la couenance qu  a son seignor auoit pleuie
Fous est qui an fame se fie
Molt a le mort tost oblïé ia ne l  aura si bien amé puis fait del uif tot son deport a nonchaloir a mis lo mort
Or a
Dido ce qu  el uoloit del
Troïen fait son esploit et son talant tot en apert
Or la tient cil a descouert son afaire a mis an obli et tot son oirre deguerpi ne se uelt mes de lui partir longues lo quide maintenir toz est liurez a male uoe et terre et fame tient por soe
Un ior estoit dedanz
Cartage de par les deus uint uns mesage que li comande de lor part qu  il laist ester icel esgart et qu  il s  en alt an
Lonbardie aprester face sa nauie deguerpisse la
Tiriane tote la terre
Libicane ce n  est sa terre ne ses feus altre est la prouidence as deus
Eneas fu molt esmaié de ce que cil li a noncié set qu  il ne puet mes remanoir qu  il ne s  en alt par estouoir
Molt li est grief a departir et la dame a deguerpir molt est pansis maz et dotos d  anbedos parz molt angoisos ne puet laissier ne tant ne quant lo dit as deus ne lor comant et molt dote la departie de la dame qu  el ne s  ocie crient que li tort a grant contraire et nequedan ne set que faire de ce qu  ont comandé li dé mais molt se tient a esgaré s  a la dame le noncera ou an anblé s  en tornera crient s  il li dit qu  el le demort et que de li tardis ne tort
Il fait ses nes bien aprester en larrecin s  an uelt aler bien a sa gent amonesté sachent qu  al premerain oré s  an tornera o sa nauie
Sa mesnie a molt esbaudie car cel seiors lor enuiot chascuns l  aler molt desirrot n  an i a nul cui l  ester pleise fors sol a lui qu  ert a son ese molt li plaüst li remanoir mais il s  an ua par estouoir si com li dé l  unt esgardé
Ses nes fait garnir an enblé de quant que aus estoit mestier la dame cuide anginnier mais la raïne s  aperçoit car qui aime toz tens mescroit an dotance est et an paor ia n  iert seürs ne nuit ne ior
Ne se tarde de noiant fame qui descouert l  a a la dame la traïson li a contee que li uasaus a aprestee comant il fait ses nes garnir en larrecin s  en uelt foïr
Puis que la raïne lo sot onc puis cele ore repos n  ot que ele oï la traïson desi qu  el l  ot mis a raison
Lez lui s  asist si sospira et en plorant li demanda
Dites uasaus ou forfis onc que m  ocïez
Que est ce donc
Ia fetes uos uoz nes garnir
Gié
uoire uolez moi foïr
Ainz m  an irai tot a ueüe
Por coi m  auez donc deceüe
Deguerpiroiz me uos ansi
Ge ne puis mes remaindre ci
Por coi fait el
Li deu n  ont cure
Ohi lasse quel auenture
Por coi ne sui ge donc ocise
Tant mar ai fet lo bel seruise lo bel sanblant lo bel ostage que ge uos ai fet an
Cartage
Ia ne lairai que nel uos die molt pensastes grant felenie et merueillose traïson quant uos uolsistes a larron de moi partir ne deseurer
Com le peüstes porpanser ne queïssiez oan congié ne n  eüssiez de moi pitié nel saüsse par uos oan
Maluese foi ont
Troïan
Sont ce los grez et les merciz que ge ai de uos deseruiz
Quant ne uos puet mes retenir
Dido qui  n estoura morir aliance ne amistié ne bel seruise ne pitié uolez uos donc faire tel rage qu  en mer entrer par tel orage
Il est iuers molt fait lait tens nauïer ore n  est pas sens primes laissiez iuer passer puis ert plus paisible la mer
Proier uos uoil por toz les deus qui anuers moi sont trop crueus par l  amistié par l  aliance qui est antre nos par fiance que uos aiez de moi pitié
uos an auroiz molt grant pechié se ge i muir par uostre tort et n  an façoiz aucun confort
Cil me heent por uostre amor dont ge ne uoil nul a seignor nen a baron an cest païs ne soit por uos mes enemis tuit me uolent deseriter
Tanz enemis doi molt doter n  aurai secors ne pres ne loig uos me falez a cest besoing iaceront moi de ceste terre ne faldra ia ançois lor guerre
De ce me dot si puis ge faire mais plus me torne a contraire la uostre amors qui molt m  argüe se cist corages ne me mue que io ore ai n  en uiurai mie
Molt puis doter la departie n  an quit auoir respit de mort car n  aurai rien qui me confort
Se i  aüsse de uos anfant qui uos sanblast ne tant ne quant que peüsse por uos baisier et acoler et anbracier et qui de uos me confortast ce m  est auis que mielz m  alast mais ce m  est uis nan aurai rien qui me face confort ne bien
Bien sui seüre de morir quant ge uos uoi de moi partir
Sire por coi m  auez traïe
Ge non ai uoir la moie amie
Mesfis uos ge onques de rien
Moi n  auez uos fait el que bien
Destruis ge
Troie
Nenil
Greus
Fu ce par moi
Mes par les deus
Ai ge uos uostre pere ocis
Nenil dame gel uos pleuis
Sire por coi me fuiez donc
Ce n  est par moi
Et par cui donc C  est par les deus quil m  ont mandé qui ont sorti et destiné an
Lonbardie an doi aler iluec doi
Troie restorer
Ensi l  ont dit et destiné car se ce fust ma uolenté qu  il n  i eüst ordenemant ne mes lo mien tant solemant que par moi fust ce m  est auis n  alasse oan de cest païs
Ne fust la uolanté as deus se de l  ocision as
Greus remansist nul gel gouernasse les murs de
Troie restorasse et se il fust a mon plaisir ne rouasse de uos partir A enuiz faiz la departie ne est par moi nel quidiez mie bien sai que uos m  auez serui molt richemant uostre merci ueïstes moi desconsoillié merci en eüstes et pitié
Se nel uos puis gueredoner ge nel porrai mie oblïer manbrera m  an tant com uiurai sor tote rien uos amerai
Se ge m  en uois de cest païs ce n  est par moi gel uos pleuis
Laissiez icest compleignemant car uos n  i conquerrez noiant fors tant que uos me comouez et uos meïsmes malmenez
El lo regarde an trauers de mautalant ot lo uis pers souant li mue la color si com la destroignoit amor amors l  auoit tote anflanbee ele parla come desuee
Onc n  apartenistes as deus car molt estes fels et crueus ne ne fustes d  ome angendrez ançois fustes de pierre nez norrirent uos tigres saluages ou alcunes bestes boschages
Onc ne fustes d  ome ce croi quant uos n  auez pitié de moi lo cuer auez dur et serré n  i a dont faire pïeté
Ahi lasse que di ge mes
Quant ge nel puis auoir gel les por noiant parol quant ne m  ot ne il de bien ne respont mot
De mort m  aprisme molt li termes
Onc nel porent flechir mes lermes ne mi sospir ne ma parolle
Que di ge mes molt par sui fole onc ne m  oï tant demanter qu  onques por ce poïst plorer ne ne torna uers moi son oil ne li est gaires se m  en doil onc ne me fist de rien senblant de moi li fust ne tant ne quant
Quant il de rien ne me conforte lasse por coi ne sui ge morte
Nos sentons molt diuersement ge muir d  amor il ne s  en sent il est en pes ge ai les mals amors n  est pas uers moi loials quant ne senton comunalment
Se il sentist ce que ge sent qu  il amast moi si com ge lui ne partisson ia mes andui
Ses deuinailles ua disant et ses mençonges ua trouant dit que li deu li ont mandé porueü ont et ordené comant il doit traitier sa uie et qu  il s  en alt en
Lombardie
De ce ont or li deu grant cure molt se trauaillent sanz mesure et molt tienent de ce grant plet de mander li ce que il fet
Mais par ma foi ne lor an chalt se il remaint ou s  il s  en alt
Quant dit qu  as deus est de lui tant qu  il ne fait rien sanz lor comant por coi l  unt donc tant trauaillié par mer et par terre cotié
Ne li failloit nul ior lor guerre ainz qu  il uenist an ceste terre quant ariua an cest païs esgarez ert
Que fole fis que gel reçui ansanble moi or m  en repant que faire el doi tot son talant a de moi fet ne remandroit ci por nul plet
Quant ge nol puis mes retenir alt s  en moi estoura morir
Ele plore gient et sospire ancor uoloit asez plus dire quant la repristrent pasmeson qui li tolirent sa raison
Ses puceles l  en ont portee desi qu  an sa chanbre pauee
Danz
Eneas forment plorot et la raïne confortot mais rien qu  il die n  a mestier car ne se puet plus atardier lo dit as deus li estuet faire a cui que uiegne a contraire
Troïen tornent de
Cartage a lor nes uienent al riuage lor chose auoient apresté et molt auoient buen oré traient lor ancres flotent nes et alquant traient sus lor tres
Dido s  en monte a ses estres laisus as plus haltes fenestres quant aprester uit la nauie se el fet duel ne meruoil mie el gient et plore et crie et brait quant uoit que ses amis s  en uait de sa uie n  a al mes cure amors nen a sens ne mesure
Ancor uelt el faire esaier se proiere li a mestier a soi apele sa seror
Anna ge muir a grant dolor
Suer uoiz les nes ou as s  en uont et
Eneas les en semont ne uelt remaindre tant ne quant
ua se li di que ge li mant ne destruis mie son païs ne son pere ne li ocis unc ne li fis rien se bien non mant li que il me doint un don de tot an tot ne li ruis mie qu  il laist qu  il n  alt en
Lombardie mais un petit seiort o moi si me confortera ce croi
Sa suer i uet et uient souant mais cil ne mue de noiant lo corage que il auoit
An mer s  anpoignent a esploit
Dido se pasme et color mue et quant sa mort a porueüe
Anna fait el or ai troué molt buen consoil et esgardé ici pres a une sorciere molt forz chose li est legiere al resuscite homes morz et deuine et giete sorz et lo soloil fait resconser androit midi et retorner tot ariere uers oriant et de la lune ansement ele la fait nouelle ou ploine trois foiz ou quatre la semaine et les oisiaus fait el parler et l  eue ariere retorner d  enfer trait les infernaus
Fuires qui li anoncent les auguires les chasnes fait des monz descendre et les serpenz donter et prendre la terre fait soz ses piez mure anchanter set et bien d  augure el fait amer ou fait haïr de tote rien fait son plaisir
El m  a ce dit que el fera que li uasaus retornera ou me fera antroblïer que n  aurai soing de lui amer et por ice m  a comandé que ge face faire un grant ré metre i face les garnemenz toz çaus dont il me fist presenz et s  espee qu  il me leissa lo lit ou il me uergonda tot face ardoir et tot destrure et el fera par son augure par merueillos anchantement que s  amor ne me griet noiant
En une chanbre an recelé me fetes fere tost un ré se m  i metez les garnemenz al
Troïen qui sont laianz totes les armes et lo lit ou feïmes nostre delit ne uoil del suen rien retenir
La sorciere fetes uenir si m  aprestez un sacrefise qu  il estuet fere a cest seruise
Cele uait aprester lo ré quant la dame l  ot comandé ne s  aperçut ne el ne sot por coi cele li comandot
Dido remaint an son ostal dont ele esgarde lo uasal qui an la mer s  ert bien anpaint S  amor l  argüe et destraint amor la fet souant pasmer et refroidir et tressüer el tuert ses poinz deront sa crine o la manche del blanc hermine lo raçoine cent foiz et cent mais ce ne li monte noiant car il ne puet pas retorner ne comant as deus trespasser
Ele lo huche et aceine amors l  argüe et demoine ne la laira ce m  est auis desi qu  ele ait un trebuch pris
Quant uoit que ses amis s  en uait et que s  amor a mort la trait si recomence a sospirer a soi meïsme a dementer
Heu lasse uait s  en il issi que faz ge donc que ne m  oci
Quant uoi que il m  a escharnie ne puis ge donc haïr ma uie
De lui n  aurai ge mes confort esloigniez s  est ia molt del port nel uerrai mes ce m  est auis ne uanra mes an cest païs
Quant n  aurai mes nul bien de lui por quel ui onc ne ne conui por coi uint il a cest riuage por coi le reçui en
Cartage por quel colchai ansanble moi por coi trespassai ge la foi que ge pleui a mon seignor
Ia me uenqui ansi amor
Or est la fiance mantie ne de cestui n  aurai ge mie por mout petit ai trespassee la foi qu  auoie tant gardee mes or me ualt tot altretant por lo petit com por lo grant autresi est la foiz mantie com s  il m  aüst tote ma uie
Quant ne m  aura cist a moillier irai ge donques mes prïer çals dont ne uoil nul a seignor
Ferai ge donc tel desenor
Quant il uoltrent ge ne deignai or de rechief les prïerai
Nel ferai uoir mialz uoil morir quant autremant ne puis garir
Tant antandi al dementer et li
Troian tant al sigler des nes ne puet une choisir
Donques quida de duel morir son piz debat ses cheuous ront
Granz est li dious que sa gent font ne la poënt reconforter nus nan ose o li parler
El uait errant come desuee enz an la chanbre an est antree ou sa suer ot fait un grand ré et ce que ele ot comandé
Deuant ce l  ot fait apeler et la chanbre bien deliurer ne uoloit pas que ele i fust qu  ele ne li contresteüst et ne fust par li destorbé ce que auoit an uolanté
En la chanbre est tot solement n  i a qui li destort noiant la desuerie qu  el uelt faire de l  espee al
Troïen traire quant li dona ne quida mie par li deüst perdre la uie
El tint l  espee tote nue soz la memelle s  est ferue o tot lo cop salt anz el ré que sa suer li ot apresté el lit desor les garnemenz al
Troïen se colche adanz el sanc se uoltre et demoine
Ele parla asez a poine
Ces garnemenz ai molt amez tant com Dé plot les ai gardez ne puis auant ma uie estandre desor ces dras uoil l  ame randre
Mar ui onques ces garnemenz il me furent comancemanz de mort et de destrucion mar ui celui qui m  en fist don come fole l  ai tant amé a grant contraire m  est torné
Sor ces dras uoil fenir ma uie et sor lo lit ou fui honie ci lais m  enor et mon barnage et deguerpis sanz oir
Cartage ci perc mon nom tote ma glore mais ne morrai si sanz memore qu  en ne parolt de moi toz tens uials non antre les
Troïens
Molt fui ançois et pros et sage que me donast amor tel rage et molt fusse buene eüree se ne uenist an ma contree li
Troïens qui m  a traïe par cui amor ge perc la uie
Il m  a ocise a molt grant tort ge li pardoins ici ma mort par nom d  accordement de pais ses garnemenz an son lit bais
Gel uos pardoins sire
Eneas
Lo lit baise o tot les dras ia ert de sanc tote escorue et la parolle auoit perdue ele ronflot et sanglotoit come la morz la destroinnoit al sospiroit a molt grant poine ia li failloit tote l  aloigne
Quant sa suer uint quant el la uoit idonc a primes s  aperçoit l  espee uit droit en son cors lo rai del sanc uit saillir fors ia se refust el cors ferue quant ses meschines l  ont tenue
Ele plore et crie et brait et ses cheuous ront et detrait
Lasse fait el maleüree ge meïsmes ai aprestee la mort dont ele s  est ocise
Suer est ce donc lo sacrefise que rouastes aparoillier estoit ce donc a cest mestier
Ge uos ai morte uoirement mais ge nel fis a escïent ge fis ce que me comandastes or uoi ge bien que m  enginastes or m  en repent mes c  est a tart
Suer est ce donc icil esgart que deueiez auoir troué et porueü et esgardé com uos seroit amor legiere
Et ou est ore la sorciere qui si forment set anchanter qui uos deuoit faire oblïer
Ge uos ai fait molt lait seruise car par mon fait estes ocise la sorciere dut enchanter par coi deüstes oblïer
Ci a molt lait anchantemant ce ueons nos apertement beü auez poison mortal por antroblïer le uasal ne uos membrera mes oan de l  amistié al
Troïan
Molt demaine grant duel la suer a poi ne li failloit li cuer
Dido s  estoit a mort ferue la mort l  apresse et argüe et la flame de l  autre part qui tot son cors esprant et art ne puet parler ne halt ne bas fors tant qu  ele nome
Eneas
La flame l  a tant apressee l  arme li est del cors seuree sa blanche char et bele et tendre contre lo feu ne puet deffandre ele art et brulle et nercist en molt po d  ore se desfist
Grant duel demoinent anuiron ses pucelles et si baron formant regretent sa proëce et son sauoir et sa richece
Quant li cors fu deuenuz cendre sa suer a fait la poldre prendre en une asez petite chane mistrent la dame
Tiriane enz el temple l  en ont portee a grant enor l  ont anterree puis i firent molt gent tombel fait a esmals et a neel un plus riche nus hom ne uit
Un epitaife i ont escrit la letre dit que
Iluec gist
Dido qui por amor s  ocist onques ne fu meillor paiene s  ele n  eüst amor soltaine mais ele ama trop folemant sauoir ne li ualut noiant
Eneas est an haute mer qui nen a soing de retorner ne uoit terre nule partie aler an uelt an
Lonbardie nagent et siglent a esforz molt se sont esloignié des porz quant de trauers saut un oré qui deuers destre l  a boté
Il est tornez a
Sichanz porz iluec ou ses pere fu morz
Danz
Acestes les recoillit molt richement les i seruit cil ert de la
Troiene geste
Eneas fist une grant feste et gius a la tonbe son pere l  anniuersaire idonques ere
La nuit aprés quant fait oscur que tote rien ert a seür home bestes sont an repos et taisent chans selues et bos danz
Eneas an son lit iut et ses pere li aparut trois foiz l  apele par son nom en aprés l  a mis a raison
Fiz
Eneas antant a moi li deu m  ont ça tramis a toi en
Lombardie te comandent que tu ailles et si te mandent que tu puez bien ici laissier la gent qui ne t  auront mestier les uielz les fraiz qui uollent pes qui trauaillier ne poënt mes O toi menras la iosne gent qui ne s  esmaieront noiant des granz traualz longues sofrir et des batailles maintenir car molt i soferras traualz champeus batailles et asalz
Mais de tot ce garras tu bien ia mar t  esmaieras de rien tu ueintras bien tote la guerre puis maintandras en pais la terre la fille al roi prandras a fenne puis ne sera fin de ton renne de toi naistra real ligniee par tot lo mont ert essauciee
Mais or t  estuet primes aler parmi enfer a moi parler es chans as buens ou ge conuers iluec n  est pas li lez enfers ge sui es
Elissïens chans n  i a ne poines ne ahans la est li conuers as buens homes en grant repos ilueques somes
Sibilla t  i porra conduire une feme qui set d  augure de
Cumes est deuineresse et molt i a sage prestresse
El set quant qu  est et qu  est a estre de deuiner ne sai son mestre del soloil set et de la lune et des estoilles de chascune de nigremance de fusique de restorique et de musique de dialetique et gramaire
Un sacrefise t  estuet faire deuant ce a l  enfernal roi
Cele te conduira a moi les batailles te mostrerai et toz les rois te nomerai qui de ta ligniee naistront seignor erent de tot lo mont
Ge ne puis mes ci demorer li iors me haste de raler
Quant ce ot dit plus ne demore esuaniz s  est an molt po d  ore
Eneas pense et sospire de ce que li ot oï dire les mals dote com faire puet qu  il set que sofrir li estuet ançois qu  il ait de terre roie mais plus dote l  enfernal uoie de cele estoit en grant freor
Il est leuez oël le ior toz ses barons a asenblez çals que il sot les plus senez a çals a dit et reconté ce que li ont li dé mandé demande a toz comunalment s  iluec laira la foible gent
Cil li dïent que faire el doit quant li deu uollent qu  ensi soit ou
Aceste puet bien laissier çals qui ne puënt trauaillier et il lor donra de sa terre car il n  ont soing d  altre conquerre
Eneas fait lor loëmant iluec laissa la foible gent qui de guerre nen ont mestier et qui ne poënt trauaillier et lor compasse une cité et
Acestes lor a doné de sa terre molt grant partie
Li autre aprestrent lor nauie cil ne sont gaires qu  il an moine mais mal poënt sofrir et poine
Del remanant a pris congié plore et sospire de pitié O sa mesnie entra es nes
Il traient sus ancres et tres siglent a fort par halte mer droit a
Cumes uollent aler la ert la profetiseresse
Sibilla la sage prestesse
Et nuit et ior ont tant siglé que a cel port sont ariué
Eneas ist des nes a terre puis est alez
Sibille querre sol
Achates mena o lui a pié alerent anbedui
Tant sont alé qu  il sont uenu al tenple ou la prestresse fu
Ele seoit deuant l  antree tote chenue escheuelee la face auoit tote palie et la char noire et froncie peors prenoit de son regart feme sanblot de male part
Deuant li uienent li baron
Eneas l  a mise a raison
Dame fait il an cest païs m  ont ça li deu a toi tramis ge sui prochains de lor ligniee nez sui de
Troie l  essilliee par lor comant m  estuet aler a mon pere an enfer parler n  i puis aler se par uos non mais uos m  otroient a guion
Iadis i ala
Orfeüs et
Herculés et
Teseüs repairié sont plusor mortal çasus de cel regne infernal
Pri uos que uos me conduiez de par les deus ne me tardiez
Quant
Sebilla l  oï parler que an enfer uoloit aler les sorcilles leua amont les ielz ouri qu  ierent parfont el lo regarde fieremant de son regart peors li prent
Elle crolla lo chief chenu al
Troïen a respondu
Sire fait el uoiz ci l  entree del grant anfer la plus baee L  antrer an est asez legier mais molt est griés lo repairier et nuit et ior i a entranz molt i a po de retornanz lo reuenir fait l  an a poine se buen conduit ne l  en amoine
Mes quant li dé lo m  ont mandé et tes peres lo t  a roué tot sainemant te conduirai desi qu  a lui et ramenrai
Mes se tu uels d  enfer passer l  eue dous foiz et retorner de cele tenebrose terre un ramet d  or t  estuet donc querre en cest bois est tant solement del rain t  estuet faire present et don la raïne d  enfer A lui trenchier mar querras fer ne nul trenchant qui soit d  acier il se laira bien arachier se
Iupiter uelt et otroie que tu enpraignes ceste uoie
Et s  il nel uelt
Ce puez sauoir li rains t  iert molt forz a auoir nus hom ne l  en puet esrachier nel puet auoir fer ne acier
Quant de l  arbre est li rains rompuz sanpres i est autres creüz
Sanz icel rain n  est pas legier çaisus d  enfer a repairier et se tu puez cel rain trouer et tu me puisses aporter donques irai ansanble toi ne tarderas noiant par moi
Eneas est d  iluec tornez an la forest s  en est antrez par le bois uet lo rain querant et toz les deus uet reclamant
La deesse d  amor sa mere li mostra l  arbre ou li rains ere par merueillose demostrance et par molt grant senefiance
Quant il lo uit molt se fist lié legieremant l  a esrachié sanpres i est altres uenuz sanblanz a cel qui ert rompuz
Eneas fu ioios et liez droit a
Sebille est repairiez le ramet d  or li a mostré un sacrefice ot apresté al deu d  enfer sacrefia et molt humblement lo pria
La ot une fosse parfunde n  ot plus laide an tot le monde granz et large estoit l  entree de bois estoit auironee et d  une eue noire et faniose
La fosse ert laide et tenebrose molt estoit orrible et pullente ia rien qui cele puor sente ne uiura puis une sole ore quant li oisel uolent desore quant il sentent la puor fort eneslopas chïent ius mort
Ce dïent cil de la contree iluec est l  anfernal antree ne nuit ne ior l  antrer ne cesse del reuenir n  i fait nus presse des que l  ame seiure del cors eneslopas qu  ele an est fors la l  en estuet sanpres aler par cele fosse trespasser
Entre
Eneas et la prestresse la
Cumaine deuineresse a la fosse uienent andui
Ele parla un po a lui
uasals fait ele a moi antant c  est l  enfernal descendemant prouz t  estuet estre et uasal se uenir uels de la aual
Laius descendent tuit li mort l  enpire tient
Pluto par sort il en est rois et
Proserpine en est deesse et raïne li dé del ciel n  i ont que faire lor poësté n  i monte gaire
Quant an enfer deuons descendre ici poüns la uoie prendre garde que mar t  esmaieras de tot ice que tu uerras
En enfer a po de ueüe t  espee porte tote nue
Siu moi si com ge te manrai la uoie auant te mostrerai
Un oignemant li a doné qu  ele auoit o soi aporté onc puis qu  il en santi l  odor ne li fist mal la fort puor S  espee trait ne tarde mes el uet auant et il aprés par l  oscurté tienent lor rote auisunques i uoient gote
Senpres an cel comencement trouent iluec molt laide gent iluec estoit morz et dolors fains et sofraite et peors et enferté triste uiellece et coardise et parece et mortel cure et felenie et plaint et plor et tricherie traualz et poines et faintiez discorde et enemistez mortels batailles guerre tort sonne qui est cosins a mort
Iluec ot un arbre branchu molt ancïen lait et mossu les foilles pandoient de songes de fantosmes et de mançonges en enfer sont lo ior laius et la nuit uienent ça desus
Li
Troïens ot peor grant Çaus trespassent si uont auant anprés trouent mostres orribles et granz et laiz et molt terribles iluec les uoient a meesme et a s  espee fait cil esme qu  il en cuide aucun ocirre
Cele li comance a dire
De ce fait ele n  est mestier ia n  en porras nul atochier ce sont trestot uies san cors mar iert por als t  espee fors
Ce saiches bien por cel afaire ne la rouai ge mie traire mais por ueor de sa clarté errer parmi ceste oscurté
Tant unt erré la ual parfonde qu  il aprisment l  enfernal onde
Iluec estoit la presse grant la s  asenblent li auenant de cels qui uienent an la foire L  eue est parfonde laide et noire
Caro estoit rois del pasaige icil gardoit lo notonnage uialz ert et laiz et regrouiz et toz chenuz et toz fronciz lo uis ot megre et confundu lo chief mellé et tot bossu oroilles grandes et uelues sorcilles grosses et molsues roges les ialz come charbons la barbe longue et les grenons
Cil estoit garde del nauie une nacelle auoit porrie uiez et defraite et decassee et bondonosse et usee A cel riuage acoroient de tote parz cil qui moroient ia ne finast l  ame del mort desi que fust a icel port Çal qui auoient sepulture et lor costume et lor droiture oltre cele eue les passoit puis nus de çaus ne retornoit les uns reçoit les altres lesse a cel riuage a molt grant presse
Cil i remeinent esgaré qui n  estoient pas anterré il n  i pooit ame passer dunt li cors fust a enterrer
Eneas ot la grant temolte il les esgarde et escolte merueilla soi de cel concile
Il an araisona
Sebille
Dame fait il car me fai sage que ce puet estre a cel riuage de totes parz i uient grant gent la s  asenblent espessement iluec uoi ge un notonier qui unc ne fine de nagier d  aler et de uenir ne cesse a l  antrer a formant grant presse les uns li uoi loing deboter et les autres oltre passer
La prestresse dist au uasal
uoiz ici lo fluue enfernal et la palu que pariurer n  osent li dé ne trespasser et la grant gent qui s  i aüne ce sont ames n  an i a une qui ia puisse oltre passer dont li cors est a enterrer de ça lo flueue uaiant uont deuant cent anz n  i passeront
Celes qui ont bien lor droiture et dont li cors ont sepulture celes passe ne sert d  el faire puis ne est conte del repaire et quant de la sont trespassees d  une palu sont abeurees des qu  il an ont un po beü oblïé ont et tot perdu quant qu  il auoient fait lessus ne lor an manbre puis çaüs d  an arriere n  ont remenbrance
Lethes a nom cest  obliance
Il ne se sunt plus atargié uers la riue sunt aprismié
Caro les a aperceüz entre les ames coneüz l  espee uit reflanboier il les araisona premier
Di ua fait il qui estes uos qui an cest regne tenebros armé uos estes anbatu
Dites por coi estes uenu
Que querez ci
Ce est enfers ce ne est pas humains conuers
Ci n  abitent se ames non corporel rien n  i receuon unques n  i uint nus hom mortaus ne nos uolsist faire toz maus
Danz
Herculés i uint iadis nostre portier an mena pris lïé l  en traist a molt grant poine retorna puis an nostre renne anprés i uint danz
Theseüs ensenble lui
Piritoüs lo roi d  enfer uoltrent honir et sa femme prendre et tollir n  an i uient nus dont nos loün onc ne nos firent se mal non
Estez iluec por rien uenez car ia par moi n  i passerez ne ne uenroiz a l  autre riue ge ne puis croire home qui uiue
Cil s  esmaia quant il l  oï et
Sebille li respondi
Di ua fait el c  est
Eneas por nuire uos n  i uint il pas onc ne uint ça por uos tort faire ne por honte ne por contraire mais a son pere uelt parler seürement le puez passer
Li nostre dé l  i ont tramis par els i uient gel te pleuis de ce ne t  estuet pas doter les ansoignes t  en puet mostrer
Eneas trait le ramoissel que il auoit soz son mantel
Quant cil lo uit si s  apaisa la nacelle li atorna les ames a loing debotees qui d  entrer erent aprestees en son batel l  a recoilloit et la dame quel conduioit por lo grant fes la nes puisa par creuaces l  eue i antra
Caro gouerne tant et nage qu  il les mist a l  autre riuage de la nacelle sont issu et a la porte sont uenu dont
Cerberus estoit portiers garder la porte ert ses mestiers
Molt par est laiz a desmesure et de molt orrible faiture ianbes et piez a toz ueluz et les artolz a toz crochuz tels ongles a com de grifon et coëz est come gaignon agu dos a et recorbé et le uantre gros et enflé une estrume a an son l  eschine et megre et seche la petrine espalles grailles et braz gros les mains a teles come cros trois cous a gros et serpentins et de coloure sont ses crins trois chiés a teus come de chien unques ne fu si laide rien
Com chiens abaie par costume de sa boche chiet une escume une herbe an naist mortel et laie n  an boit nus hom a mort nel traie senz mort n  an puet nus hom goster aconita l  oï nomer ce est l  erbe que les marastres donent a boiure a lor fillastres
Quant
Cerberus uit çals uenir formant comança a glatir trestoz anfer en resona de maltalant se heriça les coloures s  an comouoient qui anuiron le col estoient ne cessoient d  aguillener ne de fremir ne de sibler
Si grant peor ot
Eneas n  osa auant aler un pas s  il lo dota ne m  en meruoil
La prestresse dist a consoil entre ses danz tot belement un charme et un anchantemant ainz que li charmes fust feniz fu
Cerberus bien andormiz il s  est colchiez toz en reorte en sa roiffe ioste la porte
La porte passent anbedui seüremant deioste lui
Quant il furent oltre passé premieremant i ont troué les compaignies des anfanz des petitez des alaitanz çals que as meres toli mort braient et crïent plorent fort iluec auoit noise molt grant del duel que moinent li enfant
Minos gitot anprés ses sorz et anqueroit la uie as morz a chascune ame sortissoit sonc ce que deserui auoit les buens anuoie es soés chans les mals tramet sofrir ahans
Eneas est auant alez anz en un ual a çaus trouez qui por amor perdirent uie de çaus i ot grant compainnie
Entre les autres bien conut celi qui por s  amor morut ce fu la dame de
Cartage
Molt fu dolanz en son corage que morte estoit il s  abandone uers la dame se l  araisone
Dame fait il por moie amor auez sofert mortel dolor ge uos fui acheison de mort mais ge n  i oi colpes ne tort
De uos parti estre mon gré et ancontre ma uolanté et si uos iur par toz les deus del ciel et par les inferneus ne fu par moi que uos guerpi a grant poines de uos parti
Li departirs me fu contraire mais ge nel poi altrement faire ensi m  auïent comandé li deu del ciel et bien mandé
Par lor comant sui ci uenuz en icest resne et descenduz quant ge de uos me departi ne cuidai pas qu  il fust ansi ne trouesiez aucun confort qui uos pleüst mielz que la mort
Quant
Dido l  ot ensi parler el nel pot onques esgarder car molt li estoit enemie enz en un bois s  en est foïe ou
Sicheüs ses sire estoit qui en s  amor a maior droit
Por ce qu  el li auoit mentie la foi qu  el li auoit pleuie ne s  osoit pas uers lui torner ne ne l  osot mie esgarder ne pres de lui ne s  aprismot por son forfet se uergondot
Auant ala li
Troïens ne demora gaire de tens qu  il uint en icel chanp ou furent cil qui par bataille morurent qui maintindrent cheualerie ça de desus tote lor uie
An icel chanp ert
Adrastus
Polinices et
Tydeüs
Ipomedon
Partonopeus
Amphiaras et
Capaneus
Molt uit de çals de son païs qui a
Troie furent ocis antor lui sont tuit acoru de totes parz i sont uenu
uient i
Hector et
Priamus uient i
Paris
Deyphebus plusor autre de son païs
Ne lor osot torner lo uis tant com pooit se resconsot et anuers ols se uergondot por ce qu  il s  en enbla fuitis d  entr  als quant il furent ocis
Enprés uint la cheualerie de la
Grezesche compaignie iluec ert li proz Aïaus ansanble lui
Proteselaus
Agamenon et
Achillés et
Menelaus et
Titidés
Quant lo uirent armé li
Gré il se doterent que li dé enuoié l  aient por uaniance de la
Troiene trebuchance il comancerent a foïr quant lo uirent uers als uenir sanblant faisoient de crïer se ne poëent mot soner
Sor senestre ra cil gardé si uit une molt grant cité ce ert la mestre sié d  enfer li mur estoient tuit de fer une aigue ardant cort enuiron
Flegeton a li flueues non
En la cité a cil oïz et plors et plainz et molt granz criz et batemanz et molt granz poines le son d  enfer et des chaenes molt i auoit mortel dolor
De ce qu  il ot ot grant peor arestut soi si escolta et la prestresse araisona
Dame fait il ce que puet estre
Molt oi granz criz ça sor senestre une cité uoi ci molt grant anuiron cort une eue ardant de la oi criz et batemenz et molt granz poines et tormenz
La prestresse dist al uasal
Ne te puet dire home mortal la grant dolor qui est laianz ne les poines ne les tormenz huens qui uiue ne te puet dire quel duel i a et quel martire mes gel sai bien qu  i ai esté qu  i ai ueüe la cité
Thesifone la me mena totes les poines me mostra
Radamantus a cil a non qui est sire de cel donion iluec fait ses crucïemenz et ses fleaus et ses tormenz la sont tormenté li iaan qui par orgoil et par boban uoltrent par force el ciel monter et toz les deus deseriter
Un an i ot qui uolt gesir o
Diane et li honir icil ot a nom
Ticïus il gist anuers et de desus sor sa poitrine a un uoltor qui li maniue nuit et ior lo piz et tote la coraille ia n  iert que cil tormenz li faille car quant que li uoltors maniue tost est l  antraille recreüe
Enmi une eue est
Tantalus iusqu  a la gole de desus li depandent chargié li rain de soif se desue et de fain ne de l  eue ne puet goster ne des pomes une adeser
Iluec sont li torment diuers molt par est laiz icil conuers la sont les poines permananz et li trauail les peors granz icil torment sont pardurable
Iluec a un feu permanable n  an ist lumiere ne clartez il art et brusle les dampnez il les oscure et tormente de nul repos n  i ont atente il sont an mal et an dolor et molt les crucie peor peoros sont et sofrent mal
Ensi ne sont pas li mortal quant aucuns crient un fort torment la peor pert tres qu  il le sent mais çaus crucie la peor comunement o la dolor li mal sont grant et peoros li feu ardant et tenebros A fin les traient li tormant il durent sanz definement
Iluec uit mort et fin comance definement i a croissance destrucion restoremant ne faut peor por le tormant molt les tormente et crucie et il ont pardurable uie A fin les trait parfitement et dure permanablement
Cil sunt torné de deuers destre la cité laissent a senestre
Eneas a son rain laissié el forc des ueies l  a fichié iluec los soloient laissier cil qui erent uenu premier qui an anfer sollent descendre la raïne les fait la prendre
Tant est alez li
Troïens qu  il uint es chans
Elisïens iluec ou li buen home estoient qui nule poine ne sentoient
An icel chanp auoit clarté et grant repos et grant biauté soloil et lune i auoient an grant dolçor iluec estoient
Li chanp erent flori trestuit grant ioie i a et grant deduit iluec geuent a la palestre toz tens i a leece et feste
Cil n  estoient pas corporel ainz estoient esperitel alquant chantoient et sailloient a grant delit se deduoient ne conuersot nus des dannez an icés chans beneürez mais li buen home qui garderent droiture et les deus enorerent
Quant uenuz est li
Troïans o la prestresse es soés chans ses ancesors i a ueüz de cui ligniee ert descenduz les ancïens qui firent
Troie iluec estoient a grant ioie
Auant ala se uit son pere qui sor la riue d  un flun ere ou il anonbrot ses neuoz qui a uenir erent trestoz
An cure ert d  aus aparoillier com deuoient naistre premier uoit les toz ordeneemant si com de l  un l  autre descent peres auant et fiz anprés ansi ordenot
Anchisés com la linniee doit descendre icil auoient cors a prendre et de cel regne sosterrain deuoient naistre al souerain
Quant uoit que uenuz est ses fiz parmi les enfernals periz plore sospire de pitié
Des deus d  enfer auoit congié que a son fil peüst parler respondre et lui araisoner
Andos ses braz uers lui estent si l  aparla premierement
Fiz
Eneas or sai et uoi quant uenuz estes ci a moi que pïeté uenqui paor
Atandu uos ai ia maint ior car bien sauoie sanz dotance toz tens auoie an esperance que uendroies a moi parler ne finoie des tens nombrer que deuïez çaius descendre ma pensee n  en puis reprendre que ele auoit tot porueü el ne m  a mie deceü
Fiz molt auez sofert peors poines traualz et granz dolors molt me dotai de cel ostage que uos eüstes an
Cartage n  an perdissiez tot uostre afaire ou uos tornast a grant contraire
Peres ce respont
Eneas ge ne pooie laissier pas ne uenisse parler a uos souant en estoie angoissos uostre ymage me destreignoit qui tote nuit m  aparissoit A
Sichans porz ai deguerpie totes ma gent et ma nauie parler sui ça uenuz a uos parmi enfer lo tenebros
Eneas plore et sospire a cele foiz ne pot plus dire ses braz au col li uolt geter por estraindre et acoler l  image fuit qu  il ne la prent sanblant a songe ou a uent
Auant est
Anchisés alez an un moncel s  est acostez çals apela deioste lui la s  aprismerent anbedui et la prestresse et lo uasal qu  el conduioit laius aual
Fiz
Eneas uoil te mostrer ta ligniee et toz nomer çaus qui a nestre sont de toi anpereor seront et roi
Sire fait il ge uoil sauoir se ce puet estre donques uoir que cil qui ore sont çaius praignent ia mes cors la desus et aient forme corporel passible soient et mortel
Cil li respont
Fiz
Eneas ia mar de ce mes doteras ge t  en dirai la uerité ne te sera par moi celé
Icil qui muerent la desus en enfer uienent tuit çaius sonc ce que chascuns deserui tant dementiers que il uesqui ça de desoz li est rendu
Tant com uesqui se buens hom fu ne sofre poines ne ahans puis uient es
Elisïens chans
Cil qui furent de male uie qui toz tens firent felenie sofrent les maus et les tormenz les feus et les crucïemenz quant il ont tot espanoï les maus qu  auoient deserui et par poines et par ahans puis uont es
Elisïens chans puis sont ici en grant dolçor et an repos n  ont puis dolor
Quant i ont piece conuersé et il lor uient a uolenté que il uolent aler leissus une eue a en enfer çaius uns deus i est ques en aboiure et quant de l  eue les desoiure ne seuent rien dire laisus de quant qu  il ont troué çaius ia puis a nul ne membrera de tot ice que çaüs a li deus les met de rechief fors laissus reuont prendre humain cors
uoiz an ici grant compaignie qui doiuent prendre mortel uie qui te seront fil et neuoz uoiz les ges te nomerai toz mostrerai toi com il uandront tot an ordre com il naistront en aprés les te nomerai et les batailles te dirai les mals qu  il t  estoura sofrir ainz que puisses a ce uenir
Cel damoisel ki cele lance tient an sa main par conoissance cil ira primes de ceüs al souerain air la desus
Lauinia l  aura de toi qui est fille
Latin lo roi an une selue cil naistra et
Siluïus a nom aura il sera rois et de rois peres et d 
Albe sera anpereres
Enprés cestui quarz estera cil qui forment te portraira de nom et de grant pïeté et de proëce et de biauté
Siluïus
Eneas a non molt i aura riche baron de lui naistront et rois et dus
uoiz celui la c  est
Romulus cil ert setmes de ta ligniee par lui sera molt esçauciee icil tuens niés
Rome fera et son non li anposera del mont iert chiés cele citez partot ira sa poëstez
De la ligniee
Romuli et de la ton fil
Iulii iert
Iulïus
Cesar li proz de proëce sorueintra toz sor le mont ert sa poëstez et puis l  ocirra li senez ce est celui qui t  est promis de par les deus molt a ia dis
Cesar
Augustus ert enprés en son tens ert molt ferme pes et granz dolçor et grant bialté li monz ert an sa poësté
Ensi li a demostrez toz et fiz et peres et neuoz si com doiuent de lui issir et l  un auant l  autre uenir
Mostrez li a toz les barons de toz li a fermez les nons et bien li a tot aconté l  anpere d 
Albe la cité qu  il fera tote premeraine et puis ert la citez
Romaine qui chiés sera de tot lo mont si oir toz tens la maintendront
Tot li a mostré
Anchisés et puis li a noncié anprés les batailles que il fera et les traualz qu  il soferra
Molt est danz
Eneas espris de ce qu  il a iluec apris molt se fait liez de sa ligniee qu  il uoit qui tant ert esçauciee que li monz ert uers lui aclin il regnera toz tens senz fin
Anz an son cuer an a grant ioie oblïé a le duel de
Troie et nequedan pansis estoit des batailles que il auroit des maus que li estuet sofrir ainz que uiegne a terre tenir
Dous grant portes a en enfer n  a en nule ne fust ne fer l  une porte est eborine et l  autre anprés si est cornine
Par ces portes issent li songe et cil qui tornent a mençonge uienent par la porte eborine li uoir uiegnent par la cornine
Par l  eborine les an moine
Anchisés fors a molt grant poine est tornez d  aus et departiz son fil laissa a grant anuiz mais il ne puet plus demorer car n  a congié de mes parler et cil s  an uient par estouoir car ia pooit del ior ueor cil s  esuanist an molt po d  ore
Al departir
Eneas plore a sa mesniee uient tot droit qui a la riue l  atendoit
Tant l  a la prestresse mené que a sa gent l  a aiosté puis a congié del uasal pris si s  an reuet an son païs
Eneas torne du riuage en haute mer s  enpaint a naie il traient sus singles et uoilez si laissent corre aus estoilles
Et nuit et ior ont tant coru en
Lombardie sont uenu ce est la terre et le païs que
Iupiter lor ot promis
El
Toiure ariuerent les nez il metent ius sinles et tres aancré sont mais ne sauoient encor en quel païs estoient
Des nez s  en sont issu a terre uitaille ueullent aler querre mais ne la cuident pres trouer ne il nen osent loing aler
Lor garisson prendent des nez cel tant qui lor estoit remez el pré s  asïent au mengier molt en auoient grant mestier
Du pain prennent et des crosteles taubles en font et escüelles sor les tables metent les mez par faim les meniüent par ez
Ascanïus comence a rire et par gabois lor prist a dire
Forment nous a fain angoissié quant nos tables auons mengié ne remaint table ne relief n  aions par faim pris de rechief
Quant
Eneas son pere l  ot dedenz son cuer molt s  en esiot dont sot qu  il erent ou païs que tant lor ont li dieu pramis et qu  illuec ert lor remanance
uenu li est en remembrance bien l  auoit en son cuer escript ce que ses peres li ot dit que quant fainz l  auroit si destroit que il ses tables mengeroit ce seüst bien tot sanz dotance qu  illuec estoit sa remanance et ses trauaulz auroit finez
Eneas est en piez leuez de ioie et de leece plore trestouz les dieus del ciel aore sa compaignie resbaudist il nel sorent tres qu  il lor dist
Seigneur fait il c  est le contree que nous auons tant desirree c  est
Lombardie li païs que tant nous ont li dieu pramis ci sont nostre trauail finé ici sera nostre herité li dieu nous ont mis a cest port
Les diz mon pere bien recort ki prophetissier me soloit quant nous auroit fain tant destroit que nous tables mengerions ia puis auant mar querrions remanance terre ne fieu celle nous donnoient li dieu
Ge ne la ueuil querre plus loing quant nos auons ci par besoing degastees toutes nous tables ici ueuil estre remanables
Li
Troïen quant ce oïrent n  est merueille se s  esioïrent car moult auoient desirré la terre o il erent entré
Il demenerent molt grant ioie lor dieus que porterent de
Troie reclament si les ont formis et cels apelent del païs si deprïent molt humblement qu  il aient propre auenement trestous les dieus du ciel aorent d  un sacrefice les honorent
Couru sont a l  iaue del
Toiure por euz lauer et aprés boiure lor mains i leuent et lor uis les dieus reclament du païs molt grant leece demenerent la nuit iurent et reposerent
Quant
Eneas uint el païs que li orent li deu promis liez fu que unc n  ot mes tel ioie puis que li sieges uint a
Troie fait a ses nes el
Toiure traire n  en quida mes auoir que faire ne que li aient mes mestier
Toz ert lassez de nauïer or quidot estre aseürez que ses traualz eüst finez mais or comance la grant guerre al regne et al païs conquerre molt ert ainçois del tens alé que si trauail soient finé
Demandé a et bien enquis qui estoit sire del païs il a oï a plusors dire que
Latinus en estoit sire uns rois qui ert d  antequité
Laurente auoit nom la cité ou il estoit o son barnage n  ert gaires loig de cel riuage
Eneas prist ses mesagiers desi qu  a trente cheualiers ses parolles lor ancharia au roi
Latin les enuoia pais et concorde et amor querre et que segurs fust en sa terre
Por force et por maintenement li enuoia riche present une corone et un mantel et un esceptre et un anel que li dona par drüerie
Dido quant el deuint s  amie et une cope o chiers esmalz que li dona rois
Menelaus desoz
Troie sor le riuage quant uint a lui an un mesaige
Li mesagier s  en sont torné al roi en uont a la cité et
Eneas ala garder par les faloises de la mer se uit une molt large plainne qui ert en som une montainne une fontaine anmi sordoit dont li ruissiaus an mer coroit forz ert li leus naturalmant
La amena tote sa gent deuers la mer sus el moncel la lor conpasse un chastel et nuit et ior ont tant ouré a la tranchiee et al fossé as bretesches et as paliz et a faire ponz torneïz ainz que fussent uint ior passé orent il fait tel fermeté et un donion et fort et halt qu  il ne creinstrent negun asalt n  erent mes pris sanz grant bataille
La traistrent tote lor uitaille et lor armes et lor conroi lor nes mistrent en un recoi soz le chastel anz el grauier ioste un regort lez un rochier
Li mesagier ont tant erré droit uers
Laurente la cité que l  andemain i sont uenu
El palés antrent qui granz fu al roi uindrent sel salüerent parfondement li enclinerent
Ilioneus parla por toz qui molt estoit sages et proz
Antant a nos biaus sire rois
Bien as oï que li
Grezois ont
Troie prise et crauantee et la cité tote gastee et torz et murs ont abatuz ocis les granz et les menuz
Un po de gent s  en eschapa que
Eneas an amena par le comandement as deus estorsimes d  entre les
Greus
Puis auons molt sofert ahanz par plusors mers plus de set anz granz tormentes et granz orages nos ont botez a mainz riuages le mont auons auironé el
Teiure somes ariué la est remés la genz menue qui a grant anuiz se remue
Eneas est auoc remés por garantir als et lor nes ça nos an a a toi tramis quel consentes en ton païs et que l  acoilles en ta terre
Ne te sordra ia par nos guerre ainz te serons toz tens ami
Nostre ancestre fu nez de ci qui funda
Troie et lo donion bien sai que
Dardanus ot nom par les deus somes reuertu ça dont nostre linnages fu
An ta terre uolons remaindre ne te porras ia de nos plaindre que te forfaçons de noiant nos ne somes mie tel gent qui ta terre uoillons gaster ne sor toi prendre ne rober de cele part ou nos seron aura molt grant destrucion par nos n  abaisseras tu pas
Ci t  enuoie danz
Eneas grant partie de son tresor une molt chiere cope d  or et un ceptre et un anel une corone et un mantel
Se lui et nos uels retenir seruirons toi a ton plaisir
Idonc li baille lo presant il lo reçut molt dolcemant as mesagiers a respondu
An cest païs est bien uenu uostre sire si com ie pens il lo uerra a po de tens gel maintendrai a mon pooir
Molt sui uialz on si n  ai nul oir ne mes que sol une meschine de ma moillier qu  a nom
Lauine
Ge l  ai promise estre mon gré et ancontre ma uolanté a un prince de cest païs
Turnus a a non li marchis ma moillier uielt qu  il ait mon regne et
Lauine ma fille a fegne mais sorti est et destiné et tuit li deu ont creanté que uns estranges hom l  aura de cui real ligniee istra
Par ce si com ge uos oi dire cuit ge que ce soit uostre sire li deu uollent ce m  est auis qu  il ait la femme et lo païs uiegne a moi ge li donrai li dé l  otroient bien lo sai
Trametrai li cheuals de pris riches et chiers trois cenz et dis froins ne sele nan ert a dire
De moie part li poëz dire que ma terre li abandon de ma fille li faz le don
Cil furent lié quant il l  oïrent n  est meruoille s  il s  esbaudirent
Li rois fist uenir les cheuaus o froins o seles o petrals liurer les fist as mesagiers
Cil les baillent as escuiers congié pristrent n  esterent gaire tost se remistrent el repaire
Tant ont erré que al quart ior qu  il tornerent de lor seignor uindrent a lui a son chastel que il faisoit tot de nouel conterent li qu  il ont troué al roi ou il erent alé de sa fille qu  il li otroie et les cheuaus qu  il li enuoie l  un auant l  autre li mostrerent de par lo roi li presenterent
Eneas ot formant grant ioie ses deus qu  il aporta de
Troie fist auant traire ses aore d  un sacrefise les enore
Li rois
Latins se porpensa que sa fille marïera molt desirrot an son corage del
Troïen lo mariage
La raïne l  a dessentu dolante et correçose an fu
El uint au roi lunc lui s  asist sun buen et son talant li dist
Rois fait ele molt me meruoil ou tu as pris icest consoil que nostre fille uels doner al
Troïen
Nel te penser
Li
Troïen n  ont giens de foi ne il ne tienent nule loi
Bien as oï comfaitement
Paris ala celeemant enbler la fame
Menalaus dont il lor a puis fet tant maus tant la tint cil an auoltire que tote
Troie o son anpire an fu destruite et essilliee
Ge ne crerrai ia lor ligniee
Cil a mestier grant de seior car il a trauaillié maint ior d  aler naiant par cele mer
Se ta fille li uels doner il la prendra molt lïement mais ia si tost n  aura buen uent com il la uos aura guerpie molt l  en ert pou s  il l  a honie
De lui n  atendre tu ia el il a aillors fait altretel
Dido la dame de
Cartage mar uit onques le suen ostage il fist de li sa uolenté quant el l  ot piece seiorné si s  en torna o son nauire et el s  ocist a grant martire
Lauine puet estre a seür n  aura de li meillor aür il la panra asez ce croi mais ne li portera ia foi
Bien li done quant tu uels faire il li donra molt grant doaire tote la mer qu  il a siglee puis qu  il torna de sa contree n  a autre terre n  autre feu par son païs passerent
Greu ne nule rien ne li tolirent ne nule rien ne li guerpirent doner li puez ie n  en sai plus mais a seür an est
Turnus et de la feme et de la terre il nel laira ia sanz grant guerre
Li rois oï que la raïne ert an pansé por la meschine bien sot que el ne uoloit pas que a moillier l  ait
Eneas
Il li respont asez briement se li a dit ce qu  il an sant
Dame fait il lo mariage dont es dolante an ton corage ne puis pas faire an altre androit li deu uollent que ansin soit
Turnus ne la puet pas auoir mais cist l  aura par estouoir se n  en uoi altre demostrance ou alcune senefiance
Ne la donrai pas a celui li deu l  otroient a cestui por ce l  ont il ça amené qu  en lui l  auoient destiné il est prochains de lor ligniee la nostre ert por lui esçauciee
La raïne ot que
Latinus de sa fille ne fera plus al
Troïen la uelt doner
Quant uoit que nel puet trestorner plorant et o molt laide chiere en sa chanbre reuint ariere de mautalant fremist et trenble andous ses paumes fiert ansanble
Enprés quant ele pot parler se comança a demanter
Lasse fait el malaüree que ma fille sera donee a un homme d  estrange terre qui toz est essilliez par guerre qui s  en enbla par coardise de la cité quant al fu prise o lui s  an uindrent li coart tuit se traistrent a une part de cel uasal firent lor roi
Dont est il rois
Ne sai de coi fors de ne sai quantes nacelles
Ge li ferai oïr nouelles bien tost li cuit mouoir tel guerre qu  il nos an guerpira la terre ou il an perdra tost la uie
De ma fille n  aura il mie se il molt chier ne la conpere ia ne la fille ne la mere n  auront par lui maintenement de duel morrai se il la prent mar fust onques
Lauine nee se a cestui est marïee
Ne quit que ia
Turnus m  en faille qu  il ne l  acoille de bataille
Quant la dame ot piece ploré son duel et son complaint mené si apela un escuier dont ele fist son mesagier ses paroles li ancharia droit a
Turnus l  an anuoia et manda li celeement que ce saüst certainement que
Latinus li guenchissoit et sa fille li retoloit porchaçast soi sanz demorance que il li tiegne couenance al
Troïen moue tel guerre que fors lo mete de sa terre
Li mesagiers s  an est tornez droit a
Turnus s  an est alez a son chastel l  a cil troué pres de
Laurente la cité
Turnus leuoit de son mengier quant uoit uenir lo mesagier bien lo conut si l  apela
Li escuiers lo salua a une part traist lo marchis au chief d  un dois se sont asis son mesage li prent a dire
Antant a moi fait il biaus sire la raïne m  a ça tramis et mande toi qu  en cest païs est nouelment uns hom uenuz de çaus de
Troie des ueincuz
El
Toiure ariua des l  autr  ier au roi uindrent si mesagier por pais et por seürté querre il li abandona sa terre anuoia li cheuaus de pris toz anselez trois cenz et dis ansorquetot sa fille a fenne li otroia o tot son regne
Ce saches tu bien sanz dotance ne te tient pas ta couenance de sa fille n  auras tu mie se tu nen as molt bone aïe mes ce te mande la raïne qui uelt que aies la meschine tote la terre et lo païs que te porchaz par tes amis
Prent soldoiers asanble gent ne te tarder mes de noiant lo
Troïen coite de guerre tant qu  il te guerpisse la terre ou que l  aies uencu ou pris ou qu  il s  en alt par mer fuitis
uien a
Laurente la cité si con li rois t  a tot doné se maintien tot et sel deffant et l  escombat de tote gent
Encontre toi n  a il rados saches ia ne sera tant os que bataille prenge uers toi
Tu as eü l  otroi del roi uien si te fai de tot saisi li rois est uials tot a guerpi qui que face desmesurance n  an baillera escu ne lance de quant que il t  a fait le don la raïne et li baron t  otroient bien tote l  enor uien si te fai de tot seignor
Ce senblera molt grant desroi s  estranges hom s  anbat sor toi s  il conquiert ce dont es saisiz donc seras tu an fin honiz
Turnus respont al mesagier
Bien l  oï dire des l  autr  ier que
Eneas ert ariuez mais icist plaiz m  estoit celez que
Latinus li dont son regne ne
Lauine sa fille a fenne
Il m  en a fait pieça le don ne la perdrai mes sanz raison se cil la uelt uers moi conquerre ia ior n  aie feme ne terre se ge uers lui ne la deffent
Molt me meruoille de tel gent qui sont ueincu et recreant que bataille uont mes querant puis que conquis sont une foiz si se reposent ce est droiz
Li rois est uialz et toz defraiz se contre moi les a atraiz nes porra gaires maintenir
Ne me deüst de droit guenchir maint grant mestier li ai eü a malués gré m  est reuenu mais bien li poist ou mal li sace droit li estuet que il me face il m  en a pieça fait saisir ne m  en puet mie retollir ne la terre ne la meschine
ua t  an si di a la raïne qu  a
Laurente ere a la cité ainz que uiegne tierz dis passé
Se bataille uelt
Eneas en moi ne remendra il pas se par lui per plain pié de terre mal porrai donc autre conquerre
Li mes s  en uet
Turnus remaint a ses amis priuez se plaint del roi qui ne li tient conuent ne fiance ne seremant
Molt ert dolanz s  il ne se uenge mais il ne set com il s  i prenge qu  acheison ait de comencier lo
Troïen a guerroier et dit que se tant li esfalt qu  il remaigne qu  il ne s  en alt ne laira pas qu  il ne l  asaille et ne l  acoille de bataille
Et nuit et ior se porpansot de la guerre qu  il desirrot ne se sauoit uis conseillier com il lo poïst comancier cum il eüst droite acheison de bataille de contençon de meller soi as
Troïens
Mais ainz que uiegne po de tens i porra il a tens uenir et au lancier et au ferir qu  il i porra chapler d  espee et reçoiure mainte colee
Ne demora que quinze dis puis qu 
Eneas uint el païs que la guerre fu comenciee que
Turnus ot tant couoitiee
Por asez po de començaille sort l  acheisons de la bataille et par molt petite auanture mut la guerre qui tant fu dure dont mil home furent ocis et altretant nauré et pris
Pres de
Laurente la cité ot un petit chastel fermé
Tirus lo tint en eritage un huem qui ert de haut parage mais uialz et ancïens estoit deus filz et une fille auoit
Siluia fu cele apelee nen ot plus bele an la contree
Un cerf ot norri la pucelle que el paissoit a s  escüelle et a sun henap l  abeurot et an sa chanbre le colchot
Il estoit de seze ramors il alot fors par toz les iors par chanpaignes et par boschages ensenble les biches saluages o les priuees autretel la nuit reuertoit a ostel
La damoiselle o lui iooit et il tant bien la conoissoit de quel ore qu  el l  apelot deuant ses piez s  agenoillot les piez li torchot a sa main a son escorz meniot lo pain a molt grant trait beuoit le uin por seissante liures d  or fin nel uolsist perdre la meschine
Tant ert li cers de bone orine que la nuit seruoit al mangier si ert en lou de chandelier deuant lo pere a la pucelle
Meruoilles ert sa teste belle quant uns granz cierges li ardoit sor chascun rain que il auoit
Issi seruoit chescune nuit molt l  ot la meschine bien duit et des que li sires beuoit si se leuoit li cers tot droit ne fu beste si seruiable nus hon ne uit si antendable
Ascanïus qui uallez ere a
Eneas uint a son pere se li comença a proier qu  il lo laissast aler chacier ou solement un cerf berser
Il li dona congié d  aler
Il a de ses pers tant semons qu  il furent bien uint compaignons puis est montez el chaceor et li autre montent es lor
Son arc porta uns suens uallet et uns autres son berseret chascuns des autres prist s  espee car ne sauoient la contree il n  aloënt pas por uener mais por lo damoisel garder
Molt ont erré et cheualchié de lor chastel sont forsloignié tant qu  el bois antrent de
Laurente
Il errent parmi une sente une herde de bisches uirent entre es espoisses la choisirent an cele herde ert asanblez li cers qui si estoit priuez que la meschine auoit norri
Ascanïus l  en a choisi se a droit mes an puet uenir penera soi de lui ferir
Isnellemant a pié se mist son arc et dos saietes prist anprés un bien grant fust se traist et uns damoisels l  i atraist
Pres li passerent de deuant et il uisa toz tens al grant qui dariens uenoit soantre il traist a lui sel fiert el uentre andos li perça les costez
Li cers santi qu  il ert naurez de la herde se part atant a molt granz salz s  en uait fuiant uait s  en parmi un plasseïz de la meison ou fu norriz forment li saignoient li flanc
Cil met aprés son chien a sanc puis est montez siant lo uait molt par fu liez que droit ot trait
Li cers santit le cop mortal afuiant uait a son ostal deuant sa dame uint a poine ia li aloit faillant l  aloine ius a ses piez chaï a terre et fist sanblant de merci querre
La meschine lo uit seignant de sa chanbre ist isnellement a haute uoiz cria aïe
Andui si frere l  ont oïe demandent li que ele auoit et el lor dist que ce estoit et que li cers son pere ert morz A tant com il orent d  esforz issirent fors çals ont ueü qui auoient lo cerf feru nes aresnierent tant ne quant uont les ferir de maintenant fierent de peus et de maçues li
Troïen d  espees nues
Li païsant de la contree sont acoru a la mellee les
Troïens ont anuaïz
Tirus i ert o ses dos fiz qui uoloient lo cerf uangier mais il lo comparerent chier issu sont fors come bricon granz colees lor done l  on les
Troïens ont ancontrez qui lor depercent les costez ainz que la curiee fust faite i ot mainte ame de cors traite et molt an i ot de sanglanz et de naurez de çaus dedenz
Son arc tenoit
Ascanïus une saiete nen ot plus mist an la coche si a trait a un qui grant anchauz li fait L  ainzné des freres an consut une seinniee li ualut desoz la gole l  an a point que l  os del col tot li desioint tranchié li a l  orinal uoine par la gorge li ist l  aloine
Cil cheï mort ioste son frere dolanz an fu
Tirus ses pere li suen se poinent del uengier et çaus comencent a coitier
Tirus lor fait une anuaïe
Ascanïus as suens escrie
Que faites uos franc cheualier
Li cers tarde a escorchier
Ia i porrons tant demorer que il n  iert mais cuiz al disner
Chascuns i fiere o s  espee
Nos i ferons bien fort peuree a la uiande doit l  an traire car de cele a chascuns a faire
Molt bien les a cil esbaudiz il i fierent des brans forbiz et poinz et braz i font uoler testes seignier uilains crïer espartent s  i la uilenaille qui n  erent pas duit de bataille
Danz
Galesus uns riches hom n  i ert uenuz se por bien non et por desfaire la mellee cil i recoilli tel colee qu  il cheï morz sempres a terre onques ne li lut mire querre por sa plaie mediciner ne li estut loier doner ne metre entrait ne oignement ne langui mie longuement
Des que li estors comença uns escuiers s  an retorna qui al chastel l  ala noncier et dit que l  an lor aut aidier que el bois erent asailli a force estoient anuaï s  il n  auoient secors prochain toz les prendroient li uilain
Quant
Eneas sot que ses fiz en la forest ert asailliz ne s  est de rien aseürez cent cheualiers tres bien armez li enuoia hastiuement
Cil cheualchent serreement si com li escuiers les moine
Cil se deffandoient a poine car li criz ert molt espoissiez et
Tirus fu tant enforciez et tant li fu creü d  aïe qu  as
Troians fist tel enuaïe que molt lor fu griés de sofrir molt estoient pres de morir nule deffanse mes n  auoient
Quant desriers aus lo secors uoient idont se sont rauigoré li cent sont o les uint iosté racoillent les de maintenant
Desconfit sont li païsant tot lor estuet lo champ guerpir se comancierent a foïr
Li
Troïen les uont ferant ne se deffandent po ne grant en la forest sont anbatu cil qui a plain sont conseü muerent a glaiue et a martire
Tirus s  an uet qui ert li sire fuiant s  an uet al chastelet o po de gent dedanz se met
Il a fait traire sus lo pont as bretesches montent amont et porpanent lo heriçon deffandre uollent la maison
Li
Troïen i sont uenu sor le fossé sont descendu asaillent les hardïement
Cil se deffandent asprement et lancent lor les peus aguz dunt il lor percent les escuz ius les crauantent el fossé
Grant piece a li asalz duré et cil formant se deffandirent tant que lor armes lor faillirent ne trouoient mes que lancier ne s  auoient de que aidier
Ne se uoltrent pas laisier prendre ainz comancerent a descendre des bretesches del heriçon si ont guerpi tot a bandon et tornent s  en par un postiz qui ert deuers lo pleisseïz n  i a remés petit ne grant
Par l  espés bois s  en uont fuiant des qu  il furent iluec antré se lor sont il tuit eschapé
Li
Troïen les rescrïerent amont lo grant fossé monterent ne trouerent diffension si se pristrent au heriçon depiecent lo et plaissent ius de totes parz monterent sus sanz contredit sont anz antré negun home n  i ont troué
Tote unt robee la maison si ont tant pris de garison trente somiers an ont chargié et puis ont lo cerf escorchié
Ascanïus a son chien pris qui an une chanbre estoit mis la pucelle l  i ot mucié et de sa çainture lïé li damoisals l  an deslia de la cuiriee li dona
Lo cerf ont desfait et chargié uns damoisiaus prist lo forchié et uns autres porta la teste que il orent par grant poëste
Quant esploitié ont lor afaire si se remistrent el repaire la proie acoillent del païs tot ont robé et tot ont pris mil somiers ont chargié de blé li escuier s  an uont trossé bien grant eschec ont le ior fait
An lor chastel se sont retrait que d  un que d  el l  ont si garni que plus d  un an tot aconpli se poënt il dedanz tenir et un grant siege maintenir
La nouelle est tant espandue que a
Laurente an est uenue ce dïent tuit par la cité que
Troïen sont ariué qui a essil mettent la terre come la gent qui aiment guerre dïent que bien malués atrait li rois
Latins a en aus fait
Tirus l  a premiers conparé ocis li ont son fil l  ainzné
Li boriois se sont asenblé li plus puissant de la cité an error sont et an esfroi a la cort uont parler au roi lor plainte et lor clamor i font
Li rois demande que il ont et cil li dïent l  auanture content la grant desconfiture que
Troïen ont lo ior fait et maudïent tot lor atrait cent de ses homes ont ocis ars et robé tot le païs
Plus li dïent que n  en estoit por ce que li rois s  en esfroit dïent se conselz n  en est pris qu  il conquerront tot le païs
Atant
Turnus est descenduz a ces parolles est uenuz ançois ot la nouelle oïe dont la citez fu estormie a meruoille par an fu liez
Deuant lo roi s  estut an piez ooit que li boriois dissoient et la plainte que il feisoient ce que li rois lor respondoit que as
Troïens se pandoit et molt les uoloit retenir et an sa terre consantir
Turnus prist la parolle an main si se torent li citeain
Sire fait il molt me meruoil ou tu as pri icel consoil que
Troïens uels retenir
Il ne sorent onques partir ne uollent estre meteier nen ont cure de parçonier ainçois uollent le tot auoir
Ce saches tu an fin de uoir
Troïen sont de tel maniere que qui saquialt an l  achaintriere que tot de fors lo chanp lo getent de tot an tot dedenz se metent se les aquiauz an ton païs atant t  an es de tot forsmis
Un recet ont fait an ta terre dom il te mouent ia grant guerre ardent et proient et ocïent et tes homes o aus alïent se il lor loist longues errer tot te uoldront deseriter
Mes ce uials tu ce m  est auis tu as atrait an cest païs tu ne uels pas o als partir ainçois lor uels le tot guerpir et me quides metre a niant si  n es uers moi par seirement de ta terre m  as erité o ta fille m  as tot doné ge l  ai pleuie et afïee ne l  ai ancor pas esposee et ne geümes an un lit encor remaint par ton respit mais de la terre sui saisiz et les chastiaus ai recoilliz g  en ai les tors et les donions et les homages des barons se tu me uels de droit guenchir cil ne me porront pas faillir tuit se tandront o moi de bot
Ge sui pieça saisiz de tot ne m  en puez pas rien retolir ne ge n  en uoil ploin pié guerpir et li tolirs n  est pas legier ainz an morront mil cheualier
Ou bien te poist ou bel te soit saches que ge tendrai mon droit
Li rois oï que
Turnus dist d  ire et de maltalant fremist mais anuers lui ne uolt parler ne il nel uolt plus escolter D  entre ses homes s  est leuez an sa chanbre s  an est antrez ne mes que sol itant lor dist qui plus peüst et plus feïst et tot li mist el couenir ou del laissier o del tenir la feme eüst o tot la terre cil d  aus qui la porroit conquerre
Turnus o les barons remaint ansanble aus del roi se plaint qui ses couanz li uelt retraire demanda lor qu  il porra faire des
Troïens qui sanz son gré ont el païs chastel fermé et autre an ont par force pris a essil metent lo païs
Cil li loënt comunemant que asanbler face sa gent mant ses barons et ses amis et ses ueisins d  altre païs et quant que il porra auoir molt tost les aille aseor et si les puet par force prendre ses face toz ardoir ou pandre
Turnus en a lor los creü lo ior meïsmes sont meü et li corsier et li mesage qui semondre uont lo barnage et ses homes et ses paranz et molt mande estrange genz de tote part molt an aüne as
Troïens fera rancune bien ot serianz et cheualiers desi que a set uinz miliers D  auquant des princes des barons uos sai ge bien nomer les nons
Mecencïus i uint premiers et amana mil cheualiers il ert uns princes de sa terre riches hom molt et duiz de guerre
Lausus i uint o lui ses fiz uns cheualiers proz et hardiz onques plus bele criature d  ome uiuant ne fist nature il an i amena o soi plus de set cenz o son conroi
Auentinus i uint aprés uns damoisiaus fiz
Herculés cil amena mil cheualiers estre la iaude et les archiers del cuir d  un lion ot escu que
Herculés auoit ueincu il lo portoit par molt grant glore ce ert signe de la uictore et de la grant uertu al pere granz essanple de bien li ere
uint i li dus de
Prenestine et li sire de
Palestine
Mesapus uint o grant barnage fiz
Neptuni lo deu marage il li troua mil cheualiers et les armes et les destriers poutrels orent de
Capadoce qui n  ont mehaig iale ne boce d  un merueillos haraz de mer et molt sont legier a armer cheuals n  a soz ciel plus uaillant mais ne uiuent ne mes ioant auant n  en puet uns sols durer né sont des eues de la mer qui en mer uiuent solement si conçoiuent totes del uant molt par an sont buen li poltrel et a meruoille sont isnel et molt seroient de grant pris se uiuoient nuef anz ou dis
uint i
Claudus uns riches cuens qui fu sire des
Sabïens uenu i sont li
Sabarin et li
Polain et li
Latin cil de
Naples cil de
Salerne et i uindrent cil de
uolterne
Ne sai que acontasse plus car tant en asanbla
Turnus que genz de pié que cheualiers qu  il an prisa set uinz milliers
Enprés i uint une meschine qui de
uulcane estoit reïne
Camille ot nom la damoisselle a meruoille par estoit bele et molt estoit de grant poeir ne fu feme de son sauoir
Molt ert sage proz et cortoise et molt demenot grant richoise a meruoille tenoit bien terre el fu toz tens norrie an guerre et molt ama cheualerie et maintint la tote sa uie
Onc d  oure a feme ne ot cure ne de filer ne de costure mialz prisoit armes a porter a tornoier et a ioster ferir d  espee et de lance ne fu feme de sa uaillance
Lo ior ert rois la nuit raïne ia chanberiere ne meschine anuiron li le ior n  alast ne ia la nuit nus hom n  entrast dedanz la chanbre ou ele estoit tant sagement se contenoit n  en darriere ne en dauant que ne en fet ne en sanblant i peüst an noter folie ia tant n  eüst uers li enuie
De biauté n  ert o li igaus nule feme qui fust mortaus lo front ot blanc et bien traitiz la greue droite an la uertiz les sorciz noirs et bien dolgiez les ielz rianz et trestoz liez biaus ert li nes anprés la face car plus blanche ert que nois ne glace entremellee ert la color auenalment o la blanchor molt ot bien faite la bochete n  ert gaires granz mes petitete menu serrees ot les denz plus reluisent que nus argenz
Que diroie de sa bialté
An tot lo plus lonc ior d  esté ne diroie ce qu  en estoit de la biauté que ele auoit ne de ses mors de sa bonté qui uallent mielz que la bialté
Molt par ert bele la raïne
uers l  ost cheualche la meschine cheuous ot sors lons iusqu  as piez a un fil d  or les ot treciez bien fu la dame estroit uestue de porpre noire a sa char nue la porpre fu a or broudee par grant entante fu ouree trois faees serors la firent an une chanbre la tissirent chascune d  els s  i essaia et son sauoir i demostra et firent i poissons marages oissiaus uolanz bestes saluages
uestue an fu estroitement dessus fu ceinte cointement d  une sozceinte a or broudee menuëment ert botonee
Chaucie fu d  un siglaton si soller furent d  un peisson de cent colors menu ueiriez a or furent li liepiez
Li mantiaus fu riches et chiers et fu toz fez a eschaquiers l  un tauel ert de blanc hermine et l  autre ert de gole martrine uols fu de porpre esperital li tassel furent a esmal li orles fu meruoilles biaus et fu de gorges d  uns oisiaus ki sollent pondre al fonz de mer et sor l  onde sollent couer cent toises couent an parfont de si chaude nature sont que se desus lor oes seoient de lor chalor toz les ardroient bien fu orlez de ces oisiaus desi qu  a terre li mantiaus
Ele an ot antrouerz les pans que li parut li destre flans et cheualchot un palefroi qui soz li moine grant esfroi
Unques ne fu tant gente beste come noif ot blanche la teste lo top ot noir et les oroilles ot anbedos totes uermoilles lo col ot bai et fu bien gros les crins indes et uers par flos tote ot uaire l  espalle destre et bien noire fu la senestre les piez deuant ot louinez et fu toz bruns par les costez soz le uantre fu leporins et sor la crope leonins et fu toz noirs desoz les auues les dos iames deuant ot falues les dos desriers uermalz com sans les quatre piez ot trestoz blans noire ot la coe une partie l  altre blanche tote crespie lo pié copé les iames plates molt fu bien faiz et bien aates
Li palefroiz fu bien anblanz et li froins fu molt auenans de fin or ert li cheueçaus fet a pierres et a esmaus et les regnes de fin argent bien treciees menuëment la sele ert bone et li arçon furent de l  oure
Salemon a entaille de blanc iuoire l  entaille an ert a or trifoire de porpre fu la couerture et tote l  autre afautreüre et d  un buen cerf andous les cengles de bon orfrois les contrecengles li estrié furent de fin or li petriaus ualut un tresor
Camille uint molt richement an l  ost et amena grant gent bien ot o soi de cheualiers desi que a quatre milliers
Quant a
Laurente uint errant temolte ot an la uile grant boriois monterent sus as estres dames meschines as fenestres et esgardoient la pucelle qui tant ert proz et tant ert bele A grant meruoille lo tenoient tote la gent qui la ueoient qu  el se deüst onques combatre ioster ne cheualier abatre
Parmi
Laurente trespassa de l  autre part se herberia soz la cité a une part la fist fichier son estandart une liue tot anuiron tienent li tref li paueillon et les tentes as cheualiers et les herberges de lorers
Quant
Turnus uit l  ost asanblee de la grant gent qu  il ot mandee les dus les meistres cheuetainnes et toz les princes des compaignes a un matin a toz mandez an un uergier les a iostez asez briement lor demostra son buen et lo besoing qu  il a
Seignor fait il escotez moi mon afaire mostrer uos doi por que uos ai ci asenblez et se mon droit i antandez sel m  aidiez a maintenir de droit ne me deuez faillir se uos oëz que ge tort aie pri uos ne m  en portez menaie mais dites moi que me repos et ge crerrai bien uostre los ne uoil a tort rien comancier ne uos ne m  en deuez aidier
Li rois
Latins est ancïens molt est uialz hon et de lonc tens et ne puet mes tenir son regne sa fille m  a donee a fene et sa terre tot ansemant sanz nul autre retenement otroié l  ont tuit li baron il n  a chastel tor ne donion dont il ne m  a pieça saisi an ma garde ai tot recoilli les homages des barons pris et mes gardes es chastiaus mis
Sor ce sont
Troïen uenu puis ques orent li
Greu uencu an cest païs sont ariué ci pres ont un chastel fermé ardent et robent lo païs et un recet i unt ia pris
Eneas a li sires non ne sai se il est rois ou non au roi uindrent issi l  autr  ier o grant presant si mesagier de soe part seürté querre
Li rois li manda que sa terre et sa fille li otreioit de son roiame l  eritoit toz mes couenanz me retrait et tot l  otroi qu  il m  auoit fait
Ge l  an ai puis asez requis el couenir nos en a mis la feme otroie et la terre celui qui la porra conquerre et por ice uos ai mandez si con fui primes eritez et de la terre sui saisiz et quant li rois m  en est failliz et nos a mis el couenir mon droit m  aidiez a maintenir Çals qui tienent lor fiez de moi bien les semon com fere doi et mes ueisins qui por m  amor por lor franchise por m  enor a mon besoing sont uenu ci molt umblemant les an merci se par uos puis m  enor auoir seruirai uos a mon pooir bien sai se me uolez aidier lo chastel ferai trebuchier qu  en cest païs ont fait
Troian
Il sont antré an molt mal an plus chier nen achata
Paris
Heloine dont il fu ocis que
Eneas fera
Lauine tolir la me uelt par rauine mes il lo comparra molt chier se uos m  en uolez tuit aidier
Mecencïus a respondu uns cuens qui ert de grant uertu et dit
uoirs est que tu droit as a tort s  i anbat
Eneas mes ia par foi nel receuron n  estrange home sor nos n  auron ainz serïuns tuit uiel chenu que l  aüssons dequeneü ne il a piece ne sauroit de nos toz qui chascuns estoit
Il nos uoldroit deseriter et noz terres a çals doner qui en cest païs l  ont seü tuit an serïens confondu il tendroit çals en grant chierté et nos auroit an grant uilté
Ge ne lou pas ques atraions fors de sor nos les esloignons mes nos deuons faire mesure ce m  est auis que est droiture faire les doiz araisoner et de tort fait lo fai reter que droit t  an face an ta cort ainçois que a noalz li tort se il de droit faire s  estorce ainz que sor lui ailles a force anprés lo fai donc desfïer et de ta terre congeer
Mesapus dist
Or oi meruoilles estrange chose li consoilles que il lo face areisoner et de toz ses mesfez reter
Il ont sor nos un chastel pris et de noz homes cent ocis ne sai quel droit en preïson se o les fers des lances non
Antremetons nos del uengier del desfïer ne est mestier des qu  il forfistrent an la terre se comancierent il la guerre sor nos firent desmesurance ge n  i sai autre desfiance des qu  il firent sor nos folie si sorent il n  en dotez mie que nos ne lor uolons nul bien et que nos nes amons de rien de lor part uint primes li maus
Demain soion tuit es cheuaus lo siege lor aluns tenir
Nos nes an deuons pas garnir l  en doit greuer son enemi et si doit l  an bien faire issi que l  an ne l  en doit pas garnir desi qu  il uiegne au ferir
Cele parolle creanterent tuit li baron qui iluec erent par main les iront asaillir ia n  i cuident a tens uenir que li
Troïen ne s  en fuient mais molt sont fol quant il lo cuident issi ne s  an iront il pas
Bien auoit oï
Eneas que
Turnus asanblot sa gent il ne s  atardoient noient et nuit et ior faisoit ourer et son chastel bien afermer il n  auoit talant de foïr
Ses bretesches fist bien garnir et adrecier les monteors et afermer les aleors tot anuiron par les paliz fist andrecier espiez forbiz ansoignes lances et escuz granz pierres metre et peus aguz enhaster fist granz besagües et deleoires esmolües aluens fist faire de desus et les lancieres au pié ius granz chars fist defors atachier que quant uanra lo depecier et cil uoldront amont monter que l  an lor laist les chars aler qui conseüz an estera a grant poines an resordra
Cent ansoignes mist el donion et en mileu son confanon qui fu de porpre o listes d  or soz
Troie le conquist
Hector quant il
Proteselaus ocist qui la premiere ioste fist premiers i uint o son esforz premiers iosta premiers fu morz
Molt ert riches li confanons mil que d  ensoignes de penons d  or broudees de mainte guise i uenteloient a la bise
Molt par senblot fiers li chastiaus et a meruoille par ert biaus de uiande ert bien raanpliz et de bons homes bien garniz qui furent molt bien duit de guerre
Li chastiaus sist an blanche terre por ce distrent li
Troïan que il auroit nom
Montauban
Quant
Eneas ot apresté et son chastel tot ordené çaus a loëz qui deffandroient et çals qui el chastel seroient partot ot mis arbelestiers et ses serianz et ses archiers mil cheualiers aparoilla que des que li besoinz sera qui tendront lo tornoiement fors del chastel contre la gent
Des qu 
Eneas uint an la terre et qu  esmeüe fu la guerre
uenus la deesse d  amor ert de son fil an grant freor qui anclos ert a
Montauban
El uint a son seignor
uulcan qui molt ert mestre de forgier or et argent fer et acier
El l  acola estroitement et beisa lo cent foiz et cent molt lo blandit et losania
Il li demande que ele a se requerre lo uelt de rien que faire puisse el l  aura bien
Sire fait ele que feras
Ge uoi que mes fiz
Eneas est ariuez an
Lonbardie o asez po de compaignie uers lo riuage s  est antrait an un tertre a un chastel fait n  a nul secors ne nul rados iluec est o sa gent anclos
Turnus qui est ses enemis nel uelt consantir el païs semont son ost sa gent aüne a mon fil uelt faire rancune
Aserra lou an
Montauban mais bien lo puet tenir un an car garniz est bien de uitaille ou bien puisse tenir bataille buenes armes li couanroit que se
Turnus l  aatisoit de conbatre soi anuers lui cors contre cors tuit sol il dui qu  il eüst armes couenables a es son cors bien deffansables
Ce te demant et te requier or ai besoin de ton mestier
Se ioïr uels mes de m  amor or la deser par ton labor molt me doiz bien lo ior seruir que la nuit puez o moi gesir et se tu as auques d  ahan bien t  en rendrai lo contrepan
uulcans oï que sa moillier lo requeroit de son mestier otroie li molt dolcement qu  il li feroit a son talant et beisa l  an cent foiz ou plus
Cele nuit iut o lui
uenus et fist de li ce que lui plot et tot sun bon tant com il pot
Set anz auoit toz acompliz qu  il ne fu mes de li saisiz ne en un lit o li ne iut por grant ire qui antr  aus fut l  acheison de cel maltalant uoil demostrer asez briemant
uulcan sot bien an fin sanz faille que
Mars qui ert deus de bataille amot sa femme et ele lui antrehaïrent s  en andui
uulcan ert mestres del mestier et deus de feu et de forgier de fer fist une roi soltil molt an furent dolgié li fil antor son lit l  aparoilla
Des que
Mars o li se colcha des qu  il la tint antre ses braz si asanbla
uulcan les laz enz an la roi les anmailla trestoz les deus i amena et mostra lor tot an apert cele auenture a descouert
Cele chose desplot as deus por quant s  en i ot il de teus qui uolsissent estre alsement laciez o li estroitement
La deesse molt s  en marri et son seignor molt anhaï onc puis ne li mostra amor ne bel sanblant iusqu  a cel ior encor lo feïst a enuiz s  ele ne uolsist que ses fiz aüst hauberc et escu fort por garantir son cors de mort ne fust por sol les armes fere a piece nel prisast el gaire
Son maltalant li pardona por son besoin se porpansa que l  an doit bien iluec proier ou l  en uielt auques esploitier blandir et losangier estuet et sosploier qui mes ne puet
La nuit fu l  acordance prise
uenus s  an est an grande mise por esploitier de sa besoigne
uulcan ne quist onques esoinne l  andemain est matin leuez toz ses ouriers a apelez et proia lor d  ancomancier l  ouraigne a faire et esploitier
Par les forges lo feu alument les fornaises ardent et fument batent lo fer tenprent l  acier
uulcan comance a forgier li iingnor fierent asprement qui batoient l  or et l  argent molt s  argüent et molt s  angoisent es anclumes li martel croissent
Ne sai que acontasse anplois n  i par mist pas
uulcan dous mois que les armes a aprestees A sa feme les a donees bones furent el mont n  ot taus nes peüst faire hom mortaus ne il puis teles ne feïst ia tant bien s  en entremeïst
Li halbers fu tresliz d  argent menu maillié molt soltilment forz ert et meruoilles legier n  i feïst rien fers ne acier
Menu listé fu li halbers de mailles d  or tot an trauers les manches et li cors trestoz et ansement li pans desoz par cop que nus hon i donast ia nule maille n  an fausast et ansemant les genoillieres d  or et d  argent furent par tieres O lo halberc ot hiaume cler d  escorce d  un peisson de mer molt par fu forz et bien luisanz ses prois fu de set uinz besanz qui de desus ferist d  espee ainz fust ele tote esgrunee qu  en abatist de nul leu tant qui amontast un pois pesant
Forz et durs fu et bien antiers et fu litez d  or par quartiers sus el pomel ot quatre esmaus et quatre pierres naturaus et li cercles qui fu desoz ert molt bien faiz a or trestoz a riches pierres a esmaus et d  une pierre ert li nasaus qui par arme ne fust cassee ne tailliee ne andoblee
De la coste d  un grant poisson qui est an mer cetus a non de cele ot fait
uulcan l  escu ne puis ne ainz si bon ne fu forz et legiers ert a meruoille la targe en ert tote uermoille sanz autre taint de sa nature molt ert luisanz et molt ert dure qu  el ne peüst estre antamee ne par lance ne par espee fer ne acier qui i ferist ne plus que plons n  i forfeïst D  or fu toz li escuz orlez de trois bandes parmi listez o molt soltiz antailleüre et o molt bone anleueüre pierres i ot par lous asises et bons esmaus a entremises d  un uert topace fu la bocle sus an l  or ot un escharbocle qui par nuit gitot tel clarté com se ce fust un ior d  esté la guige fu d  un chier orfrois onc tel escu n  ot quens ne rois L  espee fu molt bien forbie forgiee fu par grant mestrie dis foiz fu li aciers moluz et par dis foiz fu refunduz mainte feiee fu tenprez et bien recuiz et bien soldez L  espee fu molt bien tranchant et dure et clere et reluisant fer ne acier ne la tenist ne marbre bis qui l  i ferist molt an reluisot l  alemelle l  an la peüst metre an roëlle O letres d  or les mers i fist
uulcan et son nom i escrist
Li heuz an fu tot de fin or et d  iuoire li antrecor de fil d  or fu trestoz lïez et molt estroitement laciez por mielz estroindre et mialz tenir que el ne tornast al ferir D  une esmeraude fu li ponz en som l  espee toz reonz
Quant
uulcan l  ot aparoilliee an s  enclume l  a essaiee ou il feisoit sa forgeüre qui molt ert grant et molt ert dure sis piez ert lee espesse nuef ne la treisissent trente buef
Il i feri si la trencha ius qu  en terre li branz cola s  il ne l  eüst si bien tenue ce quit ia ne fust mes ueüe onc an l  espee ne parut el ne ploia ne el ne frut N  est meruoille s  ele estoit teus que ia l  auoit fete uns deus qui les foldres sauoit forgier que
Iupiter soloit lancier A l  espee ot fuerre molt bon qui fu de la dent d  un peisson a or batu et tot floré et antaillié et neelé
La renge fu d  un blanc diapre an l  un des chiés ot une iaspe et an son l  autre ot un iagonce an or asis chascuns d  une once
La lance fu bien aceree et fu auquetes coltelee molt fu bien fete et bien agüe et bien tranchanz et esmolue ne la tenist aciers ne fers ne nus escuz ne nus haubers
La hante fu de sicamor fermee i fu a dous clos d  or
uenus i ferma une ansoigne longuement l  ot
Mars en domaine il li dona par drüerie quant el deuint primes s  amie bien fu tissue et bien ouree et par listes fu d  or broudee cent torsels ualut d  altres dras
Par anuie l  ot fet
Pallas ele l  oura par grant mestrie quant
Arannes l  ot aatie els ourerent a entençon dont fist
Pallas cest confanon
Por ce qu  el fist meillor ouraigne
Aranne mua an iraigne qui contre li s  ert aatie s  entente ot mis tote sa uie en tailes faire et an filer por ce ne puet ancor finer toz tens file iraigne et tist sa filace de son uantre ist
Quant
uenus ot tot receü halberc et hialme et escu chauces et lance et espee et el l  ansoigne i ot fermee a son mesage les charia a
Eneas les anuoia a
Montauban ou il estoit
Lo ior i uint li mes tot droit que
Eneas s  aparoillot et del siege se conreot et s  il uenoit a grant destrece qui garderoit la forterece
Iluec li fu faiz li presenz
Tuit cil qui estoient dedanz lo comancierent a loër chascun par soi a esgarder
Eneas a les armes prises que sa mere li ot tramises n  est meruoille s  il les ama
Toz ses cheualiers asanbla une chose lor a mostree que sa mere li ot mandee
Seignor fait il an ceste terre somes molt acoilli de guerre
Turnus ne nos i uelt laisier uenir nos doit ci asegier se il nos puet par force prendre toz nos fera ardoir ou pandre n  an seroit prise raançon ne nul consoil n  i atendon
uenus ma mere m  a mandé que ci pres a une cité dun
Euander est rois et sire d 
Arcaide i uint si com i  oi dire contre la gent de ceste terre a toteuoies eü guerre
El me mande que quiere aïe si ge i uois n  i faudrai mie que n  an amoin autretant homes an cest chastel come nos somes
Se uos quidiez que rien me uaille ainçois que
Turnus nos asaille an serai ge bien reuenuz secorrai uos o mil escuz
Amont l  eue del
Toiure irai o sol dous nes plus n  i menrai car la androit est la contree ou la cité siet
Palantee et qui par terre aler uoldroit ainz que par eue i seroit mais el païs a molt grant guerre plus ert seür an mer qu  an terre
Dites m  en ce que uos an sanble
Ce li loërent tuit ansanble que il an aut hastiuemant biau tens faisoit si ot bon uant
Eneas ot que il l  otroient et por secors querre l  enuoient ne s  est de rien plus atargiez congié prant d  aus ses a baisiez et proia lor a toz molt bel que se
Turnus uient al chastel que il ne facent nul desroi ne fors ne issent au tornoi fors de la porte uns sols n  an alt deffandent soi s  en les asalt
Tot en plorant son fil besa al
Toiure uint es nes antra dous an a fait desaancrer
Il comança a auesprer il a fait traire sus les uoilles la nuit siglerent as estoilles et l  endemain tot altresi iusqu  al tier ior androit midi
Idonc uindrent soz
Palantee bois a par tote la contree sor lo
Toiure par lo riuage il aloient amont a nage soz les arbres lo couert tindrent tant que desoz la cité uindrent
Li rois ert de la uile issuz sor la riue ert el bois uenuz iluec seoit a son mangier o molt grant gent soz un lorier
Lo ior auoit fet a sa guise molt hautemant un sacrefise d  une feste en remanbrance de la merueillose uaniance que d  un mostre fist
Herculés a icel ior ilueques pres qui degastot tot lo païs quant il auoit un home pris il l  acorot son sanc beuoit la char maniot les os rooit il ne maniot se homes non
Carus auoit li mostres non
Quant
Herculés uint an la terre a sa fosse l  ala requerre por un forfet que il li fist par grant uertu iluec l  ocist a un arbre pendi la teste A icel ior an ert la feste que celebrot o molt grant glore li rois de cele grant uictore
Ancor seoient al mangier quant il oïrent çals nagier qui amont l  eue s  en aloient les armes qui reflambeoient antre les arbres aperçurent
De ce qu  il uirent se comurent et furent tuit an grant esfroi
Pallas qui estoit fiz lo roi en sa main destre a pris un dart puis an ala tost cele part desor la riue s  arestut çals esgarda nus n  en conut par po lo dart ne lor lança mais primes les araisona
Seignor fait il qui estes uos qui ci uos anbatez sor nos
Armé uenez an nostre terre ne sai se uolez pais ou guerre se uos uenez ça por mal faire ne uos uolons de rien atraire ainçois que uos uegnoiz a port seroiz uos tuit nauré o mort
Eneas s  estut an estant el chief de la nef de deuant al damoisel a respondu
Ne somes pas por mal uenu n  auons talant de faire oltrage ne nul de nos n  a soing de rage
De
Troie somes l  essiliee et somes gent desconsoilliee l  en nos chace de tote terre au roi uenons por consoil querre et mostrer li nostre besoing de mesfere ne ai ge soing
Consoilliez nos por deu biaus sire se ia nos saurïes a dire ou trouerïen sanz faillance auïez nos sanz demorance
Donc tendi ses braz uers la riue et mostra li lo rain d  oliue ce estoit donc a icel tens signe de pais antre paiens
Pallas oï que il disoit et uit lo rain que il tendoit sot qu  il n  auoit talant de guerre il lo roua uenir a terre et cil nagierent tant a fort que androit lui uindrent a port
Iluec atachierent lor nes et auques d  aus i sont remés fors s  an issirent li plusor qui alerent o lor seignor
Pallas les a menez tot droit la ou li rois ses pere estoit
Eneas parla tot premiers lo roi et toz ses cheualiers a salüé molt umblement et li rois lui molt dolcement lors dist
Eneas sa raison si se torent si compaignon
Rois ne te tort pas a enui ce que dirai de
Troie sui
Anchisés auoit nom mes pere
uenus la deesse ma mere
Quant la cité destruistrent
Gré si me comanderent li dé que o tote ma compaignie m  an reuenisse an
Lonbardie la dont nostre ancestre fu nez qui
Dardanus fu apelez qui funda
Troie la cité Ça ou li deu ont comandé somes uenu a quelque poine un chastel auons an demoine
Turnus nos uie le païs de guerroier s  est uers nos pris il uelt nostre chastel abatre et contre nos se uelt combatre
uers les deus a pris ceste guerre qui nos otroient tuit la terre ou bel nos soit ou mal nos sace ce m  est auis qu  il nos an chace
En la contree auons oï que il uos ra molt acoilli et guerroié molt longuement
Por force et por meintenement somes ici a uos uenu que nos secores par uertu se tu me uels un po aidier et de ta gent auques baillier ge uengerai et toi et nos a brief terme serons rescos
Se par toi puis uaintre ma guerre mon enemi panre ou conquerre tote m  enor tenrai de toi la seignorie t  an otroi
Li rois oï qu 
Eneas dist et la proiere qu  il li fist respondié li molt dolcement et dist
Molt es de bone gent a mon iouant a
Troie fui lo roi
Priant molt bien conui et toz ses fiz et ses barons et de plusors soi bien les nons et
Anchisés conui ge bien ton pere il me dona un chien un arc et un bon coiure a or et dis saietes et un cor sor toz les autres m  enora et molt del suen m  abandona
Por ton pere que molt oi chier et por ton enemi pleissier uint mil homes te trouerai ge sui uialz oem si remanrai mais uoiz ici mon fil
Pallas que ge molt ain lui an manras demain lo ferai cheualier
Soies segurs se uien mangier si t  esleece ansanble nos car cist iors est molt glorios nos celebrons ci une feste com
Herculés trancha la teste a un mostre qui ci estoit qui toz noz homes ocioit
Li rois a l  eue demandee an bacins d  or fu aportee
Eneas laua et sa gent puis mangierent molt richement
Ne sai conte dire des mes qui souent uindrent et espés ne des bons uins et des herbez mais il an orent tuit asez
Eneas leua del mengier et apela un cheualier se fist uenir ses tumbeors ses geus et ses anchanteors deuant lo roi qui ot grant ioie lor fist fere les geus de
Troie
Cil del païs les esgardoient et molt formant s  en merueilloient des geus qu  il n  auoient an us les deus loërent de laisus qui a lor feste et a lor ioie ont amené la gent de
Troie
Quant il orent piece iöé et an ioie lo ior mené et li rois uit qu  il auespra son oste a la cité mena
An la uoie li a conté et tot an ordre demostré come il uint de sa contree et comant i sort la mellee por que
Turnus li mut la guerre et com il tint de lui sa terre
Tant li a dit et tant conté qu  il antrerent an la cité petite estoit molt et desclose ancor idonc iert po de chose mais puis sist
Rome iluec androit qui tot lo mont ot an destroit de tot lo siegle fu raïne tote terre li fu acline
La nuit iurent an la cité L  andemain sont matin leué li rois fist son fil demander armes li a fait aporter iluec fu adobez
Pallas l  espee li çaint
Eneas puis a li rois mandé sa gent et il uindrent hastiuement
Al tierz ior furent asenblé a uint mile furent esmé cent nes fist eschiper li rois uiande i mist a treze mois
Eneas a le congié pris o grant gent s  est ariere mis comença s  an a repairier de demorer plus n  est mestier
Turnus ot la nouele oïe l  endemain sot par une espie que issuz s  en est
Eneas a
Montauban n  estoit il pas
Il fu molt liez quant il l  oï mais il ne sot noiant de fi quel part il an estoit alez
Ses conestables a mandez et comanda hastiuement que al chastel meignent sa gent il a ses grelles fait soner et l  oz comance a errer
Al chastel uindrent si l  asistrent en grant freor çaus dedanz mistrent il corurent lor armes prendre apresterent soi de deffandre et monterent es aleors et es bretesches et es tors lo pont ont trait lor porte close molt bien aparoillent lor chose et nequeden molt se cremoient por la grant gent que il ueoient dotent qu  il ne puisse tenir ne il ne seuent ou foïr ne auoc aus n  ont lor seignor n  est meruoille s  il ont paor
Turnus s  an est de l  ost partiz cent cheualiers an a choisiz al chastel uient a grant desroi que comencier uelt le tornoi
Liez fust se il lo peüst faire mais il n  en pot un tot sol traire
Quant uit que il n  en feront plus uint foiz ala antor et plus por esgarder por agaitier par ou an porra domagier
Dolanz et angoissos estoit que forstraire nes an pooit il ne lo tenoit mie a geu qu  il n  i troue nul foible leu ou il lor poisse asalt faire
Il comancent uers lui a traire et il se traist auques an sus uespre ert n  i uolt donc faire plus a l  ost s  an prist a repairier
Quant lor nes uit ius el grauier poignant s  en torne cele part et dist as suens
Ia li coart qui del chastel n  osent issir ne nos porront par mer foïr or uoil que lor ardons lor nes se nos seront an fin remés car il ne ont autre fiance ne d  aus garir autre esperance fors tant s  il poënt eschaper qu  il se metront tuit an la mer
Se nos enuit bien nes gaiton ia lo matin nes troueron mais s  il nos eschapent issi donc somes nos an fin honi
Atant fist le feu aporter et les nes totes alumer ardent funains et mars et tres en po d  ore destruist les nes
Quant
Turnus s  est des nes uengiez enprés a cels aparoilliez qui a la porte gaiteront et qui l  issue deffandront et tot antor mist ses gardens qui gaiteront la nuit toz tens que ne s  en fuient a larron cil del chastel et del donion
Par tote l  ost feus alumerent et grant iafur i demenerent sonent tabor noise font grant li uins i ert a espandant tant an boiuent que tuit se tüent lez les feus gisent ne remüent uers mie nuit tuit s  aclasserent et cil qui sus el chastel erent se gaitent bien ne dorment pas A la porte ot mis
Eneas un cheualier qui la gardast n  an auoit nul cui plus prisast
Nisus ot nom se fu molt proz la cure ot del chastel de toz
Cil auoit un suen compaignon
Eurialus auoit a non amoient soi de tele amor qu  il ne pooient de greignor unques plus uoire amor ne fu que d  aus tant com il ont uescu l  uns ne sauoit sanz l  autre rien ne ne auoit ioie ne bien A la porte la nuit ueilloient cil compaignon qui la gardoient
Nisus ot lo iafur oï les sauz la noise et lo cri qu  il ont la nuit an l  ost mené uit que tuit erent aclassé porpansa soi d  une meruoille a son compaignon la consoille
La fors an l  ost sont andormi iure sont tuit et estordi tant ont beü tuit sont tüé et li feu sont tuit alumé qui or les uoldroit domagier molt i porroit ia esploitier uns sols hom mil en ocirroit ia nus ne s  an retorneroit
Aler i uoil forfaire en l  ost ge reuanrai a toi molt tost
Eurialus ot et antent qu  il uelt faire tel hardement molt par s  en fist liez et ioios d  aler o lui fu coueitos et dist
Ge n  i remaindrai pas an cest afaire sols n  iras
Comant remandrai ge sanz toi ne tu comant irras sanz moi
Dunc n  ies tu gié et ge sui tu
Ge quit tu as lo sens perdu une ame somes et un cors l  une moitié ira la fors com puet l  un sanz l  autre remaindre
Des or me puis ge de toi plaindre tu me boises ne me tiens mie amor ne droite compaignie ne tu n  iras an l  ost sanz moi ne ge ne remandrai sanz toi
Nisus respont al damoisel
Pas ne m  en poise ainz m  en est bel se tu i uels aler o moi molt par m  est bon et ge l  otroi et se poüns rien esploitier et de noz enemis uangier se porrons bien auant aler
Eneas faire retorner bien sai la uoie a
Palantee n  i a mes sol une iornee quant nos solons an bois aler bien pres d  iluec poüns passer nos l  an amanrons ainz tierz ior Çaianz an sont an grant freor et n  i trouent cui anuoier por promesse ne por loier
Se cest besoing poüns fornir et de la puissons reuertir et faire lou si com ge pans an parlera de nos toz tans
Atant laisserent lo parler couoitos erent de l  aler ensenble uindrent al donion
Ascanïus et li baron ne dorment pas cele nuit uoillent et molt estroitement consoillent an esfroi sont et en error de ce que il n  ont lor seignor ne se seuent uif consoillier qu  il n  i trouent cui enuoier n  i a qui ost aler por lui
Atant i uindrent cil andui qui anpristrent le hardement
Nisus parla premieremant
Seignor fait il escoltez moi çaianz n  a point de nostre roi si nos a ia
Turnus asis la fors nos a lo siege mis s  il nos poënt prendre o uertu tuit i serons ars et pendu
Se
Eneas fust o nos ci quel seüssent nostre enemi nos an fusiens molt plus doté et si sai bien de uerité que molt nos porrion deffandre se auions a cui antandre qui fust sor nos que cremisson qu  il comandast nos feïsson ia ne uerroiz si grant conpaigne se ele n  a son cheuetaigne ne soit molt tost esparpaillie desconfite tote plaissiee
Se
Eneas fust ci o nos nos an fusson plus coraios del tot antandisiens a lui si an fusson plus fort ce cui
Se uos le nos uolez loër nos an uolons por lui aler asez uos porroiz tant tenir que nos le uos façons uenir
Se nos poüns ce ert molt tost nos irons bien parmi cel ost li gardant sont tuit andormi n  i ot l  an mes noise ne cri iure sont tuit et angroté antor les feus sont aclassé
Se nos poüns l  ost trespasser bien saurons puis auant aler iusqu  al tier ior nos peneron que
Eneas uos amanron
Ascanïus ot la nouele qui a meruoille li fu bele cent foiz l  en anclina et cent mercia les molt dolcement de ce que il uoloient faire
Dist lor
Se mes pere repere cest seruise uos randra bien ia contre uos n  aura mes rien se cest besoing poëz fornir et ge uiegne a terre tenir nos en esterons partot troi ia n  en seroiz peor de moi
Cil ne se sont plus atardié des barons ont pris lo congié
Ascanïus les conuoia iusqu  a la porte ses baisa a grant poine de lui partirent onc puis icele ore nes uirent
Ius del chastel s  an deualerent celeement an l  ost antrerent les premerains qu  il ont trouez ont detranchiez et decolez plus de trois cenz en ont ocis car an dormant les ont sorpris des espees fierent et botent et li nauré les ames rotent molt i fierent grant chaple font tote la uoie que il uont
Tant ont alé li compaignon que il uindrent al paueillon ou
Rannes iut qui molt ert sages d  oisiaus sauoit toz les langages et molt sauoit bien deuiner et giter sorz et enchanter soz ciel n  auoit meillor diuin
Mais la nuit ot tant beü uin que tot son sens en ot troblé et son sauoir ot oblïé cil qui des altres deuinot de soi meïsmes rien ne sot que sa mort li fust si prochaine mais bien auoit dit la semaine que ce sauoit il bien sanz faille qu  il ne morroit pas an bataille
Et ne fist il il a uoir dit car il n  i fu n  il ne la uit ne sai coment il i morust car ainz que la bataille fust li fist
Nisus lo chief uoler ce ne sot il pro deuiner
Auant ala
Eurialus en un tré uint ou
Mesapus gisoit dormant antre sa gent aprés corut
Nisus sel prent a soi lo tret se li consoille soëf li a dit an l  oroille qu  il n  ert mes leus de demorer il comançot a aiorner ainçois que nus de l  ost les uoie dit que se metent a la uoie
Cil ne s  en uolt pas retorner pres del feu uit un hialme cler dit que sanz cel n  en tornera il l  a saisi si l  en porta et puis l  a en son chief lacié
Il ne se sont plus atardié il soscremoient l  aiorner si comencierent a errer
De
Laurente uenoit uns cuens uers l  ost qui auoit nom
uolcens et cheualchoit a l  aniornee idonc ert la lune leuee
Il amenoit o lui grant gent et cheualiers bien plus de cent cels qui s  an uont de loin chosi par le hiaulme qui resplandi contre la lune flanboia
uolcens les uit molt s  esmaia
Di ua fait il qui estes uos
Estez se parlerez a nos de uoz nouelles uoil oïr car deuers l  ost uos uoi uenir
Com se contienent notre genz tienent se cil ancor dedanz
Dites nos en la uerité
Cil ne se sont pas aresté ainz comancierent a foïr quant les uirent uers als uenir donc se mistrent an mescreance et an esfroi et an dotance car s  il parlassent fierement et tot aseüreement et se fussent aperceüz il ne fussent ia mescreüz qu  il ne fussent de çals de l  ost mais il s  an foïrent trop tost par tant s  en est aperceüz
uolcens si les a porseüz
Nisus fu molt isniaus de pié molt tost lor fu tant esloignié s  il n  atendist sa compaignie ia n  aüssent de lui baillie
Eurialus s  en uet soantre en une espoisse broçaille antre cil l  auironerent antor n  est meruoille s  il ot paor ne li menbra de l  hialme oster cil lo ueoient luire cler ne lor poeit tant esloignier qu  il nel ueïssent flanboier
En un espés boison s  est mis ne pot auant iluec l  ont pris
Nisus lor ert tant esloinniez ia ne fust mes par als bailliez de son compaignon li menbra arestut soi si esgarda il ne l  ooit ne il nel uit ne fu dolanz pas un petit molt ot grant duel forment sospire des poinz se fiert ses cheuols tire
He las chaitis quel la ferai de mon ami que perdu ai
Porté li ai molt male foi quant il est pris ne morz sanz moi come coarz lo deguerpi trop criens la mort si m  en foï mais ge quidai qu  il me seguist ge ne ui pas com il lo fist ge deüsse tres bien remeindre ne feïsse pas trop a plaindre se fusse morz et il fust uis Eüriale dolz amis por uostre amor perdrai la uie soantre uos ne uiurai mie
Tant mar i fu uostre iouante an uos auoie mis m  antante perdu uos ai an molt po d  ore
Or m  est auis que trop demore que la moie ame n  est iostee o la uostre qu  est esgaree ele i sera hastiuement mais ge quit bien ueraiement n  est ancor pas morz mes amis ge sent mon cuer il est toz uis se il sentist dolor mortel mes cuers lo sentist altretel bien puet estre que il l  ont pris mais il ne l  ont noiant ocis unc ne firent tel crüelté que par mal l  aient adesé
Qui tocheroit tel criature
Ahi chaitis quele auenture que eschapai d  entre lor mains se il ot mal que ge sui sains
Retornerai la ou ge fui iluec ou ge parti de lui se ge nel truis po pris ma uie se il n  est autres qui m  ocie sai ge bien que ge m  ocirrai soantre lui petit uiurai
Il a laissié lo dementer si comança a retorner ariere uient tote la uoie des qu  en une clere sapoie
Arestut soi si a oï la noise de çals et lo cri qui auoient lo donzel pris se l  auoient a raison mis il ne uoloit de rien respondre
Nisus s  ala pres d  aus respondre antr  aus uit pris son compaignon nes osa pas metre a raison ainçois se trest a une part el mileu d  aus lança un dart por aus departir lo feisoit sauoir se il lor estordroit
Un cheualier an a feru enmi lo piz tot nu et nu mort le creuante ius a terre
Cil comencierent a enquerre de quel part ert li cols uenuz cil ne fu pas aperceüz
Quant il les uit aseürer un altre dart lor let uoler un altre an a el cors feru entr  als chiet morz sor son escu
uolcens uit ses homes morir ne sot dunt ce li pot uenir molt fu iriez lo danzel prist par maltalant et se li dist
Qui que m  ait mes homes ocis ia  n iert de uos uangemenz pris uos lo comparroiz ia molt chier sor uos m  en uoldrai ia uengier gel uos uandrai qui que l  ait fait
Molt fu iriez s  espee trait halça le cop por lui ferir donc ne se pot
Nisus tenir mais a la mort s  abandona sailli auant se li cria
Di ua fait il ne lo tochiez mais moi prenez si uos uanchiez
Cil n  a ne po ne grant forfet mais ge sols ai tot le mal fet toz sols espenoïr le doi laissiez l  aler si prenez moi
Molt a dur cuer quel tochera quil uelt ocire onques n  ama unques de bone amor n  ot cure qui tochera tel criature ge metrai mon chief por lo sien se muir por lui molt par m  iert buen
uolcens n  ot soin de quant qu  il dit molt l  en tochot al cuer petit al damoisel trencha lo chief
Nisus lo uit molt li fu grief un espié uit gesir a terre il l  a saisi sel ua requerre grant cop li dona an l  escu que del col li a abatu et perça li l  un des costez mais ne fu pas a mort naurez et puis a trait le branc d  acier por son ami qu  il uolt uanchier dis an a morz an molt po d  ore
De totes parz li corent sore il l  ont anclos antr  als l  ont pris tant i fierent qu  il l  ont ocis O son compaignon l  aiosterent les chiés ont pris ses an porterent et lor seignor an ont porté en une biere un po nauré il se remistrent al chemin an l  ost uindrent bien par matin
Trouent la gent qui grant duel font plorent por çaus qui ocis sont ne sauoient quis auoit morz quant
uolcens uint o son esforz qui lor a dit et reconté com il auoient çals troué qui auoient toz çals ocis dïent qu  il an ont les chiés pris mostrez les ont par les cheuaus
Et
Mesapus qui ert antr  aus a son hiaume reconeü que il cuidot auoir perdu qu 
Eurialus an ot porté mais molt l  auoit chier comperé
Auques se sont an l  ost haitié quant seuent que il sont uengié et dïent tuit comunalment quel uengeront molt asprement cil del chastel lo comparront se il poënt et ese an ont
Turnus a fait les testes prendre deuant la porte les fet pandre sa gent comanda a armer puis a ses grelles fet soner
Toz an resona li païs dïent ia ert li chastiaus pris set mil ansoignes i uentellent a tornoier fors les apellent et molt forment les contralïent mais n  en istront por rien qu  il dïent
Il montent sus es aleors et es bretesches et es tors mais molt s  esmaient quant il uoient les testes qui defors pendoient sorent que mort sont li mesage qui aloient an tapinage por faire uenir lor seignor
Bien les conurent li plusor et de lor mort forment s  esmaient ne quident pas que secors aient que
Eneas a tans i uiegne ne que li chastiaus tant se tiegne que il puissent secors auoir nis des lo main desi qu  al soir
Mesencïus o sa mesniee qui molt fu bien aparoilliee les asailli de deuers destre et
Mesapus deuers senestre
Turnus et la soe gent uont deuant la porte al chief del pont de totes parz les auironent a l  asaillir mil grelles sonent qui cuer donent as plus coarz uollent pilet carriaus et darz uollent saietes barbelees et iaueloz et granz plomees come pluie sus el chastel n  an puet garir uns a crenel n  il n  i osent l  oil descourir cil qui traient les font tapir et li autre qui sont armé poignent amont sus al fossé
Ne se uollent pas trop haster ne lor armes en uain gaster ne a faillance traire an loing desi qu  il uiegne al besoing mais des qu  il uirent lo mestier et cil les uindrent aprismier et se pristrent ansanble al pel qu  il quiderent n  i eüst el mais que sanpres fussent tuit pris idonc se sont a bandon mis
Cil sont desus et cil sont bas de maintenant fierent el tas et botent les par les lancieres brisent escuz percent uentrieres les chars lor lessent ius aler trois mil an i ont fait ruser qui el fossé chieent al fonz iluec les ocïent a monz ne puet estre qui iluec chiet que a grant poine s  an reliet
Teus trois asalz lor font lo ior toz tens an ont lo noaillor
Quant
Turnus uoit que rien ne ualt ne nes pot prendre par asalt et si lor an a ia fet trois lancier lor fet lo feu
Griois de cel n  estordront il noiant ce quida il ueraiement qu  il n  estordront de cel peril
Mais il furent garni d  esil o ce l  estoignent igniaument autre secors n  i ualt noiant ne nule rien ne lestoindroit se esil non an l  eue ardroit O ce ne repot il rien faire il fet sa gent an sus retraire
Molt fu dolanz an son corage des siens i ot molt grant domage plus de trois mil en i ot mort c  est a bon droit car il ont tort et bien en ont mort cil dedanz a trois asauz plus de dous cenz
Deuant soi uoit ses enemis qu  il quida senpres auoir pris il ne lor puet gaire forfaire tant ne lor set lancier ne traire
Tot anuiron uet agaitant et lo chastel tot poruoiant la ou plus foible lo uerroit
Tot ansement
Turnus feisoit come li lous qui est a plain et uient a la faude al uilain enuiron uait molt famoillos les berbiz uoit dont est gelos les aigniaus ot dedenz beller garde par ou porroit antrer
Pres uoit de deuant soi la proie si que n  i a mie troi doie n  en puet goster ses denz cepelle et li uilains ses chiens apelle desi qu  el bois lo uont menant d  ores an autre peliçant tant i reuient et uet souant la pel i let quant bien se prent
Tot ansement
Turnus feisoit ses enemis deuant soi uoit si ne lor puet noiant forfere il font a lui lancier et traire s  en pais ne laisse lo chastel il i laira bien tost la pel
Fors del chastel au pié del pont ot un petit moncel reont une bretesche i ot fremee por deffanse deuers l  entree
Dedanz auoit set cheualiers et dis serianz et cinc archiers cil deffandent deuers lo pont et lo greignor domage font Çals asailli
Turnus de bot s  antante i a torné de tot lo mielz de l  ost i fist uenir
La bretesche fist asaillir et cil dedenz fort se deffandent et merueillos estor lor randent
Ia par asaut ne fussent pris mais de desoz ont lo feu mis ardent lo pont et la closture tote desioint la laceüre l  une mitiez bruïst et art tuit se traistrent a une part faillent li post chïent les es la ou cil sont pendi li fes ariere chiet tot an un mont tuit cil dedanz crauanté sont N  en pot estordre de toz eus que tuit ne soient mort fors deus
Licuz fu l  uns l  autre
Elenor iadis fu escuiers
Hector
Il saillent sus
Licuz s  en uet et
Elenor s  espee tret dis an a morz et detranchiez
Turnus l  ocist quis a uenchiez et li autres qui s  en fuioit uers lo chastel s  en uet tot droit
Nel porent pas coillir si tost quant uns archiers lo uit de l  ost amont lez lo paliz s  estet cil auisa a lui si tret si l  a feru parmi le cors qu  il l  a cosu al pel defors altresi traient plus de cent iluec l  ocïent ou il pent dont se resont molt esbaudi
Ia quatre foiz l  ont asailli molt an i muert a cel asalt de cels dedenz petit s  en falt que cil defors n  i sont antré ne fust que cuer lor a doné
Ascanïus qui s  escria et qui forment les rehaita dont i fierent de maintenant
De çaus defors ont ocis tant qui estoient pres d  antrer anz que li fossé en sont sanglanz que on n  i pooit arester les morz font aual reoller laüs al fonz qui toz ert plains
Turnus an ot dis mille moins ainçois que fust tierce passee qu  il n  ot geui a l  aiornee de l  autre part an ont asez de çals dedanz morz et naurez
Un suen serorge auoit
Turnus molt pro qui ot nom
Remullus riches om ert de halt parage et molt auoit grant uasalage
Les
Troïens forment coitot de parolle les laidaniot
Di ua fait il car uos randez maluese gent si me creez repentez uos crïez merci fuiant uos an tornez de ci
Se uos uolez merci crïer nos le uos ferons pardoner ou ouil ou un poing i perdra chascuns de uos puis s  an ira
Se uos nel uolez faire issi que uos randoiz si com ge di ia seroiz tuit par force pris et seroiz tuit ainz nuit ocis nel torneroiz noiant a geu
Cuidiez uos que ce soient
Greu uers cui uos peüstes deffandre dis anz qu  il ne uos porent prendre Çafors n  est pas
Diomedés
Protheselaus ne
Ulixés ainz est
Turnus qui uos prendra ia demein ior ne passera
Parler l  oï
Ascanïus qui el donion estoit laissus parmi une fenestre a trait a lui qui de desoz s  estait par desoz l  orle de l  escu anz an la gole l  a feru que par desriere li eissi la saiete qui l  abati
Mort chaï ius de son cheual ne lor dist puis ne bien ne mal
Li
Troïen s  an eioïrent par lo chastel qui ce cop uirent et cil defors les aprochierent de loin lancent et a plain fierent
Al pont fu li anchalz molt granz mais del lignage as iaianz ot dous freres el donion sus li ainznez ot nom
Pandarus et li plus iones
Bicias
Molt par s  i fiot
Eneas et sor aus dous ot mis partie de la cure et de la mestrie
Il descendierent del donion plus fierement que nus lion uindrent aual la porte ourirent tote la presse departirent
Pandarus fu de deuers destre et
Bicias fu a senestre
Iluec lor deffandent l  entree molt chieremant l  ont comparee
Cil qui uirent la porte ourir les autres uoltrent dauencir sanpres cuidierent antrer anz cil dui les ociënt a cenz et merueillos domage i font
Tant an gist mort desor le pont que n  i püent li uif passer cil les font toz ariere ester
Turnus ert de l  autre partie qui a cele nouelle oïe que la porte lor ert ouerte et de sa gent i a grant perte car dous iaianz a la dedanz quis ocïent iluec a cenz
Molt tost i est
Turnus alez mil cheualiers i a menez et uint al pont o son esforz
Il passe par an som les morz dus qu  a la porte sont uenu li dui frere orent grant uertu qui l  antree formant deffandent et merueillos estor lor randent
Cil del chastel cele part corent uienent as freres ses secorent molt lor randierent grant estor molt an i muert a grant dolor escrïent soi ruser les font bien loing ariere oltre le pont nes ont mie loing parseü a la porte sont reuertu
Turnus a ralïé sa gent et rasalt les plus aspremant par uiue force an antra anz et de sa gent plus de dous cenz de çals defors grant torbe i antre la porte clostrent cil soantre li dui frere desriés as dos de çols dedanz iront forclos
Or est
Turnus molt entrepris anclos auoc ses enemis mestier li est molt grant d  aïe de çaus defors ne l  aura mie dedenz les a molt estormiz forment les i a enuaïz tenu lor a bataille fort
As premerains cols i fu mort andui li frere aneslopas et
Pandarus et
Bicias
Li
Troïen s  en esmaierent cil s  escrïent forment i fierent tot ariere les uont menant paseuent les sis uont fuiant
Ilionés i est uenuz qui del donion ert descenduz as
Troïens a escrïé
Que fetes uos coart proué seroiz uos donc si plenement conquis ne mort par tant de gent
Que fetes uos
Tornez ariere nes esparnez chascuns i fiere
Il a
Troie crïé s  enseigne cel d  aus n  i a qui puis s  i foigne que n  i fiere demenois tant qu  il uont ariere reculant dont fust
Turnus morz a estros ia par sa gent ne fust rescos quant uns des
Troïens corut la porte ourir et si rasçut çaus qui orent esté forclos
Turnus li uint desriere al dos la ou il tenoit lo flael tel li dona el haterel qu  il chaï morz
Turnus s  an uet mais de sa gent lo plus i let a grant poine s  en est estors molt en est liez quant il fu fors
Donc comança a auesprer sa gent a fait ariere aler as herberges s  an retorna et ses gaites aparoilla qui deuoient la nuit ueillier et prie lor de mialz gaitier qu  il n  orent fait la nuit deuant
An l  ost firent noise molt grant et molt resonent el chastel corz et boisines et frestel et l  andemain bien par matin ne reprist onques
Turnus fin desi que al chastel reuint molt grant piece l  estor lor tint a molt grant poine se tenoient cil qui lo chastel deffandoient li plus d  aus sont nauré a mort
Il ont gardé aual al port et uoient ariuer les nes et metre ius sigles et tres sorent que
Eneas uenoit qui au chastel les secorroit
Molt furent lié si s  escrïerent molt firent mal trop se hasterent car s  il peüssent ariuer an pes issir et aus armer et peüssent celeement uenir an l  ost couertement qu  il lor fussent destriers as dos ses eüssent antr  aus anclos se fussent cil an fin ueincu mais ce lor a formant neü que cil del chastel s  scrïerent et cil de l  ost se regarderent
uoient les nes pres del riuaige qui a terre uienent o naige se il n  i sunt a l  ariuer il i porront ia mescheuer
Turnus les uoit lo chastel lait que assaut puis ne lor a fait o tot sa gent point uers les neis nen i a nul an l  ost remeis qui nen aut la grant aleüre
Ia i aura desconfiture ia i aura targes perciees et trois mil hantes peceiees antr  aus nen a mur ne fossé ia i aura mil foiz iosté
Turnus i est uenuz primiers ocis i a trois cheualiers o la lance un d  aus o l  espee
Cil a comencié la meslee tuit cil de l  ost i sunt uenu et cil furent des neis eissu si comencent a torneier ioste la mer par le grauier
Molt sereit fort tot a nomer et les iostes a aconter les proësces que chascuns fist qui i fu morz et qui l  ocist mes molt en i muert a meruoille la mers en est tote uermoille
Par la bataille
Eneas uet molt grant destrucion i fet s  espee i a bien essaiee cele que
uulcanz ot forgiee qui une foiz an fust feruz se bien en est aconseüz ia n  i estuet recourer puis
Le ior i fist de sanc trois muis n  i a celui qui ses cols uoie ne li face uolantiers uoie
Molt se contient bien
Eneas et molt i refiert bien
Pallas unques nus om de son aaige n  ot greignor lous de uaselaige ne ne fu nus de sa ualor
Merueilles fist iloc le ior n  ancontre nul qui ne se plaigne ne qui an la sele remaigne bien fiert de lance et mialz d  espee bien a la uoie deliuree
Il a regardé contremont uit
Troïens qui fuiant uont
Turnus les fiert derriers as dos qui ne lor let auoir repos a nou se metent a la mer il en i fist trente floter cil i feroit sor aus a tas
Celle part est alez
Paulas as
Troïens cria de loingn
Molt estes bon au grant besoingn qui uos maine en autre terre grant chose puet par uos conquerre ne ferïez pas cohardie ne malueistié por perdre uie porquant mil en i fuient ia por un tot sol de cels de la
Que querez uos a celle mer
Reuolez uos a
Troie aler
uos n  i passeroiz pas si tost
Mes retornez arriere an l  ost
Se uos antrez an celle mer ne uos i poëz preu fïer n  i auroiz point de forteresce
Mes ci mostrez uostre proësce
Cant uos uolez en mer naier si uos uenez einceis uengier si ne morroiz pas a tel hunte
Ne sai que doit ne que ce munte que une mort eschiueroiz et an peior uos anbattoiz
Enmez uos mialz a saoler les granz peissons de celle mer de uoz charoignes de uoz cors que pestre les hoisiaus çahors
Estez iluec n  alez auant l  an ne conquiert preu en fuiant uostre rescosse nen est proz cant uns sols om uos chace toz s  il retornot uers moi ce cuit ne fuiroie plain pié por lui et tenez moi a recreant se ge ne li uois au deuant
Turnus l  oï sa resne tint retorna soi contre lui uint demanda lui qui il estoit qui contre lui s  anhatissoit
Pallas li a dit qui il est et qu  il le trouera tot prest de bataille s  il la uiaut faire a l  un d  aus iert a grant contraire
Andui furent el plain grauier l  un point uers l  autre lo destrier
Pallas lo fiert parmi l  escu que tot li a frait et fendu et lo halberc li desmailla pres del costé li fers passa li cous s  an escola defors qu  il nel naura noiant el cors
Grant cop li redona
Turnus il chaïrent anbedui ius
Turnus s  en lieue eneslopas tantost refu an piez
Pallas il ont andui les lances fretes se uont auant espees tretes
Grant cous se sont antreferu hastelles font de lor escu
Pallas lo fiert an l  elme amont treze des pierres qui i sont et un cartier o tot l  esmal li abatié ius contreual si qu  il en chancela trestoz par po qu  il ne cheï desoz
Turnus a le grant cop sentu bien set que cil a grant uertu s  une altre foiz i puet giter n  i estoura mes recourer
Il s  est couerz hurter lo uet tant roidemant
Pallas s  estet ne remua por lui ploin pié dessoté l  a et agaitié desoz l  escu li a botee parmi le cors tote l  espee
Pallas chaï qui naurez fu giete l  espee let l  escu eschaucirra et sanglotit l  ame del cors li departit
Morz est ne li puet mes chaloir qui que puisse la femme auoir ou l  ait
Turnus ou
Eneas
Comparee l  a chier
Pallas unc ne fu puis ne ainz cel ior an bataille ne en estor donc i est il trop tost uenuz mais molt s  i est ainz chier uanduz ocis an a premieremant de çaus de l  ost bien plus de cent
Turnus lo uit mort deuant soi un anel choisist en son doi que
Eneas li ot doné molt i ot bon ancestané un lioncel fet d  un iagonce bien i auoit d  or plus d  une once
Il s  abeissa del doi li tret el son lo met
Por fol le fet puis fu tels ior se il saüst que ia bailliez par lui ne fust se il s  en peüst repentir car por l  anel l  estut morir
Turnus s  estut deuant lo mort
An une nef qui ert au port ot un archier qui l  esgarda il trait a lui se li perça quatre des mailles de la broine un po lo naura soz la longe
Turnus se sent un po feru garde dont ce li est uenu et uit celui qui l  arc tenoit
Grant pas an ua uers la nef droit el destre bort troua lo pont par ou il est montez amont celui troua qui se tapist desoz au fonz lo chief an prist
Demantres est l  ancre rompue par coi la nes s  estoit tenue deuers la terre uint li uanz a la mer bota la nef anz
Quant
Turnus ot ocis l  archier a sa gent quida repairier mais il an ot molt grant essoigne la nes s  an uet qui l  en esloigne an haute mer l  an porte l  onde asez plus tost que nule aronde
Il ne gouerne ne ne nage car tel duel a par po n  anrage sa gent uoit a terre morir et si n  i pot a tens uenir
Quant uoit qu  il ne pot retorner si se comance a demanter
Ha las fait il quel la feras
Ia mes ioie ne pes n  auras l  an dira ce que ge m  en fui
Chaitis dolanz com mar i mui quant ge an ceste nef entrai
Li deu me heent bien lo sai combatent soi por
Troïens il les maintienent de lonc tens il lor aquiteront la terre
Folie fis quant lor mui guerre por aus se combatent li uent qui m  ont raui soldeement de la terre m  ont esloignié n  an aurai mais sol un plain pié ne ne m  i laira pas morir
Ge n  i quit ia mes reuertir an la mer sui une ueüe tote la terre ai deperdue
Ge uoil an ceste mer saillir ou de m  espee el cors ferir l  un de ces dous m  estuet il faire car noianz est mes del repaire quant ne uanrai ia mes a riue ne sai comfaitement ge uiue
Mais nequeden bien porroit estre que se cist uenz desor senestre uoloit un petitet uenter ge porroie bien retorner
Anuit uendroie ancore a tens a desconfire
Troïens ancor an ocirroie ainz nuit o m  espee quarante et huit
Turnus se dementot forment n  i uendra pas hastiuement ainçois uerra tier ior passé
Il ariua soz la cité dont
Daumus ses pere ert sire
Il ot grant duel et molt grant ire deuant tierz ior n  auront mes mie la soe gent de lui aïe facent lo miez que il porront car ia ainçois nel reuerront
La ou
Turnus ot mort
Pallas i soruint senpres
Eneas molt ot grant duel en son corage
Amis fait il ce est domage que uos estes por moi ocis
Amenai uos d  autre païs nostre amor a petit duré malués garanz uos ai esté
uangerai uos se faire el puis morz est
Turnus se or lo truis
Eneas part d  iluec atant par lo chanp uet
Turnus querant nel troue pas car il n  i ert n  ancontre nul qui nel compert
Mesencïus de l  autre part des
Troïens refet essart
Eneas point ancontre lui bien s  antrefierent anbedui
Mecencïus bien lo requiert desor l  escu grant cop lo fiert mais la lance s  en escola il n  i parut n  il ne perça ne mut de la selle
Eneas
La soe lance porta bas parmi la cuisse l  a feru que del cheual l  a abatu A la rescosse sa gent corent il an i ot cent quel secorent sor son escu l  an ont porté droit al
Toiure si l  ont laué car la plaie forment seignot
Lausus ses fiz molt grant duel ot quant uit son pere abatre a terre
Le
Troïen ala requerre s  il ne se puet de lui deffandre son pere li quide chier uandre qu  il uit nauré et abatu
Il a deuant soi mis l  escu l  uns uers l  autre point lo cheual si s  antrefierent li uasal
Lausus lo fiert an l  escu halt desor la bocle
Ce qui chalt
Unques la lance n  i antra il nel fandi n  il nel perça
Eneas rauoit lui feru o grant uigor desor l  escu qu  il li a frait et peçoié l  auberc rompu et desmaillié
Lez le costé desoz l  aiselle li a conduite l  alemelle il ne lo tocha giens el cors mais de la selle l  a mis fors par som la coe del destrier lo trebucha ius el grauier
Lausus ne iut gaires a terre l  espee trait sel uait requerre
Il est a pié cil a cheual n  est mie parti par egal
Lausus a lo cheual feru que iusqu  es dans l  a porfendu et lo seignor et lo destrier fist an un mont ius trebuchier
Eneas est sailliz an piez maltalant ot molt fu iriez sus el hiaume tel li dona desi es danz li brans cola estort son cop mort l  abati
uet al destrier si l  a saisi cel dont estoit chaoiz
Lausus de ploine terre sailli sus et uait auant bataille querre celui lait mort gisant a terre qui son pere cuida uangier mais il lo compara molt chier
Lausus gist morz el champ adanz anuiron lui uienent ses genz qui molt menoient grant tristor et molt grant cri et molt grant plor et dïent tuit que mar i fu formant lor est mesauenu
Porté l  en ont al
Toiure droit la ou ses pere se gisoit qui naurez ert molt durement et demandot de lui souant donc deuoit por lui anuoier car a meruoille l  auoit chier et molt an ert an grant esfroi et an pansé plus que de soi Oï lo duel que demenoient cil qui lo mort an aportoient an li a dit que morz estoit
Lausus dont tant se dementoit que
Eneas l  auoit ocis de bataille s  ert uers lui pris por ce que uangier lo uoloit mais malement l  an ert chaoit
Quant ot que ses fiz estoit morz il ert asez de po d  esforz car molt estoit griement naurez a un arbre s  est adosez molt ot grant duel onc n  ot graignor ne li menbra de sa dolor de sa plaie ne de son mal il demanda son bon cheual il ert armez ne tarda plus metre se fist es arçons sus et dist
Se or truis l  auentiz ia an sera uangiez mes fiz et li grant cop qu  il me dona li uns de nos le comparra se a la ioste an puis uenir ou moi ou lui estuet morir
Mecencïus sist el cheual et point par lo grauier aual an la bataille uient tot droit
La ou le greignor chaple uoit iluec a
Eneas ueü un cheualier a abatu deuant lui uint molt prestement aparlé l  a molt fierement A moi fait il t  estuet ioster ces autres lai trestoz ester mon fil m  as mort et moi nauré ia estera chier comparé ia en serons uengié andui A tant s  est eslessiez uers lui de l  un pié a point le destrier car ne se pot de l  autre aidier li cheuaus cort a l  esperon n  ala auant se molt po non petit cop fiert desor l  escu car de sa force ot molt perdu et molt estoit afebloiez de la cuisse dunt ert plaiez
Eneas rauoit lui feru de la lance sor son escu conduit li a parmi le cors que mort l  abat des arçons fors
Cil nen a prou son fil uangié por noiant l  a tant menacié
Tant a la bataille duré tant ont feru et tant iosté et tant dura li chapleïz que la nuiz les a departiz
As herberges li un tornerent et les sanglanz naurez porterent et li autre uont al chastel qui  n ont eü tot lo plus bel
La dedanz fu portez
Pallas ne lo uolt guerpir
Eneas n  antre les autres mort laissier la nuit lo fist molt bien gaitier 