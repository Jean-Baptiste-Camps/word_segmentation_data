
Ch  est le uie de sainte
Baltelt roine
Beneois soit
Nostres
Sires qui uoulroit que cascuns hom fust saus et que cascuns uenist a le connissanche de se uerité
Ses nons doit estre glorefiés en toutes coses car il fait des petiz grans et des fous saiges et des poures riches si comme nous ueons qu  il est aempli en ceste glorieuse roine me dame sainte
Baltalt de la cui uie nos uolons un peu parler a l  onnor et a la gloire
Nostre
Seigneur
Cheste dame fu nee de
Sessoingne et estraite de roial lignie et fu en sa ionece rauie de mescreans et fu par le porueanche
Nostre
Seigneur amenee en cest païs et uendue a .i. haut home qui auoit non
Erchenoalx et estoit a chest tans mareschaus de
Franche
Ele le serui si bien et si honnestement et estoit de si tres honeste conuer sation	conuersation
NOMcom	_
et en fait et en contenanche que nus ne le ueoit qui ne l  amast car ele estoit debonaire de coraige et humle et simple et saige et sobre et a nului ne uoloit mal
Ele n  estoit mie legiere en parole ne presumptueuse ains atemproit toutes ses oeures par tres honeste engien
Ele estoit mout bien faite de cors et mout bele de uisaige et de mout lie chere et atempree en aleure
Ele troua si grant grace en
Erchenoalt par ses bones meurs qu  il l  ama plus et prisa que toutes autres gentilx femes del païs qui entor li estoient si qu  il li establi un mestier que cascune nuit quant il se coucheroit qu  ele le seruist du uin et ele si fist mout bel et mout auenanment comme tres honeste bouteilliere mais onques por che s  ele fu mieus de son seignor que les aultres ne s  en glorefia ne mains n  en fu humle ne obeissans ne amiable a toutes ses compaignes
Ele par portoit si grant honnour as ainsnees de li qu  ele meismes les descauchoit et terdoit leurs soulliers a ses mains et leur lauoit leurs pies et leur recousoit leurs reubes et tout ce faisoit sans murmure et par bon coraige
Ele deserui tant que cascune de ses compaingnes le looit et amoit et tant monteplia de iour en iour sa bone renommee ke quant le feme
Archenoalt fu trespassee de cest siecle il uoult faire
Batelt compaingnes de son lit par loial assamblee de mariaige
Mais lués que la beneoite uirge qui ia estoit enuironnee de la grace del saint esprit s  en fu aperceue si se retraist mout saigement de ses regarts siques une nuit quant ele fu apelee au lit del prince ele se repust comme saige pucele en une angle de le maison et se couuri de maluais drapiaus si c  on ne quidast iamais que nus i fust car tres adont esquiuoit ele les maluaises honnors et amoit et ensiuoit a son pooir humilité et casteé et uaoit a tous iors mais a esquiuer humain lit por plus legierement paruenir a son espirituel espous et ce n  est mie doute que ce ne fust par le porueance
Nostre
Seignor qu  ele ne fu cele nuit trouee car por ce qu  ele ne peut estre trouee fu une autre amenee au lit del prince siques quant il en eut fait se uolenté et
Batelt fu a le parfin quise et trouee ele ne fu touquie del prince
Et tout ce fist
Nostre
Sires por ce qu  il uoloit que cele eust le seigneur qui por amor de li auoit refusé le sergant et pour che meismes qu  il estoit raisons que de cele qui de roial lignie estoit estraite que roiaus lignaiges en issist car ne demoura gaires qu  ele fu mariee a
Clodoueu le fil le bon roi
Dagoubert
Et quant humilités l  eut en tele maniere essauchie si li monteploia
Nostres
Sires sa grace que nus n  auoit a li riens a faire qui ne l  amast de tout son cuer car ele obeissoit au roi comme a son seignor et as prinches estoit comme mere et as prestres comme fille et a tous les iones comme piteuse norriche
Ele amoit tous prestres comme peres et les moines comme ses freres et les poures comme chiaus de se maisnie et les estranges comme ses enfans et leur souuenoit de chou qu  ele meismes estoit estrange
Ele soustenoit les ueues et les orphenins et aidoit mout uolentiers a tous les mehaigniés
Ele portoit mout grant honneur as prinches et retenoit mout uolentiers les porfitables consaus de cascun
Ele enseignoit mout uolentiers as iones gens les oeuures de religion et tous iours estoit en prieres uers son seigneur pour les eglises et por les poures car encore fust li cors en seculer habit s  estoit li cuers mout plains de religion et mout appareilliés de
Nostre
Seigneur loer et seruir
Si tost comme li rois ses sires eut apercheue se grant religion pour chou qu  il li uoloit aidier a parfaire chou qu  ele auoit concheu en se pensee si li bailla pour li aidier .i. saint abé qui auoit non
Genesius qui adont estoit adesseement a le court et qui puis fu euesques de
Laon
Par les mains de chel saint home de qui ie uous ai parlé faisoit cele dame ses aumosnes et enuoioit ses dons tex come ele uoloit as moines et as nonnains et as autres poures qui de s  aide auoient mestier
Quant li rois
Clodoueu et le roine
Baltelt eurent tant esté emsamle qu  il eurent .ii. enfans si uint en uolenté au roi qu  il alast en pelerinaige en le sainte tere de
Iherusalem
Il cela tant chele uolenté a le roine que ele s  aperchut qu  il estoit en son cuer tormentés d  aucune secree pensee qu  ele ne sauoit mie dont il auint qu  ele le mist un iour a raison par tex paroles
Tres chiers sires dont n  aués uous oi une parole que le saiges
Salemons dist ke tant comme li cuers de l  espeus se fie en se loial espeuse tant sera il aaise ne de riens n  aura souffraite
Sire dont ne me deussiés uous piecha auoir descouert le conseil dont ie uous uoi si pensiu et si tormenté en uostre cuer
Tres chiers sires descouurés le moi tout seurement car saichiés chertainnement que se c  est biens ie ne l  apeticherai mie anchois i aiousterai aucune cose de bonté a mon pooir
Quant li rois
Clodoueu oi le debonaire amonnestement de le sainte roine s  en eut mout grant goie en son cuer et li descouuri tout en apert le proposement de son pelerinaige et lués qu  il li eut tout descouuert son conseil ele tendi ses mains uers le ciel et rendi graces a
Diu et dist
Biaus sire
Dex uostre nons soit beneois qui nule fois ne deguerpissiés chiaus qui en uous ont leur esperance
Sire par le uostre sainte misericorde uous otriés a chest uostre sergant parseuerance en son bon proposement et li otroiés qu  il parfaiche en oeure chou qu  il n  a encore que conceu en pensee
Ne demora gaires aprés ches coses que li rois par le conseil de le sainte roine se feme fist assamler tous les prinches et tous les barons de se terre pour atorner en quel maniere li roiaumes de
France seroit gardés et gouuernés tant qu  il fust repairiés de cel saint pelerinaige
Li baron qui resgarderent le frailleté d  umainne nature et qui douterent mout que leurs sires ne repairast iamais uinrrent tout emsamle au roi et li prierent mout douchement qu  il coronnast son ainsné fil a roi anchois qu  il se meust pour le terre garder au conseil de le sainte roine se mere
Li rois
Clodoueu quant il uit que tuit s  acorderent a chou s  en fist toute leur priere et puis ne demora gaires qu  il se mist a le uoie et emprist le haut pelerinaige qu  il auoit tant desirré
Quant le roine
Baltelt eut son seigneur conuoié et eut pris congié a li et ele em plorant eut commandé s  ame et sen cors en le garde
Nostre
Seignor si retorna entre li et ses enfans et demora el regne ou ele abandonna son cuer et son cors a geuner et a orisons uers
Nostre
Seigneur por le pais del regne et pour l  estat de sainte eglise et pour le salu de son seignor et de ses enfans
Li iones rois ses fix de qui li nons est mis en oubli regna ainssi grant pieche et tint mout em pais le regne de
Franche a l  aide et au conseil se mere la cui uolenté il faisoit en toutes coses et le sainte roine auoit mout grant ioie en son cuer de le pais du regne et de le prosperité de ses enfans
Mais il n  auient mie souuent en cest siecle que grans prosperités durt longuement que aucune tristreche ne s  i entremelle
Ainssint auint il a ceste roine car il auint par l  amonnestement de nostre anchien anemi que ses ainsnés fix qui le regne tenoit cai en si grant orguel que le conseil se mere qu  il auoit tant amé deuant deguerpi et laissa del tout si qu  a toutes les coses qu  ele uoloit faire il en aloit del tout encontre et tant amonnesta sen meneur frere qui encore se tenoit au conseil se mere et si grant partie li pramist del regne qu  il le departi del tout del conseil de se mere et le fist acorder a se uolenté
Entre toutes ches coses encore fust le roine del tout departie del conseil del regne par ses enfans s  estoit ele tous iors en assidueus orisons et aumosnes et en proieres uers
Nostre
Seignor por le pais del regne et pour le salut de ses enfans et pour le reuenue de son seigneur et sor toutes autres coses pour l  estableté de sainte eglise
Li rois
Clodouius qui pour aemplir le sentence de l  euangille qui dist
Chil qui ne prent se crois et ne m  ensuit ne puet mie estre mes deciples auoit deguerpi son regne temporel et ala tant par ses iornees qu  il uint en le tere de promission et fist son pelerinage au saint sepulchre a mout grant deuotion et puis demora en le tere et mist a sen pooir el seruige
Nostre
Seigneur le proece de se cheualerie
Un ior auint qu  il remembra le roi de se feme et de ses enfanz et de son regne qu  il auoit deguerpi si en eut pitié au cuer et ainssi comme il se porpensoit en son coraige lequel il feroit ou il remanrroit illuec toute se uie el seruige
Nostre
Seigneur ou il s  en riroit arriere en son regne si uint deuant lui .i.
Franchois qui uenoit tot droit de
France et cil li conta tout par ordre comment si enfant s  estoient reuelé contre le roine leur mere
Quant cil eut se raison parcontee deuant le roi et par deuant les autres
Franchois qui illuec estoient s  en fu li rois mout durement torblés en son coraige et tout cil qui auec lui estoient aussi A tant entra li rois en une cambre tous seul et commencha mout durement a plourer que por la mesaise qu  il sauoit que se feme auoit que por le folie de ses enfans et se penssa que s  il ne raloit en son regne por autre cose si i riroit il pour se feme reconforter et pour le folie de ses enfans refrener
Quant li rois fu issus de la cambre si descouuri a tous se uolenté del repairier en son regne et commanda que ses oirres fust appareilliés et il si fu et por che qu  il ne uoloit mie que cil del païs cuidassent qu  il s  en alast de cele terre par aucune maluaistie si fist assamler tous les haus homes de le terre et conta oiant tous chou qui estoit auenu a son regne puis qu  il s  en estoit partis
Lués qu  il eurent oi le meschief qui en son regne estoit auenus si li prierent tout emsamble qu  il s  en retornast au plus tost qu  il peust por se feme oster de l  angoisse et del desconfort ou ele estoit et por ses enfans rapeler de leur error car il auoient peor que s  il ne repairast hastiuement que li malices de ses enfans ne montepliast tant qu  il pourcaichassent en aucune maniere secours et aide des mescreans qui entor le regne estoient
Quant li rois fu en tele maniere enseigniés et amonnestés des prodomes de le terre si uisita au plus hastiuement qu  il peut les sains lius que
Nostres
Sires auoit saintefiés par le presence de s  umanité et les enriki de mout larges dons et puis se mist el repairier uers son regne entre lui et chiaus qui auec lui estoient
Renommee et nouuele qui tost keurent firent sauoir as enfans que leurs peres uenoit de son pelerinage
Et quant il seurent uraiement qu  il aprochoit plus et plus si se porpenserent lequel il feroient ou il iroient encontre lui et li crieroient merchi de chou qu  il auoient mespris uers lui et uers leur mere ou il li deffenderoient l  entree de sen regne
De ces .ii.
Consaus eslurent il le piour et emprisent par l  amonnestement del deale qui en chel orguel les auoit mis a contredire a leur pere l  entree de sa terre
Lors assamblerent quanqu  il peurent auoir de gent et garnirent les cités et les castiaus
Li
Franchois furent tuit auec iax li un par forche li autre por les grans dons qu  il leur donnoient
Quant il eurent tout leur pooir assamblé de chiaus de
Franche et de leurs uoisins et de tous les estranges qu  il peurent auoir par don ne par proieres s  alerent encontre leur pere et porprisent tout le païs par la u il quidoient qu  il deust reuenir en son roialme
Quant le roine
Baltelt ot oies uraies nouueles de le reuenue de son seigneur s  en rendi graces a
Nostre
Seigneur et mout en eut grant ioie en son cuer nommeement por che qu  ele creoit bien qu  il a l  aide de
Dieu metroit le regne en pais qui si estoit tourblés
Lors pris messaigers creaules et les enuoia encontre son seignour et li manda par briés paroles toute le maniere comment si enfant s  estoient de son conseil departi et comment il auoient assamblé quanqu  il pooient de gent pour lui contredire l  entree de son regne
Li rois
Clodouius rechut a mout lie chiere les messaiges se feme et mout leur enquist de l  estat le roine et de ses enfans et de l  estat del roiaume
Et quant il eut apris uraies nouueles de l  orguel qu  il auoient encarkié et comment il auoient fermés castiaus par la ou il deuoit entrer en son regne si en fu corechiés et tormentés en son coraige et apela a lui les messaiges et tous ciax de son conseil et leur demanda en quele maniere il le conseilleroient seur ces coses
Cil furent mout longuement emsamble a conseil et quant il eurent bien regardé comment si enfant auoient que par forche que par dons tout le regne sousmis a leur pooir si disent au roi qu  il ne li sauoient consel doner fors tant qu  il meist tout son afaire en
Nostre
Seigneur qui nule fois ne defaut a chiaus qui en lui ont leur esperanche
Li rois se tint bien a leur consseil et si mist toute s  esperanche el roi des rois et crei chertainnement qu  il recouuerroit tout son regne par le poissanche de
Dieu seulement et eut mout grant fianche que les orisons se feme li aideroient mout
Et por che qu  il ne samblast qu  il uoussist ses enfans uaintre par orguel et par beuban s  enuoia a ses enfans ses messaiges et leur manda mout debonairement que pour le pieté et l  amor qu  enfes doit auoir a pere et a mere et pour che meismes qu  il n  en eussent reproche a tous iours qu  il se repentissent de leur folie et qu  il le recheussent el regne si comme enfant doiuent recheuoir pere
Et por che qu  il n  eussent peeur de uenir a sa merchi si leur manda que n  est mie merueille s  on mesprent mais ch  est merueille quant on ne se uielt de son mesfait repentir
Quant li messaiger eurent dit as enfens le messaige le roi leur pere oiant tous les haus homes qui i estoient tout aussi comme li serpens estoupe ses oreilles de se keue que li encanterres ne le puist encanter tot aussi estouperent cil leur cuer et leurs oreilles contre le mandement et le priere de leur pere et respondirent tout sans conseil qu  il n  auoient point de pere et que ia le coronne del regne tolue ne leur seroit se par armes et a forche ne estoit
Nule autre amor n  autre bonté li messaige ne peurent trouuer en lor enfans et quant il leur eurent toutes uoies demandé qu  il remanderoient au roi leur pere cil ne uolrent neis le non leur pere ramenteuoir et a grant painne r  en laisserent il les messaiges raler qu  il ne leur feissent honte des cors
Li messaige s  em partirent mout desesperé de le pais et quant li rois seut lor reuenue si uint encontre iaus et lor pria mout qu  il ne li chelassent rien de le responsse a ses enfans et s  il le lairoient en sen regne entrer sans bataille
Li messaige lor respondirent qu  il ne quidoient mie qu  il peust en nule gens el monde auoir tant d  orguel comme il auoient trouué en ses enfans et comment il s  en failli peu qu  il ne les fist honnir des cors et li dirent qu  il auoient si grant ost assamblee que pour nule aide que li rois peust auoir il ne leur porroit contrester se
Nostres
Sires n  i faisoit miracle apert et li dirent que nule pais ne nule concorde il ne pooit en iaus trouer
Quant li rois
Clodoueu oi ches coses s  apela tous chiaus de son conseil et leur dist
Ainssi comme il me samble tous nos secours et toute nostre aide gist en le main
Nostre
Seigneur qui est tous poissans et droituriers
Or soions dont tout asseur et metons en lui toute nostre esperanche et n  aions nule fianche en nous mesmes car puis que me querele est droituriere et nous le metons toute seur celui qui est tos poissans et si droituriers qu  il ne fist onques nului tort et il nous en donrra sans doute nostre droit
Or les alons dont tout seurement enuair et saichiés certainnement que uous uerrés que s  il estoient d  assés gregnor pooir que il ne sont ne porroient il ia durer a
Nostre
Seignour qui en nos se combatra
Chil qui auec le roi estoient n  oserent onques son conseil desdire ains se saignerent tuit del signe de le crois au salueor du monde et quant il furent armé si s  esmurent auec leur seigneur le roi
Clodoueu pour leurs anemis enuair
Endedens enuoia li rois ses messaiges a la sainte roine se feme et li fist sauoir le iour de le bataille et li manda et pria tant comme il peut plus qu  ele les secoureust a cel iour de quanqu  ele porroit auoir de gent et qu  ele feist larges aumosnes et priast
Nostre
Seignor qu  il iugast en tele maniere le querele entre le pere et les enfans et que li iugemens fust si atemprés par se misericorde qu  il fust fais au pourfit de l  une partie et de l  autre
Che n  est nule doute que le roine n  obeist de tout son pooir au mandement et a le proiere de son segnor
Li rois
Clodouius aprocha tant par ses iornees pres de la ou si enfant estoient qu  il entra en se terre et deuisa a faire un castel en une des parties del regne
Si enfant qui toutes ces coses oirent assamblerent tout leur pooir et s  esmurent mout orguelleusement pour assaillir lor pere et chiaus qui en s  aide estoient
Li rois qui mout fu humles de cuer et engrés as armes se feri en iaus mout uertueusement que li autre qui estoient nient nombraule et qui estoient ione et fort ne se peurent tenir contre chiaus qui estoient uiel et debrisié ains s  en fuirent li plus maistre et li plus fort de ses anemis
Quant li enfant se regarderent et il uirent que cil s  en estoient fui en cui il auoient tote lor fianche et qu  il estoient demoré aussi comme seul en le bataille s  eurent mout grant paour de che meismes qu  i leur auint qu  il ne caissent es mains et es loiens leur pere
Ne demora gaires qu  il furent andoi pris et quant le bataille fu departie et on les eut andeus amenés deuant leur pere si commanda li rois qu  il fussent loié et il si furent
Li rois se parti de cel liu et s  en uint en
Franche et par tout la ou il uenoit li rendoit on a se uolenté les chités et les castiaus c  on auoit garnis encontre lui
Nus ne porroit le grant ioie raconter que le sainte roine
Baltelt eut quant ele seut ces nouueles et s  esmut tantost a uenir contre son seigneur
Et qui par porroit le grant ioie raconter que li rois et le roine s  entrefirent quant li uns uit l  autre
Li rois n  eut gaires seiorné quant il apela ses cheualiers et dist qu  il uoloit que si enfant fussent iugié selonc ce qu  il auoient ouuré et selonc l  escripture qui dist
Li fil des homes iugiés a droit et leur demanda quel conseil il en donroient
Chil furent tout esbahi et ne seurent que respondre au roi fors tant qu  il disent pour iaus escuser que li plus grant et li plus saige baron de
Franche n  i estoient mie et que sans iax ne feroient il mie iugement de si grant cose comme des enfans leur segneur
Quant li rois qui mout estoit desirrans del iugement oir oi leur responsse si fist assambler tout le commun conseil de
France et leur dist ce meismes qu  il auoit deuant dit as autres
Cil furent mout longuement ensamble a conseil et en la fin disent
Comment metrons nos loi ne iugement seur roial lignie ne dampnerons nos seigneurs meesmes
Che n  auigne ia A tant uinrrent tuit deuant li roi et le roine et leur disent
Salue le grace et le commandement
Nostre
Seigneur le roi
Clodoueu nos ne ferons en nule maniere si grant presumption que nous metons iugement seur roial lignie ne seur nos seigneurs meismes
Nus hom morteus ne puet de ceste cose iugier fors entre uous deus seulement
Quant la sainte roine oi que li baron n  en oserent iugement faire si dist oiant tous
Il couuient que chascuns qui fourfait l  espanisse en cest siecle ou en l  autre
Et pour che que les painnes de chest siecle sont plus legieres que cheles de l  autre ie wel miex que mi enfant faichent leur penitance en chest siecle qu  en l  autre et por ce meismes que li autre fil de roi se castient a tous iours mais de si griement mesprendre uers leur pere et uers leur mere ie meismes ferai le iugement de mes enfans
Pour che qu  il uoulrent a forche tenir le regne contre leur pere et contre leur mere et pour che qu  il renoierent leur pere oiant tous ie iuge qu  il perdent a tous iors tel hyretaige comme il deuoient auoir el regne et pour che qu  il porterent armes contre leur pere ie iuge qu  il perdent le forche et le uretu des cors
Li rois
Clodoueu qui mout bien s  acorda au iugement de la sainte roine fist tantost les enfans amener deuant lui et leur fist cuire les garés uoiant tous chiaus qui i estoient
Li
François qui ches coses eurent ueues dirent li un a l  autre
Dex comme li cuers
Nostre
Seigneur le roi est endurchis puis qu  il se parti de chest païs
Comment puet il endurer que si enfant soient ainssi bailli par deuant lui
Puis illuec en auant fu li rois si doutés en
Franche c  onques puis n  i eut nul si hardi qui de riens osast mesprendre uers lui
Li enfant qui eurent receu cele sentence par le iugement le roine leur mere le soustinrrent a mout bone patience et se recorderent qu  il l  auoient bien deserui car il ne demoura mie en iaus qu  il n  ocheissent leur pere et prierent
Nostre
Seigneur mout humlement qu  il ne fussent pour che pechié liuré a pardurable torment et abandonnerent leurs cuers et leurs cors au seruige leur createur en uegilles et en orisons et en aumosnes et en mout de maniere d  astinence de leurs cors et en tele maniere demorerent une pieche del tans en le maison leur pere
Li rois
Clodoueu qui resgardoit ses enfans qui tous iours se seoient et nule fois ne se leuoient si en eut mout grant pitié et uint un iour a le roine et li dist
Ha
Dame comment porrons nos mais toute no uie souffrir et endurer a ueir deuant nos le fouleure de nos enfans
Et d  autre part comment enduerrions nous que nos les ostissiens d  entor nous et que nous ne les ueissiens iamais
Quant le roine aperchut le grant debonnaireté le roi son seigneur et le naturel pitié qu  il auoit de ses enfans si le commencha mout debonairement a conforter et dist
Beneois soit
Nostres
Sires li
Dex
Israel qui a uisité et racaté son pueple et qui le grant orguel de nos enfans a mué en si grant humilité et leur a donné cuer et uolenté de lui seruir
Tres dous sire confortés uous de uos enfans car saichiés chertainnement qu  il ne demorra gaires que
Nostres
Sires nous mousterra ce qu  il uourra que nous en faichons
Aprés ches coses fu cele sainte roine en assiduelx orisons uers
Nostre
Seigneur qu  il par se grant misericorde leur demoustrast chou qu  il li plairoit qu  il fesissent de leurs enfans
Ne demora gaires aprés ces coses que la roine uint a ses enfans et parla a iaus en cheste maniere
Ha
Comme est bons li
Diex
Israel a chiaus qui sont de droit cuer
Nostres
Sires est mout grans et de se sapienche n  est nus nombres
Mi fil dont ne ueés uous et saués chertainnement que uostres desmesurés orguex que uous auiés encarkié contre uo pere et uo mere est mués en humilité par le sapienche et le misericorde del souurain roi
Don ne saués uous sans doute que
Dex iuge tous iours a droit entre les gens
Saichiés chertainnement qu  il ne uous a mie donné cest iugement pour uostre mal mais pour le salu de uos ames
Esioissiés uous et confortés uos cuers en celui qui dist
Ie ne uing mie sauuer les iustes mais les pecheours
Quant li enfant oirent le debonaire amonnestement de leur mere uers cui il auoient si griement mespris si se humelierent uers li de cuer et de cors et leur prierent mout doucement qu  ele lor pardonnast chou qu  il li auoient meffait et puis si tendirent uers le ciel mains et iex et pensee et dirent
Biaus sire
Dex qui tous iors estes acrauenterres des orguellex et essauchierres des humles et alegemens des poures et forche des foibles et esperance des creans et amor des loiaus et nient espuisable fontainne de pitié et de misericorde et qui ces uos sers nient dignes daigniés conforter par celi qui ne les deust nes resgarder uostre nons soit beneois par tous les siecles des siecles car nos sauons et creons certainnement que pour che nous aués uous tolue le uretu des cors que les ames uous puissent plus deliurement seruir a uostre uolenté par le subiection de leur tres cruele anemie ce est la chars
Tres douce mere esioissiés uous auec nous car miex nous uieut humeles et afolés aler en paradis que orguellex et sains estre tormenté en enfer
Et quant li enfant se furent apercheu par les paroles de le roine leur mere que li rois leurs peres auoit tel pitié d  iaus s  en furent mout corouchié en leurs cuers et s  il peussent aler mout uolentiers se soustraississent de ses esgars
Lors prierent mout leur sainte mere pour l  amour de
Diu qu  ele ne preist mie garde a leur folie ains les conseillast en tele maniere qu  il fussent mis en aucune religion ou il peussent faire penitance de leurs pekiés
Quant le roine entendi le repentanche de ses enfans loable a
Dieu et as homes s  en rendi graces a
Nostre
Seigneur et dist
Sire
Dex
Ihesus
Cris ie uous renc graces et merchis de chou que uous n  aués mie despit mes proieres et de ce que uous aués torné mon courous en ioie A tant se torna deuers ses enfans et leur dist
Mi enfant confortés uous en
Nostre
Seigneur et abandonnés uos cuers et uos cors a uegilles et a orisons et as autres oeuures de penitance car par tans saurons ce que
Nostres
Sires uous a appareillié et cil qui dist
Ie sui alpha et w ce est commenchement et fins il parfache en uous le bien qu  il i a commenchié A tant se parti le sainte roine de ses enfans et uint mout lie au roi
Clodoueu son segnor et li conta tout par ordre chou qu  ele auoit trouué en ses enfans
Quant li rois seut le repentance de ses enfans si dist
Tout ce est uenu de le misericorde
Nostre
Seigneur
Il est drois que nous obeissons a leur uolenté
Or n  i a plus fors que uous esgardés un liu conuenable ou il puissent rendre a leur creator chou qu  il i ont uoé
La roine qui mout estoit tous iors pourueans li respondi et dist
Li lieus de leur habitation n  est mie a nous a enquerre ains apartient seulement a le porueanche
Nostre
Seigneur
Ie ne dout pas que
Nostre
Sires qui cuer et uolenté leur a donné de lui seruir qu  il ne leur ait porueu liu conuenable pour lui seruir
Pour che tres chier sire si lo ie que nos leur fachons faire une nef en
Sainne si grant que leur uiure et leur uesteure i puist estre auec iaus et uns seriant auec qui les seruira
Et quant
Nostre
Sires les aura conduit la ou ses plaisirs sera li sergans reuenrra et nous dira le païs et le liu de leur habitation
Quant li rois oi le loable conseil de se feme si li dist
Sainte roine cis consaus ne uient mie de toi mais de l  ordenement et de le porueanche chelui qui dist par le prophete
Oeuure te bouche et ie l  emplirai
Et en autre liu dist l  escripture de chelui meismes
Toute sapience uient de
Dieu
Nostre
Seignor
Pour ce met ie d  ore en auant toute l  afaire de nos enfans seur ti que tu en ordennes au conseil et a le uolenté
Nostre
Seigneur chou que tu uerras qui sera au porfit et au salu de leurs ames
Si tost comme le sainte roine en eut l  otroi et le congié de son segnor si manda tantost les ouuriers et leur deuisa le nef et cil le firent maintenant si comme le roine leur auoit deuisee
Et quant le nef fu appareillie et li enfant i deurent entrer si resgarderent uers le chiel aussi des iex del cuer comme des iex du cors et dirent
Biaus sire
Dex toutes uos uoies sont misericorde et uerités uostre chemins est aussi bien en iaue comme en terre A tant entrerent mout liement en le nef sans nule compaingnie fors seulement d  un sergant que le roine leur auoit baillié pour iax seruir
Il auoit illuec mout de pueple assamlé pour ces coses esgarder et quant il uirent que li enfant estoient si liement entré en le nef si commencherent tout a plourer de pitié et dirent
Nus ne doit douter que ces oeures ne uiegnent de
Nostre
Seignor
Car comment porroit ce estre que cist enfant s  en alassent hors del regne leur pere ne deguerpissent si liement tous leurs parens se
Nostre
Sires meismes ne lor faisoit faire mais sans faille il obeissoient del tot a le sentence de l  euangile qui dit
Cil qui ne deguerpist pere et mere et quanqu  il a pour amor de mi il ne puet estre mes desciples
En ceste maniere deguerpirent chil iouencel le regne de
France et s  en alerent contreual
Sainne ne mie par forche d  auirons ne par le conduit de nului qui les conduisist fors que
Nostres
Sires seulement qui en mout peu de tans leur fist la tere leur pere si eslongier qu  il uinrrent en
Normendie et illuec prisent port par le uolenté
Nostre
Seigneur en .i. liu qui estoit auironnés de granz montaingnes plainnes de forés et de roches
Pres de la ou la nef auoit pris port auoit un liu que cil du païs apeloient
Geme ou uns sains hom manoit qui auoit a non
Phylebers et tenoit illuec l  ordre et le ruille mon seigneur saint
Beneoit entre lui et moines qui auec lui estoient
Il auint que cil sains hom uint uers le flueue de
Saine et quant li enfant l  eurent apercheu si se merueillerent mout de chou qu  il habitoit illuec en si sauuaige liu
Et quant cil sains hom fu aprochiés de le nef et il eut aperceu qu  ele ne estoit illuec arrestee par nul terrien gouuerneeur et il eut ueu les enfans qui si estoient bel et richement atorné si seut bien qu  il estoient de mout gentil lignaige et que
Nostres
Sires ne les auoit illuec amenés se por che non qu  il les uoloit auoir a son seruige
Adont s  aprocha des enfans et quant il les eut mout debonairement salués si leur enquist mout debonairement de quel tere il estoient et l  oqoison de leur affoleure et porqoi il estoient illuec uenu
Li enfant qui uirent le saint home de mout religieuse contenanche li descouurerent le uerité de totes les coses qu  i leur auoit enquises et puis li prierent por
Diu qu  il leur donnast tel conseil seur ces coses qu  il auoit oies qui fust a l  onnor de
Dieu et au salut de lor ames A tant les mena li sains hom a s  abitation ou il auoit .i. moustier de mon seigneur saint
Pierre le prinche des apostres et leur dist
Saichiés que
Nostres
Sires a hui en cest iour mout esleechié l  ame de mi de uostre uenue et de uostre compaignie
Or uous esioissiés auec moi en le peor et en l  amour
Nostre
Seigneur car l  escripture dit que chiaus qui doutent
Dieu et l  ainment en uerité que nule cose ne leur faut
Li enfant demourerent auec cel saint home a cui il obeirent tote leur uie comme a pere en uraie humilité et en l  amour de chelui qui dist
Mes geus est legiers et mes fais soués et enuoierent leur deuantdit sergant au roi
Clodoueu leur pere et a le roine
Baltelt leur mere et leur raconta toutes les coses qui estoient auenues a leurs enfans par le porueance
Nostre
Seigneur puis qu  il estoient d  iaus parti
Quant li rois et le roine oirent le grant patience et la uolentieue poureté que leur enfant auoient emprise s  en eurent mout grans ioie en leurs cueurs et en rendirent graces a
Nostre
Seigneur et dirent
Biax sire
Dex uostre nons soit beneois et glorefiés qui nule fois ne metés les uoes poures en oubli ne ne laissiés leur esperance perir et qui desistes que boneuré sont li poure d  esperit car li regnes des chiex est leur
Ne demoura waires aprés ces coses que li rois et la roine uinrrent au liu ou leur enfant estoient pour iaus uisiter et pour ce que li lius estoit petis et poures si le firent mout richement edefier el non mon segnor saint
Pierre en cui non li lius estoit
Et quant il i eurent mis grant multitude de moines s  enrikirent le liu de grans terres et de grant rentes a le loenge de
Dieu et a l  onnor de lor enfans qui del regne de
Franche estoient foriugié en le maniere que uous aués oie
Puis s  en retornerent li rois et le roine et reuinrent en
France loant et glorefiant le non de
Nostre
Seigneur
Et li doi enfant demourerent illuec et parseuererent en lor bon propos toute leur uie dusc  a tant qu  il trespasserent de cest siecle et que
Nostre
Sires rechut les ames d  iaus en paradis
Puis le reuenue d  outre mer au roi
Clodoueu anchois qu  il trespassast engenrra il de se feme .iii. fix dont li aisnés fu apelés
Clotaires et li autres
Childeric et li tiers
Theoderic
Et puis entra par le uolenté
Nostre
Seigneur en la commune uoie de toute humaine nature et trespassa de cest siecle el dieseptime an de son regne
Aprés se mort demorerent si enfant auec le sainte roine leur mere et fu maintenant
Clotaires coronnés et recheus el regne et tint le regne mout em pais a l  aide et au conseil le roine se mere et des prodomes del regne nomeement
Chrodobert l  euesque de
Paris et
Audoen l  archeuesque de
Roem et
Euroïn mareschal de
France
En cel tans auint par le conseil et par le pourcach le roine
Baltelt que cil d 
Austraise furent acordé as
Franchois en tele maniere que
Childeric li freres
Clotaire fu rechus a roi en
Austraise et puis la en auant furent li
Borgegnon et li
Franchois aussi comme tout un
Et nos creons bien que ces trois terres
Austraise
Franche et
Borgogne qui auant s  entregueroioient mortelment furent acordees par la foi et par le merite me dame sainte
Baltelt A cel tans estoit encore sainte eglise en
Franche mout enlaidie par le soulleure d  yresie car a painnes pooit nus auoir adont ordre ne benefice en sainte eglise s  il ne l  acatoit mais cheste desloiautés fu abatue en cel tans par l  aide et par l  atirement de me dame sainte
Baltelt et des prelas de sainte eglise et fu deffendu communement que nus ne fust si hardis qu  i riens donnast ne ne preist pour benefice de sainte eglise
Nus ne porroit tous raconter les larges dons qu  ele donnoit as religions de moines et de nonnains car ele lor donnoit les maisons et les rentes et lor usaige en ses forés por ardoir et pour lor maisons faire et s  estoit ses coraiges si desirrex de donner que cose qu  ele lor donnast ne li pooit souffire ains li estoit auis qe tout quanqu  ele faisoit estoit aussi comme nient s  ele meismes ne fondoit les maisons de religion dont il auint qu  ele fonda et estora une abeie de nonnains qui est apelee
Chiele en l  euesquié de
Paris et est cele abeie auironnee de
Sainne et i donna assés uiles bones et riches mais li non des uiles ne sont mie chi nommé por ce qu  il n  anuiast a chiax qui le uie lirroient
Et une cose atorna en cele abeie qui mout fait a douter a tous chiaus et a toutes cheles qui l  abeie gardent et gouuernent car ele fist faire une chartre qui fu seelee de sen seel et des seaus a tous ses enfans en lequele ele desfendi et coniura el non de le trinité et par le peor du tranlable ior du iugement que nus qui l  abeie gardast ne fust si hardis que de nule riens qu  ele i eust laissié ne donné a le soustenanche des nonnains qui i manoient qu  il en ostast riens hors du preu de le maison et s  i le faisoit qu  il fust tormentés en enfer auec
Iudas le traitor
Qui ceste chartre querroit il le trouueroit es aumaires de l  abeie de
Chiele
Le premiere abeesse qui fu a
Chele fu une mout religieuse feme qui auoit a non
Berte que la roine
Baltelt porcacha en l  abeie de
Guerre
La roine
Baltelt i uaoit mout a estre nonne a se uie et a gesir aprés se mort et ele en aempli bien se uolenté a l  aide de
Diu au plus tost qu  ele en peut auoir lieu et tans
Et por che c  on ne doit ramenteuoir s  au mains non c  on puet des biens que li sains espris oeure en ses sains et en ses saintes si comme il est escrit qu  a tous chiaus qui bien proposent a faire
Dex lor aide si ramenteurai encore un bien que
Nostres
Sires fist pour le sainte roine
Che fu de l  abeie de
Corbie qu  ele fonda en l  euesquié d 
Amiens et i establi une sainte compaignie de moines et i fist abé d  un saint home qui auoit non
Godefrois qu  ele pourcacha en l  eglise de
Lymoges
Et aussi con ele auoit l  eglise faite et fondee du sien aussi l  enriki ele de uiles et de rentes et de quanqu  il conuenoit a chiaus qui
Nostre
Seigneur i seruoient dont il auient c  on i fait encore sen seruige mout hautement et fera tant con l  eglise duerra
Encore dona cele sainte roine a l  eglise de
Courbuel une uile dont ie ne sai le non et autres rentes mout grans
Nes une tres rice chainture dont ele estoit chainte i enuoia ele en aumosne as freres de le maison et toutes ches coses faisoit a debonaire et a lié coraige selonc l  escripture qui dist que
Dex ainme mout lié donneur
En cheste maniere escroissoit cascun ior cele pretieuse margerite des rikeces terriennes son tresor el chiel ou lerres ne le puet embler ne fus ardoir
Encore n  oublia ele mie le maison de
Fontenele ains i fist mout de biens et a l  eglise de
Lymoges donna ele mout grans dons ne les eglises de
Borgoigne ne n  oblia ele mie ains i enuoioit et donnoit mout grans dons et mout larges
Et a l  eglise de
Guerre ou ele auoit pris l  abeesse
Berte et les uirges qu  ele auoit mis a
Chiele dona ele le
uile
Nueue qui siet en
uermendois et autres rentes mout grans
Et au moustier me dame sainte
Fare donna ele une uile aueques les autres biens qu  ele i faisoit souuent
Et toutes les eglises des religieus moines et des religieuses uirges de la cité de
Paris enriki ele de uiles et de rentes cascune selonc ce qu  ele estoit et aussi con ie uous ai autre fois dit
Ie ne soffiroie mie a raconter par ordre le moitié des biens que
Nostres
Sires fist par les mains de cele sainte roine mais encore faisoit ele une cose qui ne doit mie estre trespassee car a tous les euesques et a tous les abbés et a tous les autres menistres de sainte eglise qui en son pooir estoient prioit et amonestoit mout souuent et par bouche et par letres qu  il mesissent toute le painne qu  il porroient a chiaus qui desous iaus estoient faire uiure castement et qu  il les contrainssissent au seruige
Nostre
Seigneur faire cascuns selonc l  ordre ou il estoit establis
Et por che que li prelat doutassent plus son commandement et obeissent de plus lié cuer a se priere leur donoit ele les grans dons et leur faisoit confremer les grans priuileges en son seel et es seaus as ses enfans
Encore ramenteuerai iou une cose de qoi ele deserui mout grant guerredon uers
Nostre
Seigneur qu  ele deffendi que nus crestiens ne uendist autre ne que nus du roiaume de
Franche fust si hardis qu  il enuoiast crestien caitif en autre païs hors de
France
Et ele meismes en racata assés et les uns en laissa aler frans et les autres fist entrer en religion
Et seur toutes autres coses mist grant paine a chiax qu  ele auoit norris a traire a religieusement uiure et en blandiant et en toutes les manieres qu  ele pooit siques grant partie de chiaus et de celes de son hostel fist entrer en religion et a toz prioit humlement que tout fussent en prieres et en orisons pour l  ame de son seigneur et pour li meismes et pour le salut de ses enfanz et pour le pais du regne
Nostre
Sires li dona si grant grace que ses saiges amonnestemens et se debonaire apresure departi plusors de le uanité de cest monde et lor fist sousmetre iaus meesmes au souef geu
Nostre
Seigneur car ele uoloit estre parchonniere de le clarté dont li angeles parla a
Daniel des ensegnemens de iustiche et dist que cil qui les autres enseignent a bien faire resplendiront plus cler que les estoiles par tous les pardurables aages
Encore donna cele saintisme roine as eglises mon seigneur saint
Pierre et mon seigneur saint
Pol a
Rome mout riches dons et mout honorables pour l  amor des deus apostres et as renclus meismes et as autres poures de
Rome enuoioit souuent mout larges aumosnes
Car se deuotion croissoit cascun iour et tous iours prioit
Nostre
Seigneur qu  il li enuoiast liu et tans qu  ele peust estre nonne et qu  ele le seruist a sen uiuant en abit de religion en le deuantdite abeie que ele meismes auoit fondee
Mais li plus poissant et cil qui estoient primerain el regne de
France le retinrent mout longuement de che saint propos meesmement pour che qu  il ueoient que li regnes estoit aussi comme tous gouuernés et soustenus par son tres saiges conseil et por ce meismes qu  il tuit l  amoient de grant amor pour se sainte conuersation A grant painne li eussent ia souffert d  entrer en religion se ne fust une auenture qui auint d  un euesque qui auoit non
Sigebrans que li
Franchois ochisent par son orguel
Mais pour che que li baron orent peeur qu  ele ne les eust contrecuer et qu  ele ne uoussist cele desloiauté uengier si li otrierent par paour chou qu  il ne li uourrent deuant otroier par temporel amor
Et sans faille il ne l  otrierent mie par bon coraige mais por lor temporel damaige esquiuer
Mais le sainte roine ne prenoit mie garde a leur entention car ele sauoit bien que ch  estoit plus par le porueance de
Nostre
Seigneur que par lor consaus qu  ele auoit liu et tans de son ueu aemplir
Ne demora waires aprés ches coses qu  ele atorna son afaire et l  amenerent une partie des haus homes de
France a
Chiele ou les nonnains le rechurent si con raisons estoit mout honorablement et ele rendoit graces a
Nostre
Seigneur qui desous l  ombre de ses eles l  auoit amenee a port de salu
Mais li anemis d  umainne lignie qui tous iours est corechiés du bien et liés du mal pourcacha tant que quant ele eut une piece esté en l  abeie les nonnains de laiens qu  ele auoit doucement norries et auanchies le commencherent a auoir contrecuer et se penerent de li rendre mal por bien
Mais si tost con cele sainte dame s  en fu percheue s  en prist tout le tort seur li et uint a eles et leur cria mout humlement merchi de leur forfait meismes et par chele humilité reporcacha l  amor de toutes ses serours
Ele donnoit si grant essample de humilité a toutes les autres qu  ele meismes seruoit souuent por ses sereurs en le quisine et faisoit les neteez de laiens
Et si faisoit encore plus cele tres pure margerite qu  ele meismes nioit les cambres priuees et ostoit les ordures a ses propres mains et tout che faisoit a ioie et a lié coraige pour amour cheli qui dist
Ie ne uing mie pour estre seruis mais pour seruir car comment porroit nus croire ne quidier que si haute feme et si gentix s  abandonnast a si uil seruige se la tres plenniere amor
Nostre
Seigneur ne l  eust a che menee
Ele estoit mout assidueus a orisons mellees a lermes et s  estoit si abandonnees as oeures de carité qu  ele se doloit auecques les dolans et s  esioissoit auecques les ioissans nomeement des foibles et des malades prendoit ele si grant cure qu  ele les uisitoit et confortoit des deuins enseignemens et quant ele ueoit que aucune cose lor faloit as cors ele estoit pour eles en priere uers l  abeiesse qu  ele les secoureust
Et l  abeesse en obeissoit mout uolentiers a toutes ses prieres car eles .ii. s  entramoient de si grant amor en
Nostre
Seigneur qu  eles estoient selonc l  establissement de l  apostre aussi comme uns cors et une ame
Entre ches coses auint que me dame sainte
Baltelt commencha a estre maladiue et a languir d  une maniere de trenqoisons dedens le cors que li fisicien apelent yleos et s  en fu si griement tormentee que se ne fust l  aide et li consaus des fisiciens ele ne peust mie si grant maladie souffrir longuement mais encore fust li cors tormentés de cele dolour et soustenus une partie par les fisiciens terriens si auoit cele sainte dame toute s  esperance mise ou celestiel miere a cui ele ne finoit de rendre graces en sainte et en pure conscience et de cui ele atendoit a receuoir por le tribulation temporel le loier de le pardurable uie
Toute s  estude et toute s  entente estoit a doner soi meismes a ses sereurs en essample de pitié et de uraie humilité et de parfaite subiection et s  amonnestoit souuent l  abeesse qu  ele de tout son pooir tenist le roi et tous les haus homes du regne a s  amour et qu  ele les alast souuent uisiter pour che que le deuantdite maison fust gardee et soustenue par leur aide et par leur conseil et qu  ele ne pardist le bone renommee qu  ele auoit recheue car si con l  escripture le tesmoigne
Bone cose est et porfitable que li biens des religions soit tesmoignés par cex qui dehors sont
Et seur toutes autres coses li prioit qu  ele eust uraie pitié et uraie misericorde des poures et des hostes qui laiens uenrroient et qu  on iax honorast et seruist
Nostre
Seignor meismes qui dist
Chou que uous fesistes a un de ces miens petis freres poures a moi meismes le feistes
Li abbeesse
Berte en obei mout uolentiers a ses sains amonestemens ne mie tant seulement a le uie me dame sainte
Baltelt mais tant con ele meismes uesqui et tant en fist por l  amor de
Nostre
Seigneur que la ramembranche de li dura par tous les siecles des siecles
Quant le fin de cele sainte roine me dame sainte
Baltelt fu auques aprochie si li fu une nuit mostré en sen dormant une auision mout bele et mout couuenable au guerredon de se deserte car il li fu auis qu  ele ueist en lor moustier deuant l  autel
Nostre
Dame une eskiele drechie dont le hauteche auenoit dusc  au chiel et se li fu auis qu  ele meesmes montoit en cele eschiele auecques le compaignie des angeles
Nostre
Seigneur qui a mout grant ioie le conduisoient et menoient uers le ciel L  eschiele qui en auision li fu demoustree fu sans doute l  eschiele qu  ele meismes auoit drechie au ciel par les bones oeures qu  ele meismes auoit faites en ceste uie temporel
Il auoit en cele eschiele escaillons de .uii. manieres de fus dont le senefianche est mout pourfitable a tous chiaus qui as chieus welent monter
Le premiere maniere d  escaillons senefie le premier commenchement de bien faire que cascuns et cascune doit auoir ch  est le paour que nous deuons auoir de perdre
Dieu et de conquerre enfer
Le seconde maniere senefie le pitié que cascuns doit auoir de ses maus et des autrui
Le tierche maniere si est science c  est connissanche de bien et de mal
La quarte maniere si est forche c  est q  on ne se laist en nule maniere uaintre en mal faire
Le quinte maniere si est consaus c  est c  on se conseille a
Dieu et as saiges gens de tous ses afaires
Le sisime est entendemens ch  est q  on entende se li consaus est bons ou mauuais
Le septime est sapience c  est qu  on sente bone saueur en bien faire
De tex escaillons auoit cele sainte dame toute se uie faite l  eschiele qui uers se fin li fu moustree en auision et chou qui li fu auis qu  ele fu menee et conduite contremont l  eschiele par les angeles
Nostre
Seigneur che fu a bon droit car cil li durent bien conduire par qui conseill ele auoit l  eskiele faite et drechie
Li doi fust en qoi li escaillon estoient fikié ce fu patience et humilité qu  ele auoit tant amee toute se uie
Quant ele se fu esueillie et ele ot recordee en son cuer cele auision qu  ele auoit ueue si sot bien uraiement qu  ele trespasseroit prochainnement de chest siecle et se descouuri l  auision a une partie de ses sereurs mais ele lor deffendi qu  eles ne l  en descourissent a l  abeesse ne as autres sereurs deuant qu  ele seroit trespassee pour che qu  ele ne uoloit que eles ne fussent ne tristres ne mornes de se mort
Puis la en auant fu ses cuers plains de mout grant ioie et ses cors plus abandonnés a diuerses manieres de penitances qu  il n  auoit onques mais esté et se celoit la maladie de sen cors a l  abeesse et as autres serours et faisoit samlant qu  ele en fust mout assouagie
Et quant ele senti que li cours de se uie temporel fu auques parfais si esdrecha uers le chiel iex et mains et pensee et pria son criatour qu  il recheust l  ame qu  il auoit criee et qu  il le gardast en tele maniere que cil n  en eust ioie qui de tos biens a duel et enuie et si li pria qu  il gardast cele sainte compaingnie qui en cele maison estoit establie des agais et des deceuemens a l  anemi
Aprés ceste orison si pria as serours qui deuant li estoient de tel pooir con ele auoit qu  eles ne feissent ces coses sauoir a l  abeesse qui mout estoit malade ne as autres serors qui illuec n  estoient
Il auoit laiens un enfant que me dame sainte
Baltelt auoit leué de fons de qui ele pria
Nostre
Seigneur qu  il en recheust l  ame si qu  ele en ueist le cors enterer ains qu  ele trespassast de cest siecle
Nostres
Sires en fist bien se priere car l  ame de l  enfant departi maintenant du cors siques le roine en uit porter le cors enfoir
Aprés ches coses se saigna me dame sainte
Baltelx el non du pere et du fil et du saint esperit et puis rendi a
Nostre
Seigneur cele bone euree ame qui fu rechute des angeles de lumiere et menee a grant ioie en paradis
En icele heure qu  ele trespassa fu entor li si grant clartés de la deuine lumiere qu  a grant painne le porent les serours qui illec estoient esgarder et se lor fu auis qu  eles ueissent en cele clarté entre le compaingnie des angeles l  euesque
Genesiunz qui iadis soloit estre ses aumosniers A tele ioie fu recheue l  ame de cele sainte roine en le parduraule uie que iamais ne li faurra ou ele auoit faite s  abitation tant con ele demora corporelment en terre
Les serours qui illuec estoient celerent une grant pieche lor dolour et a nului ne uourrent ces coses descouurir fors seulement as prouoires de laiens qui maintenant uinrrent et recommanderent l  ame a
Nostre
Seigneur qui ia l  auoit receue en sen regne
Mais si tost con l  abeesse et les autres serours sorent ces coses si acoururent toutes illuec a pleurs et a lermes et mout furent toutes tormentees en lor coraiges de ce qu  eles n  auoient esté au trespassement de leur grant mere et lor esperitel nourriche
Et quant eles par furent uenues dusc  au cors se par firent si grant duel qu  a painnes uous porroit nus raconter toute le maniere et se coucherent toutes a tere a pleurs et a gemissemens et prierent mout deuotement
Nostre
Seigneur qu  il recheust cele bone euree ame en le compaignie se douce mere
Nostre
Dame sainte
Marie et de tous sains et de toutes saintes
Quant li seruiges de l  obit a cele sainte dame fu mout religieusement fenis si emporterent son cors en l  eglise
Sainte
Crois qu  ele meismes auoit fondee et illuec l  enfoirent a mout grant honneur si con raisons estoit et l  abbeesse enuoia maintenant par toutes les eglises a tos les prouoires du païs pour faire son seruige qui dusc  au iour d  ui est fais en mout de lius
Et pour che que
Nostres
Sires uoust demoustrer au monde une partie de le merite que cele sainte roine auoit pourcachie par s  umelité et par se patience et par se debonaireté et par se tres grant carité et que li cors de celi fust honorés en terre dont l  ame estoit deuant lui en paradis si fist a sen sepulchre tant de miracles que nus malades n  i uenoit quilconques maladie il eust qu  il n  i recouurast se santé
Et por che que ie ne porroie mie souffire a toutes les uretus raconter que
Nostres
Sires fist pour l  amour de me dame sainte
Baltelt se uous souffisse uns miracles que ie uous en conterai
Il auint que uns euesques qui auoit non
Leudegangus qui mout estoit amis et familiers de l  eglise de
Chiele uenoit uisiter le sepulchre me dame sainte
Baltelt que li anemis entra en un de ses sergans et le tormenta si tres cruelment qu  a painnes le pooit nus tenir car il feroit si durement des poins et mordoit des dens tous chiaus a qui il pooit touchier que s  on ne l  eust lués droit bien forment loié nus ne peust entor lui demorer
Mais quant on l  eut aporté tout loié dusc  al sepulchre se cai a tere deuant le sepulchre aussi con s  il fust demi mors car li anemis qui dedens lui estoit auoit tel peeur de le uretu
Nostre
Seigneur et du cors de le beneoite roine dont il se sentoit aprochier qu  il ne s  osa mouoir ne mot dire ains issi tantost du cors ou il estoit par le priere me dame sainte
Baltelt siques quant li uallés se fu leués et il ot rendues graces a
Nostre
Segneur et a me dame sainte
Baltelt de se santé si uint a ses compaingnons et conioi par grant amisté chiaus qu  il uoloit par deuant mordre et ferir par se forsenerie
Deuant me dame sainte
Baltelx auoit eu autres roines en
Franche qui mout auoient esté saintes dames et religieuses dont l  une ot non
Grohelx qui fu nieche le roi
Gondebalt et feme le grant et l  anchien roi
Clodoueu
Chele dame amonesta tant le roi
Clodoueu son seigneur qui estoit paiens et ensegna des deuins ensegnemens qu  ele li fist recheuoir baptesme de l  archeuesque de
Rains qui auoit non sains
Remis et fu cil
Clodoueu li premiers rois crestiens qui onques fust en
France et ne mie seulement lui mais assés des autres haus homes de
France conuerti cele sainte roine a l  aide de
Dieu et a le crestiene creance
Et s  estora a
Paris une abeie de moines en l  onnour mon seigneur saint
Pierre qui est ore apelee l  abeie sainte
Geneuieue et si establi une maison de nonnains en l  onnor de mon seigneur saint
Gorge qui fu apelee la premiere
Chiele mais por che que le maisons estoit petite et estroite a grant plenté de nonnains recheuoir le fist puis me dame sainte
Baltelt abatre et le refist mout plus riche et plus grant qu  ele n  auoit deuant esté et fonda le grant autel de l  eglise en l  onnor de le
Sainte
Crois
Et en le destre partie de l  eglise fist un autel en l  onnor de mon seigneur saint
Gorge et en la senestre partie fonda un autel de mon seigneur saint
Esteuene le premier martyr
Et si ot une autre roine en
France qui fu feme le bon roi
Childebert qui mout fu bone dame et sainte et abandonnee as toutes oeures de misericorde car ele norrissoit les orphenins et confortoit les dolans et soustenoit les poures et les mesaaisiez et aidoit a son pooir tous chiaus qui d  aide auoient mestier nomeement les moines et chiaus qui plus seruoient
Nostre
Seigneur
Encore eut en
France une autre roine
Raegons auoit non qui fu feme le premier
Clotaire de cui le grans relegions doit bien estre ramenteue par tous les siecles des siecles
Chele sainte roine fu si esprise de l  amour
Nostre
Seignor qu  aprés les nient nombraules biens que ele fist en se uie laissa ele le roi
Clotaire son seignor et deuint nonne a
Poitiers
Nous auons plus ramenteu de le uie et des oeures me dame sainte
Baltelt que des autres roines que nos auons chi deuant nomees pour che qu  ele fu plus a nos tans et que nos oimes et ueismes plus de se uie que des uies as autres
Ne mie pour che nous ne le tenons mie en deserte uers
Nostre
Seigneur a plus petite n  a plus basse des autres mais a plus grant et plus haute et mout plus parfaite en toutes manieres de biens car aprés le sainte uie qu  ele auoit menee et aprés toutes les saintes oeures qu  ele auoit faites dont ie uous ai une partie recordee uint ele a le perfection de l  euangille par despire le monde et se couoitise et par uaintre le diale et ses agais et par ensiuir
Ihesu
Crist et ses commandemenz et feni se uie terriene con uraie nonne en entiere religion de cuer le tierche kalende de feurier et fu s  ame recheue du debonaire
Ihesu
Crist ouec cui ele regnera pardurablement et ses cors repose si con uous aués oi en l  eglise de
Chiele
Or prions le sainte roine me dame sainte
Baltelt qu  ele prit por nous
Nostre
Seigneur
Ihesu
Crist qu  il nous rechoiue ou celestiel regne ou il maint en nient defalant gloire et en perpetuel pais et en pardurable lumiere auec le pere et le saint esprit par tous les siecles des siecles
Amen 