
LE
ROUMANZ
DE
LA
ROSE
Mes quant l  en a la chose aquise si recouient il grant mestrise au bien garder et sagement qui ioïr en ueut longuement car la uertu n  est mie mendre de bien garder et de deffendre les choses quant eus sunt aquises que d  eus aquerre en quelque guises s  est bien droiz que chetif se claime uallez quant il pert ce qu  il aime por quoi ce soit par sa defaute car mout est digne chose et haute de bien sauoir garder s  amie si que l  en ne la perde mie meesmement quant
Dex la done sage simple cortoise et bone qui s  amor doint et point n  en uande car onques amor marchaande ne fu par fame controuee fors par ribaudie prouee n  il n  i a point d  amor sanz faille en fame qui por don se baille tele amor fainte mau feus l  arde la ne doit l  en pas metre garde
Si sunt eles uoir pres que toutes couoiteuses de prendre et gloutes de rauir et de deuorer si qu  il ne puist riens demorer a ceus qui plus por leur se claiment et qui plus leaument les aiment car
Iuuenaus si nous raconte qui d 
Hiberine tient son conte que mieuz uosist un des euz perdre que soi a un seul home aherdre car nus seus n  i peüst soffire tant estoit de chaude matire que ia fame n  iert tant ardanz ne ses amors si bien gardanz que de son chier ami ne ueille et les tormenz et la despueille
Or uez que les autres feroient qui por dons aus homes s  otroient ne nule n  en peut l  en trouer qui ne se ueille ainsinc prouer tant ait home en subiection toutes ont ceste entencion
uez ci la regle qu  il en baille mes il n  est regle qui ne faille car des mauueses entendi quant ceste sentence rendi
Mes s  el est tex con ie deuis leaus de queur simple de uis ie uos diré que l  en doit fere
uallet cortois et debonere qui ueust a ce metre sa cure gart que du tout ne s  aseüre en sa biauté ne en sa forme droiz est qu  il son engin enforme de mors et d  arz et de sciences car qui les fins et les prouences de biauté sauroit regarder biauté se peut trop poi garder tantost a fete sa uespree con les floretes en la pree car biautez est de tel matire quant el plus uit et plus enpire
Mes li sens qui le ueust aquerre tant con il peut uiure sus terre fet a son mestre compaignie et mieuz uaut au chief de sa uie c  onq ne fist au conmencement touriorz ua par auancement ia n  iert par tens apetisiez
Mout doit estre amez et prisiez uallet de noble entendement quant il en use sagement mout redoit estre fame liee quant el a s  amor emplïee en biau uallet cortois et sage qui de sens a tel tesmoignage
Ne por quant s  il me requeroit conseill sauoir se bon seroit qu  il feïst rimes ioliuetes motez fableaus et chançonetes qu  il ueille a s  amie enuoier por lui tenir et apoier ha las de ce ne peut chaloir biau diz i peut trop poi ualoir
Li dit espoir loé seront d  autre preu petit i feront
Mes une grant borse pesanz toute farsie de besanz s  el la uoiet saillir en place tost i corroit a pleine brace qu  eles sunt mes si aorsees qu  el ne queurent fors aus borsees
Iadis soloit estre autrement or ua tout par enpirement
Iadis au tens des prumiers peres et de noz prumereines meres si con la letre le tesmoigne par cui nous sauons la besoigne furent amors leaus et fines sanz couoitise et sanz rapines et li siecles mout precieus N  ierent pas si delicieus ne de robes ne de uiandes il cuilloient es bois les glandes por pains por chars et por poissons et cerchoient par ces boissons par uaus par plains et par montaignes pomes poires noiz et chastaignes boutons et meures et pruneles framboises freses et ceneles feues et pois et tex chousetes con fruiz racines et herbetes et des espiz des blez frotoient et des resins as chans grapoient sanz metre en pressoërs n  en esnes
Li miel decouroient des chesnes dom habundanment se uiuoient et de l  eue simple buuoient sanz querre pigment ne claré n  onques ne burent uin paré N  iert point la terre lors aree mes si con
Dex l  auoit paree par soi meïsmes aportoit ce don chascun se confortoit ne queroient saumonz ne luz et uestoient les queurs ueluz et fesoient robes des laines sanz taindre en herbes ne en graines si con el uenoient des bestes
Couertes erent de genestes de foilliees et de rameaus leur bordetes et leur hameaus et fesoient en terre fosses
Es roches et es tiges grosses des chesnes creus se reboutoient quant l  air tampesté redoutoient de quelque tampeste aparant la s  en fuioient a garant et quant par nuit dormir uoloient en leu de coustes aportoient en leur caseaus monceaus ou gerbes de fuelles ou de mousse ou d  erbes
Et quan li air iert apesiez et li tens douz et aesiez et li uent moul et delitable si con en printens pardurable que cil oisel chascun matin s  estudient en leur latin a l  aube du iour saluer qui touz leur fet les queurs muer
Zephyrus et
Flora sa fame qui des fleurs est deesse et dame cist dui font les floretes nestre fleurs ne connoissent autre mestre car par tout le monde semant les ua cil et cele ansemant et les fourment et les colorent des couleurs don les fleurs honorent puceles et uallez praisiez de biaus chapelez ranuaisiez por l  amor des fins amoreus car mout ont en grant amor eus de floretes leur estendoient les coustes paintes qui rendoient tel resplendor par ces herbages par ces prez et par ces ramages qu  il uos fust auis que la terre uousist enprendre estrif ou guerre au ciel d  estre mieuz estelee tant iert por ses fleurs reuelee
Seur tex couches con ie deuise sanz rapine et sanz couoitise s  entracoloient et besoient cil cui li ieu d  amors plesoient
Cil arbre uert par ces gaudines leur paueillons et leur cortines de leur rains seur eus estendoient qui dou soleill les deffendoient
La demenoient leur queroles leur ieus et leur oiseuses moles les simples genz asseürees de toutes cures escurees fors de mener ioliuetez par leaus amiabletez N  encor n  auoit fet roi ne prince
Meffez qui l  autrui tost et pince
Trestuit pareill estre soloient ne riens propre auoir ne uoloient
Bien sauoient cele parole qui n  est mençongiere ne fole qu  onques amor et seigneurie ne s  entrefirent compaignie ne ne demorerent ensemble cil qui mestroie les dessemble
Por ce uoit l  en des mariages quant li mariz cuide estre sages et chastie sa fame et bat et la fet uiure en tel debat qu  il li dit qu  el est nice et fole don tant demore a la querole et don el hante si souent des iolis uallez le couent que bone amour n  i peut durer tant s  entrefont maus andurer quant cil ueut la mestrise auoir du cors sa fame et de l  auoir
Trop iestes fet il uilotiere si rauez trop nice maniere
Quant suis en mon labor alez tantost espinguez et balez et demenez tel resbaudie que ce semble grant ribaudie et chantez conme une sereine
Dex uos mete en male semeine
Et quant uois a
Rome ou en
Frise porter nostre marchaandise uos deuenez tantost si cointe car ie sai bien qui m  en acointe que par tout en uet la parole
Et quant aucuns uos apparole por quoi si cointe uos tenez en touz les leus ou uos uenez uos responez
Hari
Hari c  est por l  amor de mon mari
Por moi
Las doulereus chetis
Qui set se ie forge ou ie tis ou se ie sui ou morz ou uis L  en me deuroit flatir ou uis une uesie de mouton
Certes ie ne uaill un bouton quant autrement ne uos chasti
Mout m  auez or grant los basti quant de tel chose uos uantez
Chascun set bien que uos mantez
Por moi
Las doulereus por moi
Maus ganz de mes mains enformoi et cruieusement me deçui quant onques uostre foi reçui le ior de nostre mariage
Por moi menez tel rigolage
Por moi menez uos tel bobant
Qui cuidez uos aler lobant
Ia n  ai ie pas lors le poair de ces cointeries uoair que cil ribaut saffre et friant qui ces puteins uont espiant entor uos remirent et uoient quant par ces rues uos conuoient A cui parez uos ces chastaignes
Qui me peut fere plus d  engaignes
uos fetes de moi chape a pluie
Quant orendroit lez uos m  apuie ie uoi que uos estes plus simple en ce sercot en cele guimple que turterele ne coulons
Ne uos chaut s  il est corz ou lons quant sui touz seus lez uos presanz
Qui me donroit .iiii. besanz conbien que debonere saie se por honte ne le lessaie ne me tendroie de uos batre por uostre grant orguell abatre
Si sachiez qu  il ne me plest mie qu  il ait seur uos nule cointie soit a querole soit a dance fors seulement en ma presance D  autre part nou puis plus celer entre uos et ce bacheler
Robichonet au uert chapel qui si tost uient a uostre apel auez uos terres a partir
uos ne poez de lui partir touriorz ensemble flaiolez ne sai que uos entreuolez que uos poez uos entredire
Tout uif m  esteut enragier d  ire par uostre fol contenement
Par icelui
Dieu qui ne ment se uos ia mes parlez a li uos en aurez le uis pali uoire certes plus noir que meure car des cops se
Dex me sequeure ainz que ne uos ost le musage tant uos donré par ce uisage qui tant est aus musarz plesanz que uos tendroiz coie et tesanz ne ia mes hors sanz moi n  irez mes a l  ostel me seruirez an bons aneaus de fer riuee
Deable uos font si priuee de ces ribauz pleins de losange don uos deüssiez estre estrange
Ne uos pris ie por moi seruir
Cuidez uos m  amor deseruir por acointier ces orz ribauz por ce qu  il ont les queurs si bauz et qu  il uos retreuuent si baude
uos estes mauuese ribaude si ne me puis en uos fier
Maufé me firent marier
Ha se
Theofrastus creüsse ia fame espousee n  eüsse
Il ne tient pas home por sage qui fame prent par mariage soit bele ou lede ou poure ou riche car il dit et por uoir l  afiche en son noble liure
Aureole qui bien fet a lire en escole qu  il i a uie trop greuaine pleine de trauaill et de paine et de contenz et de riotes par les orgueuz des fames sotes et de dangiers et de reproches qu  el font et dient par leur boches et de requestes et de plaintes qu  el treuuent par achesons maintes
Si ra grant paine en eus garder por leur fous uolairs retarder
Et qui ueust poure fame prendre a norrir la l  esteut entendre et a uestir et a chaucier et s  il tant se cuide essaucier qu  il la prengne riche forment au soffrir la ra grant torment tant la troue orgueilleuse et fiere et seurquidee et bobanciere S  el rest bele tuit i aqueurent tuit la porsiuent tuit l  anneurent tuit i hurtent tuit i trauaillent tuit i luitent tuit i bataillent tuit a li seruir s  estudient tuit li uont entor tuit la prient tuit i musent tuit la couoitent si l  ont en la fin tant esploitent car tour de toutes parz assise enuiz eschape d  estre prise S  el rest lede el ueust a touz plere et conment porroit nus ce fere qu  il gart chose que tuit guerroient ou qui ueust touz ceuz qui la uoient S  il prent a tout le monde guerre il n  a poair de uiure en terre
Nus nes garderoit d  estre prises por tant qu  il fussent bien requises
Penelope neïs prendroit qui bien a lui prendre entendroit si n  ot il meilleur fame en
Grece si feroit il par foi
Lucrece ia soit ce qu  el se soit occise por ce qu  a force l  auoit prise li filz le roi
Tarquinius n  onc ce dit
Tytus
Liuius mariz ne peres ne parant ne li porent estre garant por peine que nus i meïst que deuant eus ne s  oceïst
Du deul lessier mout la requistrent mout de beles resons li distrent et ses mariz meesmement la confortoit piteusement et de bon queur li pardonoit tout le fet et li sarmonoit et s  estudioit a trouuer uiues resons a lui prouuer que ses cors n  auoit pas pechié quant li queurs ne uost le pechié car cors ne peut estre pechierres se li queurs n  en est consentierres
Mes ele qui son deul menoit un coustel en son sain tenoit repoust que nus ne le ueïst quant por soi ferir le preïst si leur respondi sanz uergoigne
Biau seigneur qui que me pardoigne l  ort pechié don si fort me poise ne conment que du pardon uoise ie ne m  en pardoig pas la peine
Lors fiert de grant angoisse pleine son queur et le fant si se porte deuant eus a la terre morte mes ainz pria qu  il trauaillassent tant por lui que sa mort uenchassent
Cest example uoust procurer por les fames asseürer que nus par force nes eüst qui de mort morir ne deüst don li rois et ses filz en furent mis en essill et la morurent n  onc puis
Romain par ce deroi ne uoudrent fere a
Rome roi
Si n  est il mes nule
Lucrece ne
Penelope nule en
Grece ne preude fame nule an terre se l  en les sauoit bien requerre n  onc fame ne se deffandi qui bien a lui prandre antandi ainsinc le dient li paien n  onques nus n  i troua maien
Maintes neïs par eus se baillent quant li requereür defaillent
Et cil qui font le mariage si ront trop perilleus usage et coustume si despareille qu  el me uient a trop grant merueille
Ne sai don uient ceste folie fors de rage et de desuerie
Ie uoi que qui cheual achete n  iert ia si fols que riens i mete conment que l  en l  ait bien couert se tout nou uoit a descouert par tout le resgarde et espreuue
Mes l  en prent fame sanz espreuue ne ia n  i sera descouerte ne por gaaigne ne por perte ne por solaz ne por mesese por ce sanz plus qu  el ne desplese deuant qu  ele soit espousee
Et quant el uoit la chose outree lors primes moutre sa malice lors pert s  el a sus soi nul uice lors fet au fol ses meurs sentir quant riens n  i uaut le repentir
Si sai ge bien certeinement conbien qu  el se maint sagement n  est nus qui mariez se sente s  il n  est fols qu  il ne s  en repente
Preude fame par saint
Denis don il est mains que de fenis si con
ualerius tesmoigne ne peut nus amer qu  el nou poigne de granz poors et de granz cures et d  autres meschaances dures
Mains que de fenis par ma teste por compareison plus honeste uoire mains que de blans corbiaus conbien qu  eus aient les cors biaus
Et ne por quant que que i  en die por ce que ceus qui sunt en uie ne puissent dire que ie queure a toutes fames trop a seure qui preude fame ueust connoistre soit seculiere ou soit de cloistre se trauaill ueust metre en lui querre c  est oiseaus cler semez en terre si legierement connoissables qu  il est au cine noir semblables
Iuuenaus neïs le conferme qui redit por santance ferme
Se tu treuues chaste moillier ua t  an au temple agenoillier et
Iupiter anclins aeure et de sacrefier labeure a
Iuno la dame honoree une uache toute doree qu  onc plus merueilleuse auanture n  auint a nule creature
Et qui ueust les males amer donc deça mer et dela mer si con
ualerius raconte qui de uoir dire n  a pas honte sunt essain plus granz que de mouches qui se recuellent en leur rouches a quel chief en cuide il uenir
Mal se fait a tel rain tenir et qui s  i tient bien le recors il en perdra l  ame et le cors
ualerius qui se douloit de ce que
Rufin se uouloit marier qui ses compainz iere li dist une parole fiere
Diex touz poissanz fet il amis gart que tu ne soies ia mis es laz de fame tout poissant toutes choses par art froissant
Iuuenaus meïsmes escrie a
Posthumus qui se marie
Posthumus ueuz tu fame prandre
Ne peuz tu pas trouer a uandre ou harz ou cordes ou cheuestres ou saillir hors par les fenestres donc l  en peut haut et loign uoair ou lessier toi du pont choair
Quel forsenerie te maine a cest torment a ceste paine
Li rois
Phoroneüs meïsmes qui si conme nous apreïsmes ses lais au peuple grec dona ou lit de sa mort sarmona et dit a son frere
Leonce
Frere fet il ie te denonce que tres beneürez morusse s  onq fame espousee n  eüsse
Et
Leonce tantost la cause li demanda de ceste clause
Tuit li mari dist il l  espreuuent et par experimenz la treuuent et quant tu auras fame prise tu le sauras bien a deuise
Pierres
Abailarz reconfesse que seur
Heloÿs abbeesse du
Paraclit qui fu s  amie acorder ne se uoloit mie por riens qu  il la preïst a fame ainz li fesoit la ienne dame bien antendanz et bien letree et bien amanz et bien amee argumenz a lui chastier qu  il se gardast de marier et li prouoit par escritures et par resons que trop sunt dures condicions de mariage conbien que la fame soit sage car les liures auoit ueüz et estudiez et seüz et les meurs feminins sauoit car tretouz en soi les auoit
Et requeroit que il l  amast mes que nul droit n  i reclamast fors que de grace et de franchise sanz seigneurie et sanz mestrise si qu  il peüst estudier touz siens touz frans sanz soi lier et qu  el rentendist a l  estuide qui de science n  iert pas uuide et li redisoit touteuoies que plus plesanz ierent leur ioies et li solaz plus en craissaient quant plus a tart s  entreuoiaient
Mes il si conme escrit nous a qui tant l  amoit puis l  espousa contre son amonestement si l  en meschaï malement car puis qu  el fu si con moi semble par l  acort d  ambedeus ensemble d 
Argentuell nonain reuestue fu la coille a
Pierre tolue a
Paris en son lit de nuiz don mout ot trauauz et enuiz et fu puis ceste meschaance moines de
Saint
Denis en
France puis abbes d une autre abbaïe puis fonda ce dit en sa
uie une abbaïe renomee qu  il a du
Paraclit nomee dom
Heloÿs fu abbeesse qui deuant iert nonain professe
Ele meïsmes le raconte et escrit et n  en a pas honte a son ami que tant amoit que pere et seigneur le clamoit une merueilleuse parole que mout de genz tendront a fole qu  il est escrit en ses espitres qui bien cercheroit les chapistres qu  el li manda par letre expresse puis qu  el fu neïs abbeesse
Se li empereres de
Rome souz cui doiuent estre tuit home me daignet uolair prendre a fame et fere moi du monde dame si uodroie ie mieuz fet ele et
Dieu a tesmoign en apele estre ta putain apelee que empereriz coronee
Mes ie ne croi mie par m  ame c  onques puis fust nule tel fame si croi ie que sa lestreüre la mist a ce que la nature que des meurs femenins auoit uaincre et donter mieuz en sauoit
Ceste se
Pierres la creüst onq espousee ne l  eüst
Mariages est maus liens ainsinc m  aïst saint
Iuliens qui pelerins erranz herberge et sainz Lïenarz qui desferge les prisoniers bien repentanz quant les uoit a soi dementanz
Mieuz me uenist estre alez pendre le ior que ie dui fame prendre quant si cointe fame acointai
Morz sui quant fame si cointe ai
Mes por le filz seinte
Marie que me uaut ceste cointerie cele robe couteuse et chiere qui si uos fet haucier la chiere qui tant me grieue et atahine tant est longue et tant uos trahine por quoi tant d  orguell demenez que i  en deuiegn tout forsenez
Que me fet ele de profit
Conbien qu  el aus autres profit a moi ne fet ele for nuire car quant me ueill a uos deduire ie la treuue si encombreuse si greuaigne et si ennuieuse que ie n  en puis a chief uenir ne uos i puis a droit tenir tant me fetes et torz et guanches de braz de trumeaus et de hanches et tant uos alez detortant
Ne sai conment ce ua for tant que bien uoi que ma druerie ne mes solaz ne uos plest mie
Neïs au sair quant ie me couche ainz que uous reçoiue en ma couche si con preudon fet sa moillier la uous couient il despoillier n  auez seur chief seur cors seur hanche c  une coife de teile blanche et les treçons indes ou uerz espoir souz la coife couuerz
Les robes et les pennes grises sunt lores a la perche mises toute la nuit pendanz a l  air
Que me peut lors tout ce ualair fors a uendre ou a engagier
uif me uaez uos enragier et morir de la male rage se ie ne uent tout et engage
Car puis que par ior si me nuisent et par nuit point ne me deduisent quel profit i puis autre atendre fors que d  engagier ou de uendre
Ne uos se par le uoir alez de nule riens mieuz n  en ualez ne de sens ne de leauté non par
Dieu neïs de biauté
Et se nus hom por moi confondre uoloit opposer ou respondre que les bontez des choses bones uont bien es estranges persones et que biau guernement font beles les dames et les damoiseles certes quiconques ce diroit ie diroie qu  il mentiroit car les biautez des beles choses saient uioletes ou roses ou dras de saie ou fleur de lis si con escrit en liure lis sunt en eus et non pas es dames car sauoir doiuent toutes fames que ia fame ior qu  ele uiue n  aura fors sa biauté naïue et tout autant di de bonté con de biauté uos ai conté si di por ma parole ourir qui uoudroit un fumier courir de dras de saie ou de floretes bien colorees et bien netes si seroit certes li fumiers qui de puir est costumiers tex con auant estre soloit
Et se nus hom dire uoloit
Se li fumiers est lez par anz dehors en est plus biaus paranz tout ainsinc les dames se perent por ce que plus beles en perent ou por leur laidures repondre par foi ci ne sai ie respondre fors tant que tel deception uient de la fole uision des euz qui parees les uoient par quoi li queur si s  en desuoient por la plesant impression de leur ymaginacion qu  il n  i seuent aperceuoir ne la mençonge ne le uoir ne le sophime deuiser par defaut de bien auiser
Mes s  il eüssent euz de lins ia por les manteaus sebelins ne por sercoz ne por coteles ne por guindes ne por toëles ne por cheinses ne por pelices ne por ioiaus ne por deuices ne por leur moes desguisees qui bien les auroit auisees ne por leur luisanz superfices dom el resemblent ardefices ne por chapiaus de fleurs noueles ne leur semblassent estre beles
Car le cors
Alcipiadés qui de beautez auoit adés et de coleur et de feture tant l  auoit bien formé
Nature qui dedenz uoair le porroit por trop let tenir le uorroit ainsinc le raconte
Boeces sages hom et plein de proeces et tret a tesmoign
Aristote qui la parole ainsinc li note car linx a la regardeüre si fort si percent et si pure qu  il uoit tout quan que l  en li moutre et dehors et dedenz tout outre
Si di c  onques en nul aé
Biauté n  ot pes o
Chastaé touriorz i a si grant tençon qu  onc en fable ne en chançon dire n  oï ne recorder que riens les poïst acorder qu  eus ont entre eus si mortel guerre que ia l  une plein pié de terre a l  autre ne lera tenir por qu  el puisse au desus uenir
Mes la chose est si mal partie que
Chastaé par sa partie quant assaut ou quant se reuanche tant set poi de luite et de ganche qu  il li conuient ses armes randre qu  el ne s  a poair de deffendre contre
Biauté qui trop est fiere
Ledeur neïs sa chamberiere qui li doit honeur et seruise ne l  aime pas tant ne ne prise que de son hostel ne la chace et li queurt sus au col sa mace qui tant est grosse et tant li poise que merueilleusement li poise dom sa dame en uie demeure la montance d  une seule heure S  est
Chastaé trop mal baillie qu  el est de .ii. parz assaillie si n  a de nule part secours si l  en couient foïr le cours car el se uoit en l  estor seule s  el l  auoit iuré sus sa gueule seüst neïs assez de luite quant chascunne encontre lui luite n  oseroit ele contretier si qu  el n  i peut riens conquestier
Ledeur ait ore mal dahé quant si queurt sus a
Chastaé que deffendre et tencer deüst
Neïs se mucier la peüst entre sa char et sa chemise si l  i deüst ele auoir mise
Mout refet certes a blamer
Biauté qui la deüst amer et procurer s  il li pleüst que bone pez entr  eus eüst son poair au meins en feïst ou qu  en sa merci se meïst qu  el li deüst bien fere homage s  el fust preuz et cortoise et sage non pas fere honte et uergoigne car la letre neïs tesmoigne ou sisieme liure
uirgile par l  auctorité de
Sebile que nus qui uiue chastement ne peut uenir a dampnement
Dom ie iur
Dieu le roi celestre que fame qui bele ueust estre ou qui dou resembler se paine et se remire et se demaine por soi parer et cointoier qu  el ueust
Chastaé guerroier qui mout a certes d  anemies
Par cloistres et par abbaïes sunt toutes contre lui iurees ia si ne seront enmurees que
Chastaé si fort ne heent que toutes a honir la beent
Toutes font a
uenus homage sanz regarder preu ne domage et se cointoient et se fardent por ceus boler qui les regardent et uont traçant par mi les rues por uoair por estre ueües por fere aus compaignons desir de uolair auec eus gesir
Por ce portent eus les cointises aus queroles et aus iglises car ia nule ce ne feïst s  el ne cuidast qu  an la ueïst et que par ce plus tost pleüst a ceus que deceuoir peüst
Mes certes qui le uoir en conte mout font fames a
Dieu grant honte conme foles et desuaiees quant ne se tienent a paiees de la biauté que
Dex leur done
Chascune a sus son chief corone de floretes d  or ou de saie et s  en orgueillist et cointaie quant se ua moutrant par la uile por quoi trop malement s  auile la maleüree la lasse quant chose plus uil et plus basse de soi ueust sus son chief atrere por sa biauté craistre ou parfere et uet ainsinc
Dieu despisant qu  el le tient por non soffisant et se pense en son fol corage que mout li fist
Dex grant outrage qui quant biauté li compassa trop negligenment s  en passa
Si quiert biauté des creatures que
Dex fet de plus uils figures con de metauz ou de floretes ou d  autres estranges chosetes
Sanz faille ausinc est il des homes
Se nous por plus biaus estre fomes les chapelez et les cointises seur les biautez que
Dex a mises en nous uers lui mout mesprenons quant a paiez ne nous tenons des biautez qu  il nous a donees seur toutes creatures nees
Mes ie n  ai de tex trufles cure ie ueill soffisant uesteüre qui de froit et de chaut me gart
Ausinc bien se
Dex me regart me garantist et cors et teste par uent par pluie et par tampeste forré d  agneaus cist miens bureaus conme pers forré d  escureaus
Mes deniers ce me semble per quant ie por uos robe de pers de camelot ou de brunete de uert ou d  escallate achete et de uer et de gris les forre
Ce uos fet en folie corre et fere les tourz et les moes par les poudres et par les boes ne
Dieu ne moi riens ne prisiez
Neïs la nuit quant uos gisiez en mon lit lez moi toute nue n  i poez uos estre tenue car quant ie uos ueill embracier por uos besier et soulacier et sui plus forment eschaufez uos rechiniez conme maufez ne uers moi por riens que ie face ne uolez torner uostre face mes si malade uos faigniez tant souspirez tant uos plaigniez et fetes si le dangereus que i  en deuiegn si poereus que ie ne uos ros assaillir tant ai grant poour de faillir quant aprés dormir me resueille
Mes trop me uient a grant merueille conment cil ribaut i auienent qui par ior uestue uos tienent se uos ainsinc uos detortez quant auec eus uos deportez et se tant leur fetes d  enuiz conme a moi de iorz et de nuiz
Mes n  en auez ce cuit talent ainz alez chantant et balant par ces iardins par ces preaus auec ces ribauz desleaus qui traïnent ceste espousee par l  erbe uert a la rousee et me uont ileuc despisant et par despit entr  eus disant C  est maugré l  ort uilain ialous
La char soit or liuree a lous et les os a chiens enragiez par qui sui si ahontagiez C  est par uos dame pautoniere et par uostre fole maniere ribaude orde uils pute lisse
Ia uostre cors de cest an n  isse quant a tex matins le liurez
Par uos suis a honte liurez par uos par uostre lecherie sui ie mis en la confrarie saint
Hernoul le seigneur des cous dom nul ne peut estre rescous qui fame ait au mien esciant tant l  aust gardant ne espiant bien ait neïs d  euz un millier
Toutes se font hurtebillier qu  il n  est garde qui riens i uaille et s  il auient que li fez faille ia la uolentez n  i faudra par quoi s  el peut au fet saudra car le uolair toriorz en porte
Mes forment uos en reconforte
Iuuenaus qui dit du metier que l  en apele rafetier que c  est li mandres des pechiez don queur de fame est entechiez car leur nature leur conmande que chascunne a pis fere entande
Ne uoit l  en conment les marrastres cuisent uenins a leur fillastres et font charmes et sorceries et tant d  autres granz deablies que nus nes porroit recenser tant i seüst forment penser
Toutes estes serez et fustes de fet ou de uolenté pustes car qui que puist le fet estaindre uolenté ne peut nus contraindre
Tel auantage ont toutes fames qu  eus sunt de leur uolentez dames l  en ne uos peut les queurs changier por batre ne por ledangier
Mes qui changier les uos peüst des cors la seigneurie eüst
Or lessons ce qui ne peut estre
Mes biaus douz
Dex biaus rois celestre des ribauz que porré ie fere qui si me font honte et contrere S  il auient que ie les menace que priseront il ma menace
Se ie me uois a eus combatre tost me porront tuer ou batre qu  il sunt felon et outrageus de touz maus fere corageus iuenne et iolif fol et testu ne me priseront un festu car iuennece si les emflambe qui de feu les emple et de flambe et touz leur fet par estouoir les queurs a folie esmouoir et si legiers et si uolanz que chascun cuide estre
Rolanz uoire
Herculés uoire
Sanson
Si rorent cil .ii. ce pans  on qu  il est escrit et ieu recors resemblabes forces de cors
Cist
Herculés auoit selonc l  aucteur
Solin .uii. piez de lonc n  onc ne pot a quantité graindre nus homz si com il dit attaindre
Cist
Herculés ot mout d  encontres il uainqui .xii. horribles montres et quant ot uaincu le dozieme onc ne pot cheuir du trezieme ce fu de
Deïanira s  amie qui li descira sa char de uenin toute esprise par la uenimeuse chemise
Si rauoit il por
Yolé son queur ia d  amors affolé
Ainsinc fu par fame dontez
Herculés qui tant ot bontez
Ausinc
Sanson qui pas .x. homes ne redoutast ne quel .x. pomes s  il eüst ses cheueuz eüz fu par
Dallida deceüz
Si faz ie que fos de ce dire car ie sai bien que tire a tire mes paroles toutes direz quant uos de moi departirez aus ribaus uos irez clamer et me porroiz fere entamer la teste ou les cuisses brisier ou les espaules encisier se ia poëz a eus aler
Mes se i  en puis oïr paler ainz que ce me soit auenu et li braz ne me sunt tenu ou li pestauz ne m  est ostez ie uos briseré les costez
Amis ne uoisin ne parant ne uos i seront ia garant ne uostre lecheür meïsmes
Las por quoi nous entreueïsmes
Las de quiel hore fui ie nez quant en tel uilté me tenez que cil ribaut mastin puant qui flatant uos uont et chuant sunt si seigneur de uos et mestre don seus deüsse sires estre par cui uos estes soutenue uestue chauciee et peüe et uos m  en fetes parçoniers ces orz ribauz ces pautoniers qui ne uos font se honte non
Tolu uos ont uostre renon de quoi garde ne uos prenez quant entre uoz braz les tenez
Par deuant dient qu  eus uos aiment et par deriers putain uos claiment et dient ce que pis leur semble quant il resunt entr  eus ensemble conment que chascuns d  eus uos serue car bien connois toute leur uerue
Sanz faille bien est ueritez quant a leur bandon uos gitez il uos seuent bien metre a point car de dangier en uos n  a point quant entree estes en la foule ou chascuns uos herce et defoule
Il me prent par foi grant enuie de leur solaz et de leur uie
Mes sachez et bien le recors que ce n  est pas por uostre cors ne por uostre donaiement ainz est por ce tant seulement qu  il ont le deduit des ioiaus des fermauz d  or et des noiaus et des robes et des pelices que ie uos les con fos et nices car quant uos alez aus queroles ou a uoz assemblees foles et ie remaign con fos et iures uos i portez qui uaut .c. liures d  or et d  argent seur uostre teste et conmandez que l  en uos ueste de kamelot de uer de gris si que trestouz en amegris de mautalent et de soussi tant m  en esmoi tant m  en soussi
Que me reualent ces gallandes ces coifes a dorees bandes et ces dïorez treçoërs et ces yuorins miroërs ces cercles d  or bien entailliez precieusement esmailliez et ces corones de fin or don enragier ne me fin or tant sunt beles et bien polies ou tant a beles perreries safirs rubiz et esmeraudes qui si uos font les chieres baudes ces fermauz d  or a pierres fines a uoz cous et a uoz poitrines et ces tessuz et ces ceintures don tant coutent les ferreüres que l  or que les pelles menues
Que me ualent tex fanfelues
Et tant estrait uos rechauciez que la robe souent hauciez por moutrer uoz piez aus ribauz
Ainsinc me confort saint
Tibauz con tout dedenz tierz ior uendré et uil et souz piez uos tendré N  aurez de moi par le cors Dé fors cote et sercot de cordé et une toële de chanure mes el ne sera mie tenure ainz sera grosse et mal tessue et desciree et recousue qui qu  en face ne deul ne pleinte et par mon chief bien seroiz ceinte mes dirai uos de quel ceinture d  un cuir tout blanc sanz ferreüre
Et de mes houseaus anciens raurez granz solers a liens larges a metre granz panufles
Toutes uos osteré ces trufles qui uos donent occasion de fere fornicacion si ne uos irez plus moutrer por uos fere aus ribauz uoutrer
Mes or me dites sanz contrueue cele autre riche robe nueue don l  autre ior si uos parastes quant aus queroles en alastes quar bien connois et reson ai c  onques cele ne uos donai par amors ou l  auez uos prise
uos m  auez iuré saint
Denise et saint
Philebert et saint
Pere qu  el uos uint de par uostre mere qui le drap uos en enuoia car si grant amor en moi a si con uos me fetes entendre qu  el ueust bien ses deniers despendre por moi fere les miens garder
uiue la face l  en larder l  orde uielle putain prestresse maquereaus et charroierresse et uos auec par uoz merites s  il n  est ainsinc con uos le dites
Certes ie li demanderoie mes en uain m  en trauailleroie tout ne me uaudroit une bille tele la mere tel la fille
Bien sai parlé auez ensemble andois auez et bien le semble les queurs d  une uerge tochiez
Bien sai de quel pié uos clochiez L  orde uielle putain fardee s  est a uostre acort acordee autre foiz a ceste hart torse de mainz mastinz a esté morse tant a diuers chemins traciez mes tant est ses uis effaciez qu  el ne peut fere riens de sai si uos uent ore bien le sai
El uient ceanz et uos en maine .iii. foiz ou .iiii. la semeine et faint noueaus pelerinages selonc ses anciens usages car i  en sai tretout le conuine et de uos pormener ne fine si con l  en fet destrier a uendre et prent et uos enseigne a prendre
Cuidez que bien ne uos connoisse
Qui me tient que ie ne uos froisse les os conme a poucin en paste a ce pesteill ou a ce haste
Lors la prent espoir de uenue cil qui de mautalant tressue par les treces et sache et tire ront li les cheueus et descire li ialous et seur li s  aourse por noiant fust lions seur ourse et par tout l  ostel la traïne par corrouz et par ataïne et la ledange malement ne ne ueust por nul serement receuoir excusacion tant est de male entencion ainz fiert et frape et roille et maille cele qui bret et crie et baille et fet sa uoiz uoler au uenz par fenestres et par auuenz et tout quan qu  el set li reprouche si con il li uient a la bouche deuant les uoisins qui la uienent qui por fous ambedeus les tienent et la li tolent a grant paine tant qu  il est a la grosse alaine
Et quant la dame sent et note ce torment et ceste riote et ceste deduisant uïele don cist iuglierres li uiële pensez uos qu  el l  en aint ia miauz
El uodroit ia qu  il fust a
Miauz uoire certes en
Romenie
Plus diroi que ie ne croi mie qu  ele le ueille amer ia mes
Semblant espoir en fera mes s  i poait uoler iusqu  au nues ou si haut leuer ses ueües qu  il peüst d  ileuc sanz choair touz les fez des homes uoair et s  apensast tout par loisir si faudroit il bien a choisir en quel perill il est cheüz s  il n  a touz les baraz ueüz por soi garantir et tenser don fame se set porpenser S  il dort puis en sa compaignie trop met en grant perill sa uie uoire en uaillant et en dormant se doit il douter trop formant qu  el nou face por soi uanchier enpoisoner ou detranchier ou mener uie enlangoree par cautele desesperee ou qu  el ne pent de s  en foïr s  el n  en peut autrement ioïr
Fame ne prise honor ne honte quant riens en la teste li monte qu  il est ueritez sanz doutance qu  en fame n  a point de sciance
uers quan qu  el het et quan qu  el aime
ualerius neïs la claime hardie et artificieuse et trop a nuire estudieuse
Conpainz cist fos uilains ialous don la char soit liuree a lous qui si de ialousie s  ample con ci uos ai mis en example et se fet seigneur de sa fame qui ne redoit pas estre dame mes sa pareille et sa compaigne si con la loi les acompaigne et il redoit ses compainz estre sanz soi fere seigneur ne mestre quant tex tormenz li appareille et ne la tient conme pareille ainz la fet uiure en tel mesese cuidez uos qu  il ne li desplese et que l  amor entr  eus ne faille que qu  ele die Oïl sanz faille ia de sa fame n  iert amez qui sires ueust estre clamez car il couient amors morir quant amant ueulent seignorir
Amor ne peut durer ne uiure s  el n  est en queur franc et deliure
Por ce reuoit l  en ensement de touz ceus qui prumierement par amors amer s  entreseulent quant puis espouser s  entreueulent enuiz peut entr  eus auenir que ia s  i puisse amors tenir car cil quant par amors amoit seriant a cele se clamoit qui sa mestresse soloit estre or se claime seigneur et mestre seur li que sa dame ot clamee quant ele iert par amors amee
Amee
uoire
En quel maniere
En tele que se sanz priere li conmandast
Amis sailliez ou
Ceste chose me bailliez tantost li baillast sanz faillir et saillist s  el mandast saillir
uoire neïs que qu  el deïst saillet il por qu  el le ueïst car tout auoit mis son desir en fere li tout son plesir
Mes quant sunt puis entrespousé si con ci raconté uous é lors est tornee la roële si que cil qui seut seruir cele conmande que cele le serue ausinc con s  ele fust sa serue et la tient courte et li conmande que de ses fez conte li rande et sa dame ainceis l  apela
Anuiz meurt qui apris ne l  a
Lors se tient cele a mal baillie quant se uoit ainsinc assaillie du meilleur du plus esproué qu  el ait en cest monde troué qui si la ueust contrarier
Ne se set mes en cui fier quant sus son col son mestre esgarde don onques mes ne se prist garde
Malement est changié li uers or li uient li geus si diuers si felons et si estrangiez quant cil li a les dez changiez qu  el ne peut ne n  ose ioer
Conment s  en peut ele loer S  el n  obeïst cil se corrouce et la ledange et cele grouce eztes les uos en ire mis et tantost par l  ire anemis
Por ce compaignz li ancien sanz seruitute et sanz lien pesiblement sanz uilanie s  entreportoient compaignie n  il ne donassent pas franchise por l  or d 
Arrabe ne de
Frise car qui tout l  or en uoudroit prendre ne la porroit il pas bien uendre N  estoit lors nul pelerinage n  issoit nus hors de son riuage por cerchier estrange contree n  onques n  auoit la mer passee
Iason qui primes la passa quant les nauies compassa por la toison d  or aler querre
Bien cuida estre pris de guerre
Neptunus quant les uit nagier
Triton redut uis enragier et
Dorys et toutes ses filles
Por les merueilleuses semilles cuidierent tuit estre trahi tant furent forment esbaï des nés qui par la mer uoloient si con li marinier uouloient
Mes li prumier don ie uos conte ne sauoient que nagier monte
Trestout trouoient en leur terre quan que leur sembloit bon a querre riche estoient tuit egaument et s  entramoient loiaument
Ausinc pesiblement uiuoient car naturelment s  entramoient les simples genz de bone uie
Lors iert amor sanz symonie l  un ne demandoit riens à l  autre quant
Baraz uint lance sus fautre et
Pechiez et
Male
Auenture qui n  ont de
Soffisance cure
Orgueill qui desdaigne pareill uint auec o grant apareill et
Couoitise et
Auarice
Enuie et tuit li autre uice si firent saillir
Poureté d  enfer ou tant auoit esté que nus de li riens ne sauoit n  onques en terre esté n  auoit
Mar fust ele si tot uenue car mout i ot pesme uenue
Poureté qui point d  ese n  a
Larrecin son fil amena qui s  en uet au gibet le cours por fere a sa mere secours et s  i fet aucune foiz pendre que sa mere nou peut defendre
Non peut ses peres
Queurs
Failliz qui de deul en rest maubailliz neïs damoisele
Lauerne qui les larrons guie et gouerne c  est des larrecins la deesse qui les pechiez de nuit espesse et les baraz de nues cueuure qu  il n  aperent dehors par euure iusqu  a tant qu  il i sunt troué et pris en la fin tuit proué n  a pas tant de misericorde quant l  en li met ou col la corde que ia l  en ueulle garantir tant se sache bien repantir
Tantost cil doulereus maufé de forsenerie eschaufé de deul de corrouz et d  enuie quant uirent gent mener tel uie s  escourserent par toutes terres semant descorz contenz et guerres mesdiz rancunes et haïnes par corrouz et par attaïnes et por ce qu  il orent or chier la terre firent escorchier et li sachierent des entrailles ses ancienes repoustailles metauz et pierres precieuses don genz deuindrent anuieuses car
Auarice et
Couoitise ont es queurs des homes assise la grant ardeur d  auoir aquerre L  une l  aquiert l  autre l  enserre ne ia mes la lasse chetiue nou despendra ior qu  ele uiue ainz en fera mestres tuteurs ses airs ou ses executeurs s  il ne l  en meschiet entrement
Et s  elle en uet a dampnement ne cuit que ia nus d  aus la pleingne mes s  el a bien fet si le preigne
Tantost con par ceste mesniee fu la gent maumise et fesniee la prumiere uie lessierent de maufere puis ne cessierent car faus et tricheür deuindrent
Aus proprietez lors se tindrent la terre meïsmes partirent et au partir bounes i firent
Et quant leur bounes i metoient mainte foiz s  entrecombatoient et se tolirent ce qu  il porent li plus forz les plus granz parz orent
Et quant en leur porchaz coroient li pereceus qui demoroient s  en entroient en leur cauernes et leur enbloient leur espernes
Lors conuint que l  en esgardast aucun qui les loiges gardast et qui les maufeteurs preïst et droit aus pleintiz en feïst ne nus ne l  osast contredire
Lors s  asenblerent por eslire
Un grant uilain entr  eus eslurent le plus ossu de quan qu  il furent le plus corsu et le greigneur si le firent prince et seigneur
Cil iura que droit leur tendroit et que leur loiges deffendroit se chascuns endroit soi li liure des biens don il se puisse uiure
Ainsinc l  ont entr  eus acordé con cil l  a dit et recordé
Cil tint grant piece cel office
Li robeor plein de malice s  asemblerent quant seul le uirent et par maintes foiz le batirent quant les biens uenoient enbler
Lors restut le pueple assenbler et chascun endroit soi taillier por serianz au prince baillier
Conmunement lors se taillierent treüz et rentes li baillierent et donerent granz tenemenz de la uint li conmencemenz aus rois aus princes terriens selonc l  escrit des anciens car par l  escrit que nous auons les fez des anciens sauons si les en deuon mercier et loer et regracier
Lors amasserent les tresors d  argent des pierres et des ors D  or et d  argent por ce qu  il ierent trestable et precieus forgierent uesselementes et monoies fermauz aneaus noiaus corroies du fer dur forgierent leur armes cousteaus espees et iusarmes et glaiues et cotes ferrees por fere a leur uoisins mellees
Lors firent tourz et roilleïz et murs de quarreaus tailleïz chasteaus fermerent et citez et firent granz palés litez cil qui les tresors assembloient car trestuit de poor trembloient por les richeces assemblees ou qu  eus ne leur fussent enblees ou par quex que forces tolues
Bien furent leur doleurs creües au chetis de maués eür c  onq puis ne furent asseür que ce qui conmun iert deuant conme le soleill et le uant par couoitise aproprierent quant aus richeces se lierent qu  ore en a bien uns plus que .xx. onques ce de bon queur ne uint
Sanz faille des uilains gloutons ne donasse ie .ii. boutons conbien que bon queurs leur fausist de tel faute ne me chausist bien s  entramassent ou haïssent ou leur amor s  entreuendissent
Mes c  est grant deus et grant domages quant ces dames aus clers uisages ces ioliues ces renuoisiees par cui doiuent estre proisiees leaus amors et deffendues sunt a si grant uilté uendues
Trop est lede chose a entendre que noble cors se puisse uendre
Mes conment que la chose praingne gart li uallez qu  il ne se faigne d  arz et de sciences aprendre por garantir et por deffendre se mestiers est lui et s  amie si qu  el nou desguerpisse mie
Ce peut mout uallet esleuer et si nou peut de riens greuer
Emprés li redoit souuenir de cest mien conseill retenir s  il a s  amie ou ienne ou uielle et set et pense qu  ele uielle autre ami querre ou a ia quis des a querre ne des aquis ne la doit blamer ne reprendre mes amiablement reprendre sanz reprandre et sanz ledangier
Oncor por li mains estrangier s  il la trouoit neïs en l  euure gart que son oill cele part n  euure
Senblant doit fere d  estre auugles ou plus simples que n  est uns bugles si qu  el cuide trestout de uoir qu  il n  en puist riens aperceuoir
Et se nus li enuoie lestre il ne se doit pas entremestre du lire ne du reuerchier ne de leur secrez encerchier
Ne ia n  ait queur entalenté d  aler contre sa uolenté mes que bien soit ele uenue quant el uendra de quelque rue et raille quel part qu  el uorra si con ses uolairs li torra qu  el n  a cure d  estre tenue
Si ueull qu  il soit chose seüe ce que ci aprés uos ueill dire en liure le deuroit l  en lire qui de fame ueust auoir grace mete la touriorz en espace ia mes en regle ne la tiegne ainz aille a son uolair et uiegne car cil qui la ueust retenir qu  el ne puisse aler ne uenir soit sa moillier ou soit sa drue tantost en a l  amor perdue
Ne ia riens contre li ne croie por certeineté qu  il en oie mes bien die a ceus ou a celes qui l  en aporteront noueles que du dire folie firent qu  onc si preude fame ne uirent touriorz a bien fet sanz recroire por ce ne la doit nus mescroire
Ia ses uices ne li reproche ne ne la bate ne ne toche car cil qui ueust sa fame batre por soi mieuz en s  amour enbatre quant la ueust aprés rapesier c  est cil qui por apriuesier bat son chat et puis le rapele por le lier en sa cordele mes se li chaz s  en peut saillir bien peut cil au prendre faillir
Mes s  ele le bat ou ledange gart cil que son queur ne se change
Se batre ou ledangier se uoit neïs se cele le deuoit tout uif aus ongles detrenchier ne se doit il pas reuenchier ainz l  en doit mercier et dire qu  il uodroit bien en tel martire uiure touz tens por qu  il seüst que ses seruises li pleüst uoire ainz neïs tout a deliure plus lors morir que sanz lui uiure
Et s  il auient que il la fiere por ce qu  el li semble trop fiere et qu  ele l  a trop corroucié tant a forment uers lui groucié ou le ueust espoir menacier tantost por sa pez porchacier gart que le geu d  amors li face ainz qu  el se parte de la place meesmement li poures hom car le poure a poi d  acheson porroit ele tantost lessier s  el nou uoiet uers li plessier
Poures doit amer sagement et doit souffrir mout hunblement sanz senblant de corrouz ne d  ire quanc qu  il li uoit ou fere ou dire meesmement plus que li riches qui ne donroit espoir .ii. chiches en son orgueill n  en son dangier si la porroit bien ledangier
Et s  il est tex qu  il ne ueust mie leauté porter a s  amie si ne la uodroit il pas perdre mes a autre se ueust aherdre s  il ueut a s  amie nouele doner queuurechief ou toële chapel anel fermaill ceinture ou iouel de quelque feture gart que l  autre ne les connoisse car trop auroit au queur angoisse quant el les li uerroit porter riens ne l  en porroit conforter et gart que uenir ne la face en icele meïsmes place ou uenoit a lui la prumiere qui de uenir est coustumiere car s  el i uient por qu  el la truisse n  est riens qui conseill mestre i puisse car nus uieuz sangliers hericiez quant des chiens est bien aticiez n  est si cruieus ne lionesse si triste ne si felonesse quant li uenierre qui l  assaut li renforce en ce point l  assaut quant ele alete ses cheaus ne nus serpanz si desleaus quant l  en li marche sus la queue qui du marcher pas ne se ieue conme est fame quant ele treuue o son ami s  amie neuue el giete par tout feu et flame preste de perdre cors et ame
Et s  el n  a pas prise prouee d  eus .ii. ensemble la couee mes bien en chiet en ialousie qu  el set ou cuide estre acoupie conment qu  il aut ou sache ou croie gart soi cil que ia ne recroie de li nier tout pleinemant ce qu  ele set certainemant et ne soit pas lenz de iurer
Tantost li reface endurer en la place le ieu d  amors lors iert quites de ses clamors
Et se tant l  assaut et angoisse qu  il conuient qu  il li reconnoisse qu  il ne s  en set espoir deffendre a ce doit lores s  il peut tendre qu  il li face a force entendant qu  il le fist seur soi deffendant car cele si cort le tenoit et si malement le menoit c  onques eschaper ne li pot iusqu  il orent fet ce tripot n  onc ne li auint foiz fors cete
Lors iurt et fiance et promete que ia mes ne li auendra si leaument se contendra que s  el en ot ia mes parole bien ueust qu  el le tust ou affole car mieuz uodroit qu  el fust noiee la desleaus la renoiee qu  il ia mes en place uenist ou cele en tel point le tenist car s  il auient qu  ele le mant n  ira mes a son mandemant n  il ne sofferra qu  ele uiegne s  il peut en leu ou el le tiegne
Lors doit cele estrait enbracier besier blandir et solacier et crier merci du meffet puis qu  il ne sera ia mes fet qu  il est en uroie repentance prest de fere en tel penitance con cele enioindre li saura puis que pardoné li aura
Lors face d  amors la besoigne s  il ueust que ele li pardoigne
Et gart que de li ne se uante qu  ele en porroit estre dolante
Si se sunt maint uanté de maintes par paroles fauses et faintes dom les cors auoir ne poaient les nons a grant tort diffamaient
Mes a ceus sunt bien queurs faillanz ne sunt pas cortois ne uaillanz
uanterie est trop uilains uices qui s  en uante il fet trop que nices car ia soit ce que fet l  eüssent toutes uois celer le deüssent
Amors ueut celer ses ioiaus se n  est a compeignons loiaus qui les ueillent tere et celer la les peut l  en bien reueler
Et s  ele chiet en maladie droiz est s  il peut qu  il s  estudie en estre li mout seruiables por estre enprés plus agreables
Gart que nus anuiz ne le tiegne de la maladie logntiegne lez li le uoie demorant et la doit besier en plorant et se doit uoer s  il est sages en mainz loingtiens pelerinages mes que cele les uous entende
uiande pas ne li deffende chose amere ne li doit tendre ne riens qui ne soit douz et tendre
Si li doit faindre noueaus songes touz farsiz de plesanz mençonges que quant uient au soir qu  il se couche touz seus en sa chambre en sa couche auis li est quant il someille car poi i dort et mout i ueille qu  i l  ait entre ses braz tenue trestoute nuit trestoute nue par solaz et par druerie toute seine et toute guerie et par iour en leus delitables tex fables li cont ou semblables
Or uos ai iusque ci chanté par maladie et par santé conment cil doit fames seruir qui ueust leur grace deseruir et leur amor continuer qui de legier se ueust muer qui ne uodroit par grant entante fere quan que leur atalante car ia fame tant ne saura ne ia si ferme queur n  aura ne si leaul ne si meür que ia puist hom estre asseür de li tenir por nulle paine ne plus que s  il tenoit en
Saine une anguile par mi la queue qu  il n  a poair qu  el ne s  esqueue si qu  el iert tantost eschapee ia si fort ne l  auroit hapee N  est donc bien priuee tel beste qui de foïr est touriorz preste tant est de diuerse muance que nus n  i doit auoir fiance
Si nou di ge pas por les bones qui seur uertuz fondent leur bones dom oncor n  ai nules trouees tant les aie bien esprouees
Neis
Salemon nes pot trouer tant les seüst bien esprouer car il meïsmes bien afferme qu  onques fame ne troua ferme
Et se du querre uos penez s  ous la trouez si la prenez s  aurez lors amie a eslite qui sera uostre toute quite S  el n  a poair de tant tracier qu  el se puisse ailleurs porchacier ou s  el ne treuue requerant tel fame a
Chasteé se rant
Mes oncor ueill un brief mot dire ainz que ie lesse la matire
Briefment de toutes les puceles quex qu  el saient ledes ou beles dom cil ueust les amors garder cest mien conmant doit regarder de cestui touriorz li souuiegne et por mout precieus le tiegne qu  il doint a toutes a entendre qu  il ne se peut uers eus deffendre tant est esbahiz et seurpris de leur biautez et de leur pris
Car il n  est fame tant soit bone uielle ienne mondaine ou none ne si religieuse dame tant soit chaste de cors ne d  ame se l  en ua sa biauté loant qui ne se delit en oant
Conbien qu  el soit lede clamee iurt qu  el est plus bele que fee et le face seürement qu  el l  en croira legierement car chascune cuide de sai que tant ait biauté bien le sai conbien qu  el soit lede prouee que bien est digne d  estre amee
Ainsinc a garder leur amies sanz reprendre de leur folies doiuent tuit estre diligent li biauz uallet li preuz li gent
Fames n  ont cure de chasti ainz ont si leur engin basti qu  il leur est uis qu  il n  ont mestier d  estre aprises de leur mestier ne nus s  il ne leur ueust desplere ne deslot riens qu  eus ueillent fere
Si con li chaz set par nature la science de surgeüre ne n  en peut estre destournez qu  il est o tel sen touriorz nez n  onques n  en fu mis a escole ausinc set fame tant est fole par son naturel iuigement de quan qu  el fet outreement soit bien soit maus soit torz ou droiz ou de tout quan que uos uoudroiz qu  el ne fet chose qu  el ne doie si het quiconques la chastoie n  el ne tient pas ce sen de mestre ainz l  a des lors qu  ele pot nestre si n  en peut estre destornee qu  el est o tel sen touriorz nee que qui chastier la uorroit ia mes de s  amor ne iorroit
Ausinc compainz de uostre rose qui tant est precieuse chose que n  en prendriez nul auoir se uos la poïez auoir quant uos en serez en sesine si conme esperance deuine et uostre ioie aurez pleniere si la gardez en tel maniere con l  en doit garder tel florete
Lors si iorrez de l  amorete a cui nul autre ne comper uos ne troueriez son per espoir en .xiiii. citez
Certes fis ie c  est ueritez non ou monde g  en sui seürs tant est et fu bon ses eürs
Ainsinc
Amis m  a conforté en cui conseill grant confort é et m  est auis au mains de fet qu  il set plus que
Reson ne fet
Mes ainceis qu  il eüst finee sa reson qui forment m  agree
Douz
Penser
Douz
Parler reuindrent qui pres de moi des lors se tindrent n  onc puis guieres ne me lessierent mes
Douz
Regart pas n  amenerent
Nes blasmé pas quant lessié l  orent car bien sai qu  amener nou porent
Congié preign et m  en part atant
Ausinc con touz seus esbatant m  en aloi contreual la pree d  erbe et de fleurs enluminee escoutant ces douz oiselez qui chantent ces sons nouelez
Touz les biens au queur me fesoient leur douz chanz qui tant me plesoient
Mes d  une chose
Amis me grieue qu  il m  a conmandé que i  eschieue le chastel et que ie m  en tour ne ne m  aille ioer entour ne sai se tenir m  en porré car touriorz aler i uorré
Lors enprés cele departie eschiuant la destre partie uers la senestre m  achemin por querre le plus brief chemin
uolentiers ce chemin querroie s  il iert trouez ie m  i ferroie de plein eslés sanz contredit se plus forz nou me contredit por
Bel
Aquell de prison trere le franc le douz le debonere
Des que g  i uerré le chastel plus foible qu  un ratiz gastel et les portes seront ouertes ne nus nou me deffendra certes i  auré bien le deable ou uentre se nou preign et se ie n  i entre
Lors sera
Bel
Acueill deliures n  en prendroie .c. mile liures ce uos puis por uoir affichier s  en ce chemin me puis fichier
Touteuois du chastel m  esloign mes ce ne fu pas mout tres loign
Iouste une clere fontenele pensant a la rose nouele en un biau leu trop delitable dame puissant et honorable gente de cors bele de forme ui ombroier desouz un horme et son ami deiouste lui
Ne sai pas le non de celui mes la dame auoit non
Richece que mout estoit de grant noblece D  un senteret gardoit l  entree mes el n  iert pas dedanz entree
Des que les ui uers eus m  enclin saluai les le chief enclin et il assez tost mon salu m  ont rendu qui poi m  a ualu
Ie leur demandé touteuoie a
Trop
Doner la droite uoie
Richece qui parla prumiere me dist par parole un poi fiere
uoaiz ci le chemin ie le gart
Ha dame que
Dex uos regart
Dom uos pri mes qu  il ne uos poise que m  otriez que par ci uoise au chastel de noueau fondé que
Ialousie a la fondé
uassaus ce ne sera pas ores de riens ne uos connois oncores
uos n  iestes pas bien ariuez puis que uos n  iestes mes priuez
Non pas espoir iusqu  a .x. anz ne seroiz uos par moi mis anz
Nus n  i entre s  il n  est des miens tant soit de
Paris ne d 
Esmiens G  i lés bien mes amis aler queroler dancier et baler s  i ont un poi de plesant uie dom nus sages hom n  a emuie
La sunt serui d  enuoiseries de tresches et d  espingueries et de tabours et de uïeles et de rotruanges noueles de geus de dez d  eschés de tables et d  outrageus més delitables
La uont uallez et damoiseles conioinz par uielles makereles cerchant prez et iardins et gauz plus renuoisiez que papegauz puis reuont entr  eus aus estuues et se baignent ensenble en cuues qu  il ont es chambres toutes prestes les chapelez de fleurs es testes en l  ostel de
Fole
Largece qui si les apouroie et blece que puis pueent anuiz guerir tant leur set chier uendre et merir son seruise et son hostelage qu  el en prent si cruel paage qu  il leur couient leur terres uendre ainz que tout le li puissent rendre
Ges i conuoi a mout grant ioie mes
Poureté les raconuoie froide tremblant trestoute nue I  ai l  antree et el a l  essue
Ia puis d  aus ne m  entremetré tant saient sage ne letré lors si peuent aler billier qu  il sunt au desrenier millier
Ie ne di pas se tant fesoient que puis uers moi se rapesoient mes fort chose a fere seroit toutes les foiz qu  il leur pleroit ie ne seroie ia si lasse c  oncor ne les i ramenasse
Mes sachiez que plus s  en repantent en la fin cil qui plus le hantent n  il ne m  osent uoair de honte
Par poi que chascuns ne s  effronte tant se corrocent et s  engressent si les lés por ce qu  il me lessent
Si uos promet bien sanz mentir qu  a tart uendroiz au repentir se uos ia les piez i metez
Nus hours quant il est bien betez n  est si chetis ne si alez con uos serez s  ouz i alez
Se
Poureté uos peut baillier el uos fera tant baaillier seur un poi de chaume ou de fain qu  el uos lera morir de
Fain qui fut iadis sa chamberiere et la serui de tel maniere que
Poureté por son seruise dom
Fain iert ardanz et esprise li enseigna toute malice et la fist mestresse et norrice
Larrecin le ualleton let
Ceste l  aleta de son let n  ost autre boulie a lui pestre
Et se sauoir uolez son estre qui n  est ne souples ne terreus
Fain demeure en un champ perreus ou ne croit blé buisson ne broce cil chanz est en la fin d 
Escoce si froiz que por neant fust marbres
Fain qui n  i uoit ne blez ne arbres les herbes en arache pures aus tranchanz ongles aus denz dures mes mout les treuue cleres nees por les pierres espés semees
Et se la uoloie descriure tost en porroie estre deliure
Longue est et megre  lasse et uaine  grant soffroite a de pain d  auaine  les cheueus a touz hericiez  les euz crués en parfont gliciez  uis pale et baulieures sechees  ioes de roïlle entechees  par sa piau dure  qui uorroit  ses entrailles uoair porroit .
Les os par les illiers li saillent  ou trestoutes humeurs defaillent  n  el n  a  ce semble  point du uentre fors le leu  qui si parfont entre que touz li piz a la meschine pent a la claie de l  eschine .
Ses doiz li a creüz mesgrece  des genouz li pert la rondece  talons a hauz  aguz  paranz  n  apert qu  il ait point de char anz  tant la tient meigrece et compresse .
La planteüreuse deesse 
Cerés  qui fet les blez uenir  ne set la le chemin tenir  ne cil qui ses dagrons auoie 
Tritholemus  n  i set la uoie .
Destinees les en esloignent  qui n  ont cure que s  entreioingnent la deesse planteüreuse et
Fain  la lasse doulereuse .
Mes assez tost uos i menra
Poureté  quant el uos tenra  se cele part aler uolez  por estre oiseus con uos solez  car a
Poureté touteuoie torne l  en bien par autre uoie que par cele que ie ci garde  car par uie oiseuse et fetarde peut l  en a
Poureté uenir .
Et s  il uos plesoit a tenir cele uoie que i  ai ci dite uers
Poureté lasse et despite por le fort chastel assaillir  bien porrez au prendre faillir .
Mes de
Fain cuit estre certaine qu  el uos iert uoisine et prochaine  car
Poureté set le chemin mieuz par queur que par parchemin .
Si sachiez que
Fain la chetiue est oncore si ententiue enuers sa dame et si cortoise ( si ne l  aime el point ne ne proise  s  est ele par lui soustenue  conbien qu  ele soit lasse et nue ) qu  el la uient toute ior uoair et se uet auec li soair et la tient au bec et la bese par desconfort et par mesese  puis prent
Larrecin par l  oreille  quant le uoit dormir  et l  esueille  et par destrece a lui s  encline  si le conseille et endoctrine conment il les doit procurer  conbien qu  il leur doie durer .
Et
Queur
Failliz a eus s  acorde  qui songe touteuois la corde qui li fet hericier et tendre tout le poil qu  il ne uoie pendre
Larrecin son fill  le tremblant  se l  en le peut baillier emblant .
Mes ia par ci n  i entrerez  ailleurs uostre chemin querrez  car ne m  auez pas tant seruie que m  amor aiez deseruie . -
Dame  par
Dieu  se ie peüsse  uolentiers uostre grace eüsse .
Des que lors ou sentier entrasse 
Bel
Acueil de prison ostasse  qui leanz est enprisonez .
Cest don  s  i uos plest  me donez . -
Bien uos ai  dist ele  entendu  et sai que n  auez pas uendu tout uostre bois  gros et menu  un fou en auez retenu  car sanz fou ne peut nus hom uiure tant con il ueille
Amors ensiure  si cuident il estre mout sage tant con il uiuent en tel rage .
uiuent  certes non font  ainz meurent tant con en tel torment demeurent  qu  en ne doit pas apeler uie tel rage ne tel desuerie .
Bien le uos sot
Reson noter  mes ne uos pot desassoter .
Sachiez  quant uos ne la creüstes  crueusement uos deceüstes  uoire ainz que
Reson i uenist  n  estoit il riens qui uos tenist n  onques puis riens ne me prisastes des lors que par amors amastes  qu  amant ne me ueulent prisier  ainz s  efforcent d  apetisier mes biens quant ie les leur depart  et les regietent d  autre part .
Ou deables porroit l  en prendre quan qu  uns amanz uorroit despendre 
Fuiez de ci  lessiez m  ester . 
Ie  qui n  i puis riens conquester  d  ileuc me parti sanz demeure .
La bele o son ami demeure  qui bien riert uestuz et parez .
Pensis m  en uois et esgarez par le iardin delicieus  qui tant iert biaus et precieus con uos auez deuant oï .
Mes de ce mout pou m  esioï  qu  ailleur ai mis tout mon pensé .
En touz tens  en touz leus pensé en quel maniere sanz faintise ie feroie mieuz mon seruise  car mout uolentiers le feïsse si que de riens n  i mespreïsse  car n  en creüst de riens mes pris  se g  i eüsse point mespris .
Mout se tint mes queurs et ueilla a ce qu 
Amis me conseilla .
Male
Bouche adés honoroie en touz les leus ou iou trouoie  de touz mes autres anemis honorer forment m  entremis et de mon poair les serui .
Ne sai se leur gré deserui  mes trop me tenoie por pris dom ie n  osoie le porpris aprochier si con ie soloie  car touriorz aler i uoloie .
Si fis ainsinc ma penitance lonc tens a tele consciance conme
Dex set  car ie fesoie une chose et autre pensoie .
Ainsinc m  entencion double oi  n  onc mes nul ior ne la doubloi .
Traïson me couint tracier por ma besoigne porchacier  onc traïstres n  auoie esté  n  oncor ne m  en a nus resté .
Quant
Amors m  ot bien esproué et uit qu  il m  ot leal troué  de tel leauté touteuoie conme uer lui porter deuoie  si s  aparut  et sus le chief  en sorriant de mon meschief  me mist sa main et demanda se i  ai fet quan qu  il conmenda  conment il m  est et qu  il me semble de la rose qui mon queur enble .
Si sauoit il bien tout mon fet  car
Dex set tout quan que hon fet . 
Sont fet  dist il  tout li conmant que ie aus fins amanz conmant  qu  ailleurs nes ueill ie departir  n  il n  en doiuent ia departir  -
Ne sai  sire  mes fez les ai au plus leaument que ie sai . -
uoire  mes trop par iés muables .
Tes queurs n  est mie bien estables  ainz est malement pleins de doute  bien en sai la uerité toute . L  autre ior lessier me uossis  par poi que tu ne me tossis mon homage  et feïs d 
Oiseuse et de moi pleinte doulereuse  et redisoies d 
Esperance qu  el n  iert pas certaine en sciance  et por fos neïs te tenoies don en mon seruise uenoies  et t  acordoies a
Reson . N  estoies tu pas mauués hon  -
Sire  merci .
Confés en fui  si sauez que pas ne m  en fui  et fis mon lés  bien m  en souuient  si conme fere le conuient a ceus qui sunt en uostre homage .
Ne m  en tint pas sanz faille a sage  ainz m  an reprist mout malement et me sarmona longuement  qui bien cuida par preeschier uostre seruise enpeeschier 
Reson  quant a moi fu uenue  si ne l  en ai ie pas creüe  tant i seüst metre s  entante  mes  sanz faille  que ie ne mante  douter m  en fist  plus n  i a  mes
Reson ne m  esmoura ia mes a chose qui contre uos aille ne contre autre  qui guieres uaille  se
Dex plest  que qu  il m  en auiegne  tant con mes queurs a uos se tiegne  qui bien s  i tendra  ce sachiez  s  il ne m  est du cors arrachiez .
Forment neïs mau gré m  an sai de tant c  onques le me pansai et qu  audience li doné  si pri qu  il me soit pardoné  car ie por ma uie amander  si con uos plut a conmander  ueill  sanz ia mes
Reson ansiure  en uostre loi morir et uiure . N  est riens qui de mon queur l  efface  ne ia  por chose que ie face 
Atropos mourir ne me doigne fors en fesant uostre besoigne  ainz me praigne en meïsmes l  euure don
uenus plus uolentiers euure  car nus n  a  ce ne dout ie point  tant de delit conme an ce point  et cil qui plorer me deuront  quant ainsint mort m  aperceuront  puissent dire  “
Biaus douz amis  tu qui t  iés en ce point la mis  or est il uoirs  sanz point de fable  bien iert ceste mort conuenable a la uie que tu menoies quant l  ame auec ce cors tenoies . -
Par mon chief  or diz tu que sages .
Or uoi ie bien que mes homages est en toi mout bien anploiez .
Tu n  iés pas des faus renoiez  des larrons qui le me renoient quant il ont fet ce qu il queroient .
Mout est enterins tes corages  ta nef uendra  quant si bien nages  a bon port  et iou te pardon plus par priere que par don  car ie n  en ueill argent ne or .
Mes  en leu de
Confiteor  ueill  ainz que tu uers moi t  acordes  que touz mes conmanz me recordes  car .x. en tendra tes romanz entre deffenses et conmanz  et se bien retenuz les as  tu n  as pas gité anbesas .
Di les . -
uolentiers .
uilanie doi foïr  et que ne mesdie  saluz doi tost doner et rendre  a dire ordure ne doi tendre  a toutes fames honorer m  esteut en touz tens laborer  orgueill fuie  cointes me tiegne  iolif et renuoisiez deuiegne  a larges estre m  abandoigne  en un seul leu tout mon queur doigne . -
Par foi  tu sez bien ta leçon  ie n  en sui mes en soupeçon .
Conmant t  est il  - A douleur uif  pres que ie n  é pas le queur uif . - N  as tu mes .iii. conforz  -
Nenin .
Douz
Regarz faut  qui le uenin me seust oster de ma douleur par sa tres doucereuse ouleur .
Tuit troi s  en foïrent  mes d  eus m  en sunt arriers uenu les .ii. - N  as tu
Esperance  - Oïl  sire .
Cele ne me let desconfire  car lonc tens est enprés tenue
Esperance une foiz creüe . -
Bel
Acueill  qu  est il deuenuz  -
Il est en prison retenuz  li frans  le douz  que tant amoie . -
Or ne te chaut  or ne t  esmoie  c  oncor l  auras plus  par mes euz  a ton uoloir que tu ne seuz .
Des que tu serz si loiaument  mes genz ueill mander erraument por le fort chastel assegier .
Li baron sunt fort et legier  ainz que nous partons mes du siege  ert
Bel
Acueill mis hors de piege . 
Li dex d 
Amors  sanz terme metre de leu ne de tens en sa letre  toute sa baronie mande  les uns prie  aus autres conmande qu  il uiegnent a son parlemant .
Tuit sunt uenu sanz contremant  presz d  acomplir ce qu  il uorra selonc ce que chascuns porra .
Briefment les nomeré sanz ordre por plus tost a ma rime mordre .
Dame
Oiseuse  la iardiniere  i uint o la plus grant baniere 
Noblece de
Queur et
Richece 
Franchise 
Pitiez et
Largece 
Hardement 
Honor 
Cortoisie 
Deliz 
Simplece et
Compaignie 
Seürté 
Deduiz et
Leesce 
Ioliuetez 
Biauté 
Iennece 
Humilitez et
Pacience 
Bien
Celer 
Contreinte
Atenence  qui
Fausemblant o lui ameine  san lui i uenist el a peine .
Cist i sunt o toute leur gent  chascuns d  eus ot mout le queur gent  ne mes
Atenance
Contreinte et
Faus
Semblant a chiere fainte  quel que semblant qu  il dehors facent 
Barat en leur pensee enbracent .
Baraz engendra
Faus
Semblant  qui ua les queurs des genz emblant  sa mere ot non
Ypocrisie  la larronesse  la honie .
Ceste l  aleta et norri  l  ort ypocrite au queur porri  qui traïst mainte region par habit de religion .
Quant li dex d 
Amors l  a ueü  tout le queur en ot esmeü . 
Qu  est ce  dist il  ai ie songié 
Di 
Faus
Semblant  par cui congié iés tu uenu en ma presance  
Atant saut
Contrainte
Atenance  si prist
Faus
Semblant par la main  
Sire  dist el  o moi l  amain  si uos pri qu  il ne uos desplese .
Mainte honor m  a fet  et mainte ese  cist me soutient  cist me conforte . S  il ne fust  de fain fusse morte  si m  en deuriez mains blamer .
Tout ne ueulle il les genz amer  s  ai ie mestier qu  il soit amez et preudon et sainz hon clamez .
Mes amis est  et ie s  amie  si uient o moi par compaignie . -
Or soit   dist il .
Adonc parole a touz une brieue parole  
Por
Ialousie desconfire  qui noz amanz met a martire  uos ai  dist il  ci fet uenir  qui contre moi bee a tenir ce fort chastel qu  el a drecié  don i  ai griefment le queur blecié .
Tant l  a fet fierement horder  mout i conuendra behorder ainz que par nous puisse estre pris .
Si sui dolanz et entrepris de
Bel
Acueill qu  el i a mis  qui tant auanceit noz amis . S  il n  en ist  ie suis maubailliz  puis que
Tibullus m  est failliz  qui connoisset si bien mes teiches  por cui mort ie brisai mes fleiches  quassai mes ars  et mes cuiriees traïnai toutes desciriees  don tant oi d  angoisses et teles qu  a son tomblel mes lasses d  eles traïnai toutes derompues  tant les oi de deul debatues  por cui mort ma mere plora tant que pres qu  el ne s  acora . N  est nus qui pitié n  en preïst qui por lui plorer nous ueïst  en noz pleurs n  ot ne frains ne brides .
Gallus 
Catillus et
Ouides  qui bien sorent d  amors trestier  nous reüssent or bien mestier  mes chascuns d  aus gist morz porriz .
uez ci
Guillaume de
Lorriz  cui
Ialousie  sa contraire  fet tant d  angoisse et de deul traire qu  il est en perill de morir  se ie ne pens du secorir .
Cist m  en conseillast uolentiers con cil qui miens est touz entiers  et droiz fust  car por li meïsmes en ceste paine nous meïsmes de touz noz barons assembler por
Bel
Acueill toudre ou embler  mes il n  est pas  ce dit  si sages  si seroit ce mout grant domages se si leal seriant perdoie  con secourre li puisse ou doie  qu  il m  a si loialment serui qu  il a bien uers moi deserui que ie saille et que ie m  ator de rompre les murs et la tor et du fort chastel assoair a tout quan que i  ai de poair .
Et plus oncor me doit seruir  car por ma grace deseruir doit il conmancier le romant ou seront mis tuit mi conmant  et iusque la le fornira ou il a
Bel
Acueill dira  qui languist ore en la prison par douleur et par mesprison  “
Mout sui durement esmaiez que entroubliez ne m  aiez  si en ai deul et desconfort  ia mes n  iert riens qui me confort se ie per uostre bienueillance  car ie n  ai mes aillieurs fiance . ”
Ci se reposera
Guillaumes  cui li tombleaus soit pleins de baumes  d  encens  de mirre et d  aloé  tant m  a serui  tant m  a loé .
Puis uendra
Iohans
Chopinel  au cuer iolif  au cors inel  qui nestra seur
Laire a
Meün  qui a saoul et a geün me seruira toute sa uie  sanz auarice et sanz enuie  et sera si tres sages hon qu  il n  aura cure de
Reson  qui mes oignemenz het et blasme  qui plus flerent soëf que basme .
Et s  il auient  conment qu  il aille  qu  il en aucune chose faille ( car il n est pas hon qui ne peche  touriorz a chascuns quelque teche )  le queur uers moi tant aura fin que touriorz  au mains en la fin  quant en corpe se sentira  du forfet se repentira  ne me uoudra pas lors trichier .
Cist aura le romanz si chier qu  il le uoudra tout parfenir  se tens et leus l  en peut uenir  car quant
Guillaumes cessera 
Iehans le continuera  enprés sa mort  que ie ne mante  anz trespassez plus de .xl.  et dira por la mescheance  par poor de desesperance qu  il n  ait de
Bel
Acueill perdue la bienuoillance auant eüe  “
Et si l  ai ie perdue  espoir  a poi que ne m  en desespoir ”  et toutes les autres paroles  quex qu  els soient  sages ou foles  iusqu  a tant qu  il aura coillie seur la branche uert et foillie la tres bele rose uermeille et qu  il soit iorz et qu  il s  esueille .
Puis uodra si la chose espondre que riens ne s  i porra repondre .
Se cist conseill metre i peüssent  tantost conseillié m  en eüssent  mes par cestui ne peut or estre  ne par celui qui est a nestre  car il n  est mie ci presanz .
Si rest la chose si pesanz que certes  quant il sera nez  se ie n  i uiegn touz enpenez por lire li uostre sentance si tost con il istra d  enfance  ce uos os iurer et pleuir qu  il n  en porroit ia mes cheuir .
Et por ce que bien porroit estre que cil
Iehans qui est a nestre seroit  espoir  enpeeschiez  si seroit ce deaus et pechiez  et domages aus amoreus  qu  il fera mout de biens por eus  pri ie
Lucina  la deesse d  enfantemant  qu  el doint qu  il nesse sanz mal et sanz enconbrement si qu  il puit uiure longuement  et quant enprés a ce uendra que
Iupiter uif le tendra et qu  il deura estre abeurez  des ainz neïs qu  il soit seurez  des toneaus qu  il a toriorz doubles  don l  uns est clers  li autres troubles  li uns douz  li autres amers plus que n  est suie ne l  amers  et qu  il ou berceul sera mis  por ce qu  il iert tant mes amis ie l  afubleré de mes eles et li chanteré notes teles que  puis qu  il sera hors d  enfance  endoctrinez de ma sciance  si fleütera noz paroles par carrefors et par escoles selonc le langage de
France  par tout le regne  en audiance  que ia mes cil qui les orront des douz mauz d  amer ne morront  por qu  il le croient seulement  car tant en lira proprement que tretuit cil qui ont a uiure deuroient apeler ce liure le
Miroër aus
Amoreus  tant i uerront de bien por eu  mes que
Reson n  i sait creüe  la chetiue  la recreüe .
Por ce m  en ueill ci conseillier  car tuit estes mi conseillier  si uos cri merci  iointes paumes  que cist las doulereus
Guillaumes  qui si bien s  est uers moi portez  soit secouruz et confortez .
Et se por lui ne uos prioie  certes prier uos en deuroie au mains por
Iehan alegier  qu  il escriue plus de legier  que cest auantages li fetes ( car il nestra  i  en sui prophetes )  et por les autres qui uendront  qui deuotement entendront a mes conmendemanz ensuiure qu  il troueront escriz ou liure  si qu  il puissent de
Ialousie seurmonter l  engaigne et l  enuie et touz les chatiaus depecier qu  ele osera ia mes drecier .
Conseillez m  en 
Quel la feron 
Conment nostre ost ordeneron 
Par quel part mieuz leur porron nuire por plus tot leur chastel destruire  
Ainsinc
Amors a ceus parole qui bien reçurent sa parole .
Quant il ot sa reson fenie  conseilla soi la baronie .
En pluseurs sentences se mistrent  diuers diuerses choses distrent  mes puis diuers descorz s  acordent  au dieu d 
Amors l  acort recordent  
Sire  font il  acordé somes par l  acort de trestouz noz homes  fors de
Richece seulement  qui a iuré son serement que ia cest chastel n  aserra ne ia  ce dit  cop n  i ferra de dart  de lance ne de hache por home qui parler en sache  ne de nule autre arme qui soit  et nostre enprinse despisoit  et s  est de nostre ost departie  au mains quant a ceste partie  tant a ce uallet en despit  et por ce le blasme et despit c  onques  ce dit  cil ne l  ot chiere  por ce li fet ele tel chiere  si le het et herra des or puis qu  il ne ueust fere tresor  onc ne li fist autre forfet .
uez ci quan qu  il li a forfet  bien dit  sanz faille  qu  auant ier la requist d  entrer ou santier qui
Trop
Doner est apelez  et la flatoit ileuc delez  mes poures iert quant l  en pria  por ce l  entree li nia  n  oncor n  a pas puis tant ouré qu  un seul denier ait recouré qui quites demorez li soit  si con
Richece nous disoit .
Et quan ce nous ot recordé  sanz lui nous soumes acordé .
Si trouons en nostre acordance que
Faus
Semblant et
Attenance auec touz ceus de leur banieres assaudront la porte darrieres que
Male
Bouche tient en garde o ses
Normanz ( que maus feus arde  )  o eus
Cortoisie et
Largece  qui remoutreront leur proece contre la
uielle qui mestrie
Bel
Acueill par dure mestrie .
Emprés 
Deliz et
Bien
Celer iront por
Honte escerueler  seur lui leur ost assembleront et cele porte assegeront .
Contre
Poor ont ahurté
Hardement auec
Seürté  la seront o toute leur suite qui ne sot onques riens de fuite .
Franchise et
Pitié s  offerront contre
Dangier et l  aserront .
Donc iert l  ost ordenee assez  par ceus iert li chasteaus quassez  se chascuns i met bien s  entente  por quoi
uenus i soit presente  uostre mere  qui mout est sage  qu  ele set trop de cest usage  ne sanz li n  iert ce ia parfet ne par parole ne par fet  si fust bien que l  en la mandast  car la besoigne en amandast . -
Seigneur  ma mere la deesse  qui ma dame est et ma mestresse  n  est pas du tout a mon desir  n  en faz pas quan que ie desir  si seust ele mout bien acorre  quant il li plest  por moi secorre a mes besoignes acheuer .
Mes ne la ueill or pas greuer  ma mere est  si la creign d  enfance  ie li port mout grant reuerance  qu  enfes qui ne creint pere et mere ne peut estre qu  il nou compere .
Et ne porquant bien la saurons mander quant mestier en aurons . S  el fust ci pres  tost i uenist  que riens  ce croi  ne la tenist .
Ma mere est de mout grant proece  el a pris mainte forterece qui coutoit plus de mil besanz  ou ie ne fusse ia presanz  si le me metoit l  en asseure  mes ia n  i entrasse nule heure  ne ne me plust onques tel prise de forterece sanz moi prise  car il me semble  que qu  an die  que ce n  est fors marcheandie .
Qui achate un destrier .c. liures  pait les  si en sera deliures  n  en doit plus riens au marcheant  ne cil ne l  en redoit neant .
Ie n  apele pas uente don  uente ne doit nul guerredon  n  i affiert graces ne merites  l  un de l  autre se part tout quites .
Si n  est ce pas uente senblable  car  quant cil a mis en l  estable son destrier  il le peut reuendre et chatel ou gaaig reprendre  au mains ne peut il pas tout perdre  s  il se deuoit au cuir aherdre  li cuirs au mains l  en demorroit  don quelque chose auoir porroit  ou  s  il a si le cheual chier qu  il le gart por son cheuauchier  touriorz iert il du cheual sires .
Mes trop par est li marchiez pires dom
uenus se seust entremetre  car nus n  i saura ia tant metre qu  il n  i perde tout le cheté et tout quan qu  il a acheté . L  auoir  le pris a li uendierres si que tout pert li achetierres  car ia tant n  i metra d  auoir qu  il en puist seignorie auoir ne que ia puisse enpeeschier  por doner ne por preeschier  que maugré sien autant n  en ait uns estranges  s  il i uenait  por doner tant  ou plus  ou mains  fust
Bretons 
Engleis ou
Roumains  uoire  espoir  trestout por noiant  tant peut il aler fabloiant .
Sunt donc sage tel marcheant 
Mes foul et chetif mescheant  quant chose a esciant achetent ou tout perdent quan qu  il i metent ne si ne leur peut demorer  ia tant n  i sauront laborer .
Ne porquant  ie nou quier naier  ma mere n  en sieust riens paier  n  est pas si fole ne si nice qu  el s  entremeïst de tel uice  mes bien sachiez que tiex la paie qui puis se repent de la paie  quant
Poureté l  a en destrece  tout fust il deciples
Richece  qui por moi rest en grant esueill  quant ele ueut ce que ie ueill .
Mes par sainte
uenus  ma mere  et par
Saturnus  son uiell pere  qui ia l  angendra ienne touse  mes non pas de sa fame espouse  oncor le uos ueill plus iurer  por mieuz la chose asseürer  par la foi que doi touz mes freres  don nus ne set nomer les peres  tant sunt diuers  tant en i a  que touz ma mere a sai lia  oncor uos en iur et tesmoign la palu d  enfer a tesmoign ( or ne buuré ie de piment deuant un an se ie ci ment  car des dex sauez la coustume  qui a pariurer l  acoustume n  en boit iusque l  an soit passez )  or en ai ie iuré assez  maubailliz sui se m  en pariur  mes ia ne m  en uerrez pariur  puis que
Richece ci me faut  cher li cuit uendre cest defaut .
El le comparra  s  el ne s  arme au mains d  espee ou de iusarme  et puis qu  el ne m  ot pas hui chier des lors qu  el sot que trebuchier la forterece et la tor dui  mal uit aiorner le ior d  hui .
Se ie puis riche home baillier  uos le me uerrez si taillier qu  il n  aura ia tant mars ne liures qu  il n  en sait en brief tens deliures .
uoler feré touz ses deniers  s  il ne li sordent en greniers  si le plumeront noz puceles qu  il li faudra plumes noueles  et le metront a terre uendre  s  il ne s  en set mout bien deffendre .
Poure home ont fet de moi leur mestre  tout ne m  aient il de quoi pestre  ne les ai ie pas en despit  n  est pas preudon qui les despit .
Mout est
Richece enfrune et gloute  qui les uistoie et chace et boute .
Mieuz aiment que ne font li riche  li auer  li tenant  li chiche  et sunt  foi que doi mon aial  plus seruiable et plus laial  si me soffist a grant plenté leur bons queurs et leur uolenté .
Mis ont en moi tout leur penser  afforce m  esteut d  eus penser  tost les meïsse a granz hauteces se ie fusse dex des richeces ausinc con ie sui dex d  amors  tiel pitié me font leur clamors .
Si conuient que cestui sequeure qui tant en moi seruir labeure  car s  il des maus d  amer morait  n  apert qu  en moi point d  amor ait . -
Sire  font il  c  est ueritez trestout quan que uos recitez .
Bien rest li seremenz tenables  con bons et fins et conuenables  que fet auez des riches homes .
Ainsinc iert il  certains en somes  se riche home uos font homage  il ne feront mie que sage  car ia ne uos en pariurrez  ia la paine n  en endurrez que pigment en lessiez a boiure .
Dames leur braieront tel poiure  s  il peuent en leur laz choair  qu  il leur en deura meschoair  dames si cortoises seront que bien uos en aquiteront  ia n  i querrez autres uicaires  car tant des blanches et des noires leur diront  ne uos esmaiez  que uos en tendrez a paiez .
Ia ne uos en mellez seur eles  tant leur conteront de noueles et tant leur mouront de requestes par flateries deshonestes  et leur douront si granz colees de beseries  d  acolees  s  il les craient  certainement ne leur demorra tenement qui ne ueille le meuble ensiure dom il seront primes deliure .
Or conmandez quan que uoudroiz  nous le feron  soit torz ou droiz .
Mes
Faus
Semblant de ceste chose por uos entremetre ne s  ose  car il dit que uos le haez  ne set s  a honir le baez .
Si uos prions trestuit  biau sire  que uos li pardoigniez uostre ire et soit de uostre baronie auec
Atenance  s  amie  c  est nostre acort  c  est nostre otroi . -
Par foi  dist
Amors  ie l  otroi .
Des or ueill qu  il soit a ma cort .
Ca  uiegne auant  
Et cil acort . 
Faus
Semblant  par tel couenant seras a moi tout maintenant que touz noz amis aideras et que ia nul n  en greueras  ainz penseras d  eus esleuer .
Mes de noz anemis greuer  tiens soit li poairs et li bauz .
Tu me seras rois des ribauz  qu  ainsinc le ueust nostre chapistres .
Sanz faille  tu iés maus traïstres et lierres trop desmesurez  .c. mile foiz t  iés pariurez  mes touteuois en audiance  por noz genz oster de dotance  conmant ie que tu leur enseignes  au mains par generaus enseignes  en quel leu mieuz te troueroient  se du trouer mestier auoient  et conment l  en te connoistra  car granz sens en toi connoistre a .
Di nous en quex leus tu conuerses . -
Sire  i  ai mansions diuerses  que ia ne uos quier reciter  s  il uos plest a m  en respiter  car se le uoir uos en raconte  g  i puis auoir domage et honte .
Se mi compaignon le sauoient  certeinement il m  en harroient et m  en procurroient ennui  s  onques leur cruiauté quennui  car il ueulent en touz leus taire ueritez  qui leur est contraire  ia ne la querroient oïr .
Trop en porroie mal ioïr se ie disoie d  eus parole qui ne leur fust plesant et mole  car la parole qui les point ne leur abelist onques point  se c  estoit neïs l  euangile qui les repreïst de leur guile  car trop sunt cruel malement .
Si sai ie bien certainement  se ie uos en di nule chose  ia si bien n  iert uostre cort close qu  il nou sachent  conbien qu  il tarde .
Des preudes homes n  ai ie garde  car ia seur eus riens n  en prendront preudome  quant il m  entendront  mes cil qui seur lui le prendra por soupeçoneus se rendra qu  il ne ueille mener la uie de
Barat et d 
Ypocrisie qui m  engendrerent et norrirent . -
Mout bone engendreüre i firent  dist
Amors  et mout profitable  qu  il engendrerent le deable .
Mes touteuois  conment qu  il aille  conuient il  dist
Amors  sanz faille que ci tes mansions nous nomes tantost  oianz trestouz noz homes  et que ta uie nous espoignes  n  est pas bon que plus la repoignes  tout conuient que tu nous desqueuures conment tu serz et de quex heuures  puis que ceanz t  iés enbatuz  et se por uoir dire iés batuz  si n  en iés tu pas costumiers  tu ne seras pas le prumiers . -
Sire  quant uos uient a plesir  se i  en deuoie morz gesir  ge feré uostre uolanté  car du fere grant talant é . 
Faus
Semblant  qui plus n  i atant  conmence son sarmon atant et dit a touz en audience  
Baron  entendez ma sentence .
Qui
Faus
Semblant uodra connoistre  si le quiere au siecle ou en cloistre  nul leu fors en ces .ii. ne mains  mes en l  un plus  en l  autre mains .
Briefment ie me uois hosteler la ou ie me cuit mieuz celer  s  est la celee plus seüre souz la plus umble uesteüre .
Religieus sunt mout couuert  seculer sunt plus aouuert .
Si ne ueill ie mie blamer religion ne diffamer  en quel que habit que l  en la truisse  ia religion  que ie puisse  humble et leal ne blamerai .
Ne porquant ia ne l  amerai . G  entent des faus religieus  des felons  des malicieus  qui l  abit en ueulent uestir et ne ueulent leur queur mestir .
Religieus sunt tuit piteus  ia n  en uerrez un despiteus  il n  ont cure d  orgueill ensiure  tuit se ueulent humblement uiure .
Auec tex genz ia ne maindrai  et  se g  i maign  ie m  i faindrai  leur habit porré ie bien prendre  mes ainz me lesseroie pendre que ia de mon propos ississe  quel que chiere que g  i feïsse .
Ie mains auec les orgueilleus  les uezïez  les arteilleus  qui mondaines honeurs couoitent et les granz besoignes esploitent  et uont traçant les granz pitances et porchaçant les acointances des puissanz homes et les siuent  et se font poure  et il se uiuent des bons morseaus delicieus et boiuent les uins precieus  et la poureté uos preeschent  et les granz richeces peeschent aus seïsmes et aus tramaus .
Par mon chief  il en istra maus 
Ne sunt religieus ne monde  il font un argument au monde ou conclusion a honteuse  cist a robe religieuse  donques est il religieus .
Cist argumenz est touz fïeus  il ne uaut pas un coustel troine  la robe ne fet pas le moine .
Ne porquant nus n  i set respondre  tant face haut sa teste tondre  uoire rere au rasoer d 
Elanches  qui barat tremche en .xiii. branches  nus ne set si bien distinter qu  il en ose un seul mot tinter .
Mes en quel que leu que ie uiegne ne conment que ie m  i contiegne  nule riens fors barat n  i chaz  ne plus que dam
Tiberz li chaz n  entent qu  a soriz et a raz  n  entent ie a riens fors a baraz .
Ne ia certes par mon habit ne saurez o quex genz i  abit  non ferez uos uoir aus paroles  ia tant n  ierent simples ne moles .
Les euures regarder deuez  se uos n  auez les euz creuez  car s  i font el que il ne dient  certainement il uos conchient  quelconques robes que il aient  de quelconques estat qu  il saient  soit clers  soit lais  soit hon  soit fame  sires  serianz  baiasse ou dame . 
Quan qu  ainsinc
Faus
Semblant sermone 
Amors de rechief l  aresone et dit en rompant sa parole ausinc con s  el fust fausse ou fole  
Qu  est ce  deable  es tu effrontez 
Quex genz nous as tu ci contez 
Peut l  en trouer religion en seculere mansion  - Oïl  sire .
Il ne s  ensuit mie que cil maignent mauuese uie ne que por ce leur ames perdent qui aus dras du siecle s  aherdent  car ce seroit trop granz douleurs .
Bien peut en robes de couleurs sainte religion florir .
Mainz sainz a l  en ueü morir  et maintes saintes glorieuses  deuotes et religieuses  qui dras conmuns toriorz uestirent  n  onques por ce mains n  en saintirent  et ie uos en nomasse maintes  mes pres que trestoutes les saintes qui par iglises sunt priees  uirges chastes  et mariees qui mains biaus enfanz enfanterent  les robes du siecle porterent et en ceus meïsmes morurent  qui saintes sunt  seront et furent .
Neïs les .xi.m. uierges  qui deuant
Dieu tienent leur cierges  don l  en fet feste par iglises  furent es dras du siecle prises quant eus reçurent leur martyres  n  encor n  en sunt il mie pires .
Bon queur fet la pensee bone  la robe n  i tost ne ne done  et la bone pensee l  euure  qui la religion desqueuure .
Ileuc gist la religion selonc la droite entencion .
Qui de la toison dam
Belin an leu de mantel sebelin sire
Isengrin affubleroit  li lous  qui mouton sembleroit  por qu  o les berbiz demorast  cuidiez uos qu  il nes deuorast 
Ia de leur sanc mains n  en beuroit  mes plus tost les en deceuroit  car puis qu  eus ne le connoistroient  s  il uoloit fuire  eus le siuroient . S  il a guieres de tex loueaus entre tes apostres noueaus 
Iglise  tu iés maubaillie  se ta citez est assaillie par les cheualiers de ta table  ta seigneurie est mout endable .
Se cil s  efforcent de la prendre cui tu la bailles a deffendre  qui la peut uers eus garantir 
Prise sera sanz cop sentir de mangonel ne de perriere  sanz desploier au uent baniere  et se d  eus ne la ueuz rescorre  ainceis les lesses par tout corre  lesses  mes se tu leur conmandes  donc n  i a fors que tu te randes ou leur tributaire deuiegnes par pez fesant et d  aus la tiegnes  se meschief ne t  en uient greigneur qu  il en soient du tout seigneur .
Bien te seuent ore escharnir  par iour queurent les murs garnir  par nuit nes cessent de miner .
Pense d  ailleurs enraciner les entes ou tu ueuz fruit prendre  la ne te doiz tu pas attendre .
Mes a tant pez  ci m  en retour  n  en ueill or plus dire a ce tour  se ie m  en puis a tant passer  car trop uos porroie lasser .
Mes bien uos ueill conuenancier de touz uoz amis auancier  por quoi ma compaignie ueillent  si sunt il mort s  il ne m  acueillent .
Et m  amie ausinc seruiront  ou ia  par
Dieu  ne cheuiront .
Sanz faille traïstres sui gié et por larron m  a
Diex iuigié .
Pariurs sui  mes ce que i  afin  set l  en enuiz deuant la fin  car pluseur par moi mort reçurent qui onc mon barat n  apercurent  et reçoiuent et receuront qui ia mes ne l  aperceuront .
Qui l  aperceura  s  il est sages  gart s  en  ou c  iert ses granz domages .
Mes tant est forz la deceuance que trop est grief l  aperceuance  car
Protheüs  qui se soloit muer en tout quan qu  il uoloit  ne sot onc tant barat ne guile con ie faz  car onques en uile n  entrai ou fusse conneüz  tant i fusse oïz ne ueüz .
Trop sé bien mes habiz changier  prendre l  un et l  autre estrangier .
Or sui cheualiers  or sui moines  or sui prelaz  or sui chanoines  or sui clers  autre heure sui prestres  or sui deciples  or sui mestres  or chateleins  or forestiers  briefment ie sui de touz mestiers .
Or resui princes  or sui pages  et sai par queur trestouz langages  autre heure sui uieuz et chenuz  or resui iennes deuenuz  or sui
Roberz  or sui
Robins  or cordeliers  or iacobins  si pregn por siure ma compaigne  qui me solace et m  acompaigne ( c  est dame
Attenance
Contrainte )  autre desguiseüre mainte  si com il li uient a plesir  por acomplir li son desir .
Autre eure uest robe de fame  or sui damoisele  or sui dame  autre eure sui religieuse  or sui rendue  or sui prieuse  or sui nonnain  or abbeesse  or sui nouice  or sui professe  et uois par toutes regions çarchant toutes religions  mes de religion sanz faille i  en lés le grain et pregn la paille .
Por genz enbacler i habit  ie n  en quier sanz plus que l  abit .
Que uos diroie 
En tele guise con il me plest ie me desguise .
Mout est en moi muez li uers  mout sunt li fet au diz diuers . 
Ci se uoust tere
Faus
Semblant  mes
Amors ne fet pas semblant qu  il soit ennuiez de l  oïr  ainz li dit por eus resioïr  
Di nous plus especiaument conment tu serz desloiaument  ne n  aies pas du dire honte  car si con tes habiz nous conte  tu sembles estre uns sainz hermites . - C  est uoirs  mes ie suis ypocrites . -
Tu uas preeschant atenance . -
uoire uoir  mes i  emple ma pance de tres bons morseaus et de uins tex con il affiert a deuins . -
Tu uas preeschant poureté . -
uoire  riches a poeté .
Mes conbien que poures me faigne  nul poure ie ne contredaigne . I  ameroie mieuz l  acointance .c. mile tanz du roi de
France que d  un poure  par
Nostre
Dame  tout eüst il ausinc bone ame 
Quant ie uoi touz nuz ces truanz trembler sus ces fumiers puanz de froit  de fain crier et brere  ne m  entremet de leur affere . S  il sunt a l 
Ostel
Dieu porté  ia n  ierent par moi conforté  car d  une aumosne toute seule ne me pestroient il la gueule  qu  il n  ont pas uaillant une seiche .
Que donra qui son cousteau leiche 
Mes du riche usurier malade la uisitance est bone et sade  celui uois ie reconforter  car i  en cuit deniers aporter  et se la male mort l  enosse  bien le conuoi iusqu  a la fosse .
Et s  aucuns uient qui me repreigne por quoi dou poure me refreigne  sauez uos conment i  en eschape 
Ie faz entendant par ma chape que li riches est entechiez plus que li poures de pechiez  s  a greigneur mestier de conseill  por ce i uois  por ce le conseill .
Ne porquant autresi grant perte receit l  ame en trop grant pouerte conme el fet en trop grant richece  l  une et l  autre egaument la blece  car ce sunt .ii. extremitez que richece et mendicitez .
Li maiens a non soffisance  la gist des uertuz l  abundance  car
Salomon tout a deliure nous a escrit en un sien liure de
Paraboles  c  est le tistre  tout droit ou treintiesme chaspistre  “
Garde moi 
Dieu  par ta puissance  de richece et de mendiance  car riches hon  quant il s  adrece a trop penser a sa richece  tant met son queur en la folie que son creator en oblie .
Cil que mendicitez guerroie  de pechié conment le guerroie 
Enuiz auient qu  il ne soit lierres et pariurs ”  ou
Dex est mentierres  se
Salemon dist de par lui la lestre que ci uos parlui .
Si puis bien iurer sanz delai qu  il n  est escrit en nule lai  au mains n  est il pas en la nostre  que
Ihesucrist ne si apostre  tant con il alerent par terre  fussent onques ueü pain querre  car mendier pas ne uoloient ( ainsinc preechier le soloient iadis par
Paris la cité li mestre de diuinité )  si poïssent il demander de plain poair  sanz truander  car de par
Dieu pasteur estoient et des ames la cure auoient .
Neïs  emprés la mort leur mestre  reconmancierent il a estre tantost laboreor de mains  de leur labor  ne plus ne mains  retenoient leur soustenance et uiuoient en pacience  et se remenant an auoient  aus autres poures le donoient  n  en fondoient palés ne sales  ainz gisoient en mesons sales .
Puissanz hon doit  bien le recors  au propres mains  au propre cors  en laborant querre son uiure s  il n  a don il se puisse uiure  conbien qu  il soit religieus ne de seruir
Dieu curieus  ainsinc fere le li conuient  fors es cas don il me souient  que bien raconter uos sauré quant tens du raconter auré .
Et oncor deuroit il tout uendre et du labeur sa uie prendre  s  il iert bien parfez en bonté  ce m  a l 
Escriture conté .
Car qui oiseus hante autrui table  lobierres est et sert de fable . N  il n  est pas  ce sachiez  roisons d  escuser sai par oroisons  qu  il escouient en toute guise entrelessier le
Dieu seruise por ces autres neccessitez  menger esteut  c  est ueritez  et dormir  et fere autre chose  nostre oroison lors se repose  ausinc se couient il retrere d  oroison por son labeur fere  car l 
Escriture s  i acorde  qui la uerité nous recorde .
Et si deffent
Iustinians  qui fist noz liures ancians  que nus hon en nule meniere  poissanz de cors  son pain ne quiere  por qu  il le truisse ou gaaignier . L  en le deuroit mieuz mehaignier ou fere en aperte ioustice que soutenir en tel malice .
Ne font pas ce que fere doiuent cil qui tex ausmosnes reçoiuent  s  il n  en ont espoir priuiliege qui de la paine les elliege  mes ne cuit pas qu  il soit eüz  se li princes n  est deceüz  ne si ne recuit pas sauoir qu  il le puissent par droit auoir .
Si ne faz ie pas terminance du prince ne de sa poissance  ne par mon dit ne ueill comprandre s  el se peut en tel cas estandre  de ce ne me doi antremetre .
Mes ie croi que  selonc la letre  les aumosnes qui sunt deües aus lasses genz poures et nues  foibles et uieuz et mehaigniez  par cui pains n  iert mes gaaigniez por ce qu  il n  en ont la poissance  qui les meniue en leur greuance  il meniue son danpnement  se cil qui fist
Adan ne ment .
Et sachiez  la ou
Dieu conmande que li preudon quan qu  il a uande et doint aus poures et le siue  por ce ne ueust il pas qu  il uiue de lui seruir en mendiance  ce ne fu onques sa sentance .
Ainz entant que de ses mains euure et qu  il le siue par bone euure  car saint
Poul conmandoit ourer aus apostres por recourer leur neccessitez et leur uies  et leur deffendoit truandies et disoit  “
De uoz mains ourez  ia seur autrui ne recourez . ”
Ne uoloit que riens demandassent  a quex que genz qu  il preeschassent  ne que l  euangille uendissent  ainz dotoit que  s  il requeïssent  qu  il ne toussissent en requerre  qu  il sunt maint doneür en terre qui por ce donent  au uoir dire  qu  il ont honte de l  escondire  ou li requeranz leur ennuie  si donent por ce qu  il s  en fuie .
Et sauez que ce leur profite 
Le don perdent et la merite .
Quant les bones genz qui oaient le sarmon saint
Poul li prioaient por
Dieu qu  il uosist dou leur prendre  n  i uosist il ia la main tendre  mes du labeur des mains prenoit ce don sa uie soutenoit . -
Di moi donques  conment peut uiure fors hon de cors qui
Dieu ueust siure  puis qu  il a tout le sien uendu et aus poures
Dieu despendu  et ueust tant seulement orer sanz ia mes de mains laborer 
Le peut il fere  - Oïl . -
Conmant  - S  il entroit  selonc le conmant de l  escriture  en abbaïe qui fust de propre bien garnie  si con sunt ore cil blanc moine  cil noir et cil reglier chanoine  cil de l 
Ospital  cil du
Tample  car i  en repuis bien fere example  et i preïst sa soutenance  car la n  a point de mendiance .
Ne porquant maint moine labeurent  et puis au
Dieu seruise queurent .
Et por ce qu  il fu grant descorde en un tens don ie me recorde seur l  estat de mendicité  briefment uos iert ci recité conment peut hon mendianz estre qui n  a don il se puisse pestre .
Les cas en orrez tire à tire si qu  il n  i aura que redire  maugré les felonesses iangles  car ueritez n  a cure d  angles  si porré ie bien comparer  quant onc osai tel champ arer .
uez ci les cas especiaus  se li hons est si bestiaus qu  il n  ait de nul mestier sciance  ne n  en desierre l  ignorance  a mendience se peut trere iusqu  il sache aucun mestier fere don il puisse sanz truandie loiaument gaaignier sa uie  ou s  il laborer ne peüst por maladie qu  il eüst  ou por uiellece ou por enfance  torner se peust a mendiance  ou s  il a trop  par auenture  d  acoustumee norreture uescu delicieusement  les bones genz conmunement en doiuent lors auoir pitié et soffrir le par amitié mendier et son pain querir  non pas lessier de fain perir  ou s  il a d  ourer la sciance et le uolair et la puissance  presz de laborer bonement  mes ne treuue pas prestement qui laborer fere li ueille por riens que fere puisse ou seille  bien peut lors en mendicité porchacier sa neccessité  ou s  il a son labeur gaaigne  mes il ne peut de sa gaaigne souffisaument uiure sus terre  bien se peut lors metre a pain quere et d  uis en huis par tout tracier por le remaignant porchacier  ou s  il ueust  por la foi deffendre  quelque cheualerie enprendre  soit d  armes ou de letreüre ou d  autre couenable cure  se poureté le ua greuant  bien peut  si con i  ai dit deuant  mendier tant qu  il puisse ourer por ses estouoirs recourer  mes qu  il euure des mains itex  non pas des mains esperitex  mes des mains du cors proprement  sanz metre i double entendement .
En touz ces cas et es semblables  se plus en trouez resonables seur ceus que ci presenz uos liure  qui de mendicité ueust uiure fere le peut  non autrement  se cil de
Saint
Amor ne ment  qui desputer solait et lire et preeschier ceste matire a
Paris auec les deuins .
Ia ne m  eïst ne pains ne uins s  il n  auoit en sa uerité l  acort de l 
Uniuersité et du peuple conmunement qui oait son preeschement .
Nus preudon de ce refuser uer
Dieu ne se peut escuser  qui grocier en uodra  si groce  ou corrocier  si s  en corroce  car ie ne m  en teroie mie  se i  en deuoie perdre uie  ou estre mis  contre droiture  conme saint
Poul  en chartre oscure  ou estre baniz du rïaume a tort  con fu mestre
Guillaume de
Saint
Amor  qu 
Ypocrisie fist essillier par grant enuie .
Ma mere en essill le chaça  le uaillant home  tant braça  por uerité qu  il soutenoit .
uers ma mere trop mesprenoit  por ce qu  il fist un noueau liure ou sa uie fist toute escriure  et uoloit que ie reniasse mendicité et laborasse  se ie n  auoie de quoi uiure .
Bien me uoloit tenir por iure  car laborer ne me peut plere .
De laborer n  ai ie que fere  trop a grant paine en laborer . I  aim mieuz deuant les genz orer et affubler ma renardie du mantel de papelardie . -
Qu  est ce  deable 
Quex sunt ti dit 
Qu  est ce que tu as ici dit  -
Quoi  -
Granz desleautez apertes 
Don ne crainz tu pas
Dieu  -
Non  certes  qu  enuiz peut a grant chose ateindre en cest siecle qui
Dieu ueust creindre  car li bon  qui le mal eschiuent et leaument du leur se uiuent et qui selonc
Dieu se maintienent  enuiz de pain a autre uienent .
Tex genz boiuent trop de mesese  n  est uie qui tant me desplese .
Mes esgardez que de deniers ont usurier en leur greniers  faussonier et termaieür  baillif  bedel  preuost  maieur  tuit uiuent pres que de rapine .
Li menuz pueple les encline  et cil conme lou les deueurent  trestuit sus les poures genz queurent  n  est nus qui despoillier nes uoille  tuit s  affublent de leur despoille  trestuit de leur sustance hument  sanz eschauder touz uis les plument  li plus fors le plus foible robe .
Mes ie  qui uest ma simple robe  lobant lobez et lobeürs  robe robez et robeeurs .
Par ma lobe entas et amasse grant tresor en tas et en masse  qui ne peut por riens affonder  car se i  en faz palés fonder et acomplis touz mes deliz de compaignies ou de liz  de tables plaines d  entremés ( car ne ueill autre uie mes )  recroist mes argenz et mes ors  car ainz que soit uuiz mes tresors  denier me uienent a resours .
Ne faz ie bien tunber mes ours 
En aquerre est toute m  entente  mieuz uaut mes porchaz que ma rente . S  en me deuoit tuer ou batre  si me ueill ie par tout enbatre  si ne querroie ia cessier ou d  empereeurs confessier  ou rois  ou dux  ou bers  ou contes .
Mes des poures genz est ce hontes  ie n  aim pas tel confession .
Se n  est por autre occasion  ie n  ai cure de poure gent  leur estat n  est ne bel ne gent .
Ces empereriz  ces duchesses  ces raïnes et ces contesses  ces hautes dames palatines  ces abbaesses  ces beguines  ces balliues  ces cheualieres  ces bouriaises cointes et fieres  ces nonains et ces damoiseles  por qu  eus saient riches ou beles  saient nues ou bien parees  ia ne s  en iront esgarees .
Et por le sauuement des ames g  enquier des seigneurs et des dames et de tretoutes leur mainies les proprietez et les uies  et leur faz croire et met es testes que leur prestres curez sunt bestes enuers moi et mes compaignons  don i  ai mout de mauués gaignons  a cui ie seull  sanz riens celer  les secrez aus genz reueler  et eus ausinc tout me reuelent  que riens du monde il ne me celent .
Et por les felons aperçoiure qui ne cessent des genz deçoiure  paroles uos diré ia ci que nous lisons de saint
Maci  c  est a sauoir l  euangelistre  ou uint e troisieme chapistre  “
Seur la chaiere
Moÿsi ( car la glose l  espont isi  c  est le
Testament
Ancien ) sidrent scribe et pharisien ( ce sunt les fausses genz maudites que la letre apele ypocrites ) .
Fetes ce qu  il sarmoneront  ne fetes pas ce qu  il feront .
Du bien dire n  ierent ia lent  mes il n  ont du fere talent .
Il lient aus genz deceuables griés fes qui ne sunt pas portables  et seur les espaules leur posent  mes a leur doi mouuoir nes osent . -
Por quoi non  -
Par foi  qu  il ne ueulent  car les espaules souent seulent aus porteürs des fes douloir  por ce fuient cil tel uouloir . S  il font euures qui bones soient  c  est por ce que les genz les uoient .
Leur philateres eslargissent et leur finbries agrantissent  et des sieges aiment aus tables les plus hauz  les plus honorables  et les prumiers des synagogues  con fiers et orgueilleus et rogues  et aiment que l  en les salue quant il trespassent par la rue  et ueulent estre apelé mestre  ce qu  il ne deuroient pas estre  car l  esuangile uet encontre  qui leur desleauté demontre .
Une autre coustume rauons seur ceus que contre nous sauons  trop les uolons forment haïr et tuit par acort enuaïr .
Ce que l  un het  li autre heent  tretuit a confundre le beent .
Se nous ueons qu  il puist conquerre par quex que genz honeur en terre  prouendes ou possessions  a sauoir nous estudions par quele eschiele il peut monter  et por li mieuz prendre et donter par traïson le diffamons uers ceus  puis que nous ne l  amons .
De s  eschiele les echillons ainsinc coupons  et le pillons de ses amis  qu  il ne saura ia mot que perduz les aura .
Car s  en apert le greuions  espoir blasmez en serions et si faudrions a nostre esme  car se nostre entencion pesme sauoit cil  il s  en desfendroit si que l  en nous en reprendroit .
Grant bien se l  un de nos a fet  par nous touz le tenons a fet .
uoire  par
Dieu  s  il le faigneit ou  sanz plus  uanter s  en daigneit d  auoir auancié quex ques homes  tuit du fet parçonier nos fomes et disons  bien sauoir deuez  que tex est par nous esleuez .
Et pour auoir des genz loanges  des riches homes par losanges empetrons que letres nous doignent qui la bonté de nos tesmoignent  si que l  en croie par le monde que uertu toute en nous habonde .
Et touriorz poures nos faignon  mes  conment que nos nos plaignon  nous somes  ce uos faz sauoir  cil qui tout ont sanz riens auoir .
Si m  entremet de corretages  ie faz pes  ie ioig mariages  seur moi preign execucions et uois en procuracions .
Mesagiers suis et faz enquestes  si ne me sunt eus pas honestes  les autrui besoignes trestier  ce m  est un trop plesant mestier  et se uos auez riens a fere uers ceus entor cui ie repere  dites le moi  c  est chose fete si tost con la m  aurez retrete  por quoi uos m  aiez bien serui  mon seruise auez deserui .
Mes qui chastier me uoudroit  tantost ma grace se toudroit  ne m  aim pas home ne ne pris par cui ie sui de riens repris .
Les autres ueill ie touz reprendre  mes ne ueill leur reprise entendre  car ie  qui les autres chasti  n  ai mestier d  estrange chasti .
Si n  ai mes cure d  ermitages  i  ai lessié deserz et boschages  et quit a saint
Iehan
Baptiste du desert et menoir et giste .
Trop par estoie loign gitez  es bours  es chateaus  es citez faz mes sales et mes palés  ou l  en peut corre a plein alés  et di que ie sui hors du monde  mes ie m  i plunge et m  i affonde et m  i aese et baigne et noe mieuz que nul poisson de sa noe .
Ie sui des uallez
Antecrit  des larrons don il est escrit qu  il ont habit de sainteé et uiuent en tel fainteé .
Dehors semblons aigneaus pitables  dedanz somes lous rauisables  si auironnons mer et terre  a tout le monde auons pris guerre  et uolons du tout ordener quel uie l  en i doit mener . S  il i a chastel ne cité ou bogres saient recité  neïs s  il ierent de
Melan  car ausinc les en blasme l  an  ou se nus hon outre mesure uent a terme ou preste a usure  tant est d  aquerre curieus  ou s  il est trop luxurieus  ou lierres  ou symoniaus  soit preuosz  soit officiaus  ou prelaz de ioliue uie  ou prestres qui tiegne s  amie  ou uielles pustains hostelieres  ou maquereaus  ou bordelieres  ou repris de quelconques uice dom l  en doie fere ioustice  par trestouz les sainz que l  en proie  s  il ne se deffent de lamproie  de luz  de saumon ou d  anguile  s  en le peut trouer en la uile  ou de tartes ou de flaons et de formages en glaons  qu  ausinc est ce mout biau ioël o la poire de kailloël  ou d  oisons gras  ou de chapons dom par les gueules nous frapons  ou s  il ne fet uenir en haste cheureaus  connins  lardez en haste  ou de porc au meins une longe  il aura de corde une longe a quoi l  en le menra bruler  si que l  en l  orroit bien uler d  une grant luie tout entour  ou sera pris et mis en tour por estre a touriorz enmurez  s  il ne nos a bien procurez  ou sera puniz du meffet plus  espoir  qu  il n  aura meffet .
Mes s  il  se tant d  engin auoit  une grant tour fere sauoit  ne li chausist ia de quel pierre  fust sanz compas ou sanz esquierre  neïs de motes ou de fust ou d  autre rien  que que ce fust  mes qu  il eüst leanz assez des biens temporex amassez  et dreçast sus une perriere qui lançast deuant et darriere et des .ii. costez ensement encontre nos espessement tex chaillous con m  oez nomer por soi fere bien renomer  et gitast an granz mangoneaus uins en barilz ou en toneaus ou granz sas de centeine liure  tost se porroit uoair deliure .
Et s  il ne treuue tex pitances  estudit en equipollences et lest ester leus et fallaces  s  il n  en cuide aquerre noz graces  ou tel tesmoign li porteron que tout uif ardoir le feron  ou li donron tel penitance qui uaudra pis que la pitance .
Ia ne les connoistrez aus robes  li faus treïstres pleins de lobes  leur fez uos esteut regarder  se uos uolez bien d  eus garder .
Et se ne fust la bone garde de l 
Uniuersité  qui garde la clef de la crestienté  tout eüst esté tourmenté  quant par mauuese entencion  en l  an de l  incarnacion .m. et .ii.c. .u. et .l.  n  est hom uiuanz qui m  en desmante  fu bailliez  c  est bien chose uoire  por prendre conmun examplaire  un liure de par le deable  c  est l 
Esuangile
Pardurable  que li
Sainz
Esperiz menistre  si con il apparoit ou tistre  ainsinc est il entitulez  bien est digne d  estre brulez . A
Paris n  ot home ne fame  ou paruis deuant
Nostre
Dame  qui lors auoir ne l  i peüst a transcriure  s  il li pleüst .
La trouast par granz mespraisons maintes teles conparaisons  autant con par sa grant ualeur  soit de clarté soit de chaleur  seurmonte li soleuz la lune  qui trop est plus trouble et plus brune  et li noiaus des noiz la quoque  ne cuidiez pas que ie me moque  seur m  ame le uos di sanz guile  tant seurmonte ceste euangile ceus que li .iiii. euangelistre
Ihesucrist firent a leur tistre .
De tex comparaisons grant masse i trouast l  en  que ie trespasse . L 
Uniuersité  qui lors iere endormie  leua la chiere  du bruit du liure s  esueilla n  onc puis guieres ne someilla  ainz s  arma por aler encontre  quant el uit cel horrible montre  toute preste de bataillier et du liure aus iuges baillier .
Mes cil qui la le liure mistrent saillirent sus et le repristrent et se hasterent du repondre  car il ne sauoient respondre par espondre ne par gloser a ce qu  em uolait opposer contre les paroles mal dites qui en ce liure sunt escrites .
Or ne sai qu  il en auendra ne quel chief cil liures tendra  mes onquor leur conuient atendre tant qu  il le puissent mieuz deffendre .
Ainsint
Antecrist atendrons  tuit ensemble a lui nos tendrons .
Cil qui ne s  i uorront aherdre  la uie leur conuendra perdre .
Les genz encontre eus esmourons par les baraz que nous courons  et les feron deglauier ou par autre mort deuier  puis qu  il ne nos uoudront ensiure  qu  il est escrit ainsint ou liure qui ce raconte et senefie  tant con
Pierres ait seigneurie  ne peut
Iehan moutrer sa force .
Or uos ai dit du sen l  escorce  qui fet l  entencion repondre  or en ueill la moële espondre .
Par
Pierre ueust la pape entendre et les clers seculiers comprendre  qui la loi
Ihesucrist tendront et garderont et deffendront contre touz enpeecheürs  par
Iehan  les preecheürs  qui diront qu  il n  est loi tenable fors l 
Euangile
Pardurable  que li
Sainz
Esperiz enuoie por metre genz a bone uoie .
Par la force
Iehan antant la grace don se ua uantant qu  il ueust pecheeurs conuertir por les fere a
Dieu reuertir .
Mout i a d  autres deablies conmandees et establies en ce liure que ie uos nome  qui sunt contre la loi de
Rome et se tienent a
Antecrist  si con ie truis ou liure escrit .
Lors conmenderont a occierre touz ceus de la partie
Pierre  mes ia n  auront poair d  abatre  ne por occierre ne por batre  la loi
Pierre  ce uos pleuis  qu  il n  en demeurt assez de uis qui toriorz si la maintendront que tuit en la fin i uendront  et sera la loi confundue qui par
Iehan est entendue .
Mes ne uos en ueill or plus dire  car trop a ci longue matire .
Mes se cist liures fust passez  en greigneur estat fusse assez  s  ai ie ia de mout granz amis qui en grant estat m  ont ia mis .
De tout le monde est empereres
Baraz  mes sires et mes peres  ma mere en est empereriz .
Maugré qu  an ait
Sainz
Esperiz  nostre puissant lignage reigne .
Nous reignons or en chascun reigne  et bien est droiz que noz resnons qui tretout le monde fesnons et sauons si les genz deçoiure que nus ne s  en set aperçoiure  ou  qui le set aperceuoir  n  en ose il descourir le uoir  mes cist en l  ire
Dieu se boute quant plus que
Dieu mes freres doute . N  est pas en foi bons champions qui craint tex simulacions ne qui uieust paine refuser qui puist uenir d  eus encuser .
Tex hom ne ueust entendre a uoir ne
Dieu deuant ses euz auoir  si l  en punira
Dex sanz faille .
Mes ne m  en chaut conment qu  il aille  puis que l  aneur auons des homes .
Por si bone gent tenu somes que de reprendre auons le pris sanz estre d  ome nul repris .
Quex genz doit l  en donc honorer fors nos  qui ne cesson d  orer deuant les genz apertement  tout soit il darriers autrement 
Est il greigneur forsenerie que d  essaucier cheualerie et d  amer genz nobles et cointes qui robes ont gentes et iointes  S  il sunt tel genz com il aperent  si net com netement se perent  que leur diz s  acort a leur fez  n  est ce grant deaus et granz seurfez  S  il ne ueulent estre ypocrite  tel gent puisse estre la maldite 
Ia certes tex genz n  amerons  mes beguins aus granz chaperons  aus chieres pales et alises  qui ont ces larges robes grises toutes frestelees de crotes  houseaus fronciez et larges botes qui resemblent borse a caillier . A ceus doiuent princes baillier a gouerner eus et leur terres  ou soit par pes ou soit par guerres  a ceus se doit princes tenir qui ueut a grant honeur uenir .
Et s  il sunt autres qu  il ne semblent  qu  ainsint la grace du monde emblent  la me ueill enbatre et fichier por deceuoir et por trichier .
Si ne ueill ie pas por ce dire que l  en doie hunble habit despire  por quoi desouz orgueill n  abit  nul ne doit haïr por l  abit le poure qui s  en est uestuz  mes
Dex nou prise .ii. festuz  s  il dit qu  il a lessié le monde  et de gloire mondaine habonde et de delices ueust user .
Qui peut tel beguin escuser 
Tex papelarz  quant il se rant  puis ua mondains deliz querant et dit que touz les a lessiez  s  il en ueust puis estre angressiez  c  est li mastins qui glotement retorne a son uomissement .
Mes a uos n  ose ie mentir  mes se ie peüsse sentir que uos ne l  aperceüssiez  la mençonge ou poign eüssiez  certainement ie uos bolasse  ia por pechié ne le lessasse  si uos porré ie bien faillir  s  ous m  en deuiez maubaillir . 
Li dex sorrit de la merueille chascun s  en rit et s  en merueille et dient
Ci a biau sergent ou bien se doiuent fier gent
Faus
Semblant dist
Amors di moi puis que de moi tant t  aprimoi qu  en ma court si grant poër as que rois des ribauz i seras me tendras tu ma couuenance Oïl iou uos iur et fiance n  onc n  orent serianz plus leaus uostre pere ne uostre eaus
Conment C  est contre ta nature
Metez uos en en auenture car se pleges en requerez ia plus asseür n  en serez non uoir se i  en bailloie ostages ou letres ou tesmoignz ou gages car a tesmoign uos en apel l  en ne peut oster de sa pel le lou tant qu  il soit escorchiez ia tant n  iert batuz ne torchiez
Cuidiez que ie ne triche et lobe por ce se ie uest simple robe souz cui i  ai maint grant mal ouré
Ia par
Dieu mon queur n  en mouré et se i  ai chiere simple et coie que de mal fere me recroie M  amie
Contrainte
Atenance a mestier de ma proueance pieça fust morte et malbaillie s  el ne m  eüst en sa baillie
Lessiez nos moi et lui cheuir
Or soit ie t  en croi sanz pleuir
Et li lierres enz en la place qui de traïson ot la face blanche dehors dedenz nercie si s  agenoille et l  en mercie
Donc n  i a fors de l  atourner
Or a l  assaut sanz seiourner ce dist
Amors apertement
Donc s  arment tuit conmunement de tex armes con armer durent
Armez sunt et quant armez furent si saillent sus tuit abriué
Au fort chastiau sunt ariué dont ia ne beent a partir tant que tuit i soient martir ou qu  il soit pris ainz qu  il s  en partent
Leur batailles en .iiii. partent si s  en uont en .iiii. parties si con leur genz orent parties por assaillir les .iiii. portes don les gardes n  ierent pas mortes ne malades ne pareceuses ainz ierent forz et uiguereuses
Or uos dirai la contenance de
Faus
Semblant et d 
Atenance qui contre
Male
Bouche uindrent
Entr  eus .ii. un parlement tindrent conment contenir se deuroient ou se connoistre se feroient ou s  il iroient desguisé
Si ont par acort deuisé qu  il s  en iront en tapinage ausinc con en pelerinage con bone gent piteuse et sainte
Tantost
Atenance
Contrainte uest une robe kameline et s  atourne conme beguine et ot d  un large queuurechief et d  un blanc drap couert le chief
Son sautier mie n  oblia unes paternostres i a a un blanc laz de fil pendues qui ne li furent pas uendues donees les li ot uns freres qu  el disoit qu  il estoit ses peres et le uisitoit mout souent plus que nul autre du couent et il souent la uisitoit maint biau sarmon li recitoit
Ia por
Faus
Semblant nou lessast que souuent ne la confessast et par si grant deuocion fesoient leur confession que .ii. testes auoit ensemble en un chaperon ce me semble
De bele taille la deuis mes un poi fu pale de uis
El resembloit la puste lisse le cheual de l 
Apochalipse qui senefie la gent male d  ypocrisie tainte et pale car cil cheuaus seur soi ne porte nule coleur fors pale et morte d  itel coleur enlangoree iert
Atenance coloree
De son estat se repentoit si con ses uouz representoit
De larrecin ot un bordon qu  el recut de
Barat por don de triste fumee roussi escherpe ot pleine de soussi
Quant el fu preste si s  en torne
Faus
Semblant qui bien se ratorne ot ausinc con por essaier uestuz les dras frere
Saier
La chiere ot mout simple et piteuse ne regardeüre orgueilleuse n  ot il pas mes douce et pesible A son col portoit une bible
Emprés s  en ua sanz esquier et por ses menbres apuier ot ausinc con par impotance de traïson une potance et fist en sa manche glacier un bien trainchant rasoer d  acier qu  il fist forgier en une forge que l  en apele
Coupe
Gorge
Tant ua chascuns et tant s  aprouche qu  il sunt uenuz a
Male
Bouche qui a sa porte se soait
Trestouz les trespassanz uoait les pelerins choisist qui uienent qui mout humblement se contienent
Encliné l  ont mout humblement
Atenance prumierement le salue et de lui ua pres
Faus
Semblant le salue aprés et cil eus mes onc ne se mut qu  il nes douta ne ne cremut car quant ueüz les ot u uis bien les connut ce li fu uis qu  il connoissoit bien
Atenance mes n  i sot point de contraignance
Ne sauoit pas que fust contrainte sa larronesse uie fainte ainz cuidoit qu  el uenist de gré mes el uenoit d  autre degré et s  ele de gré conmença failli li grez des lors en ça
Semblant rauoit il mout ueü mes faus ne l  ot pas conneü
Faus iert il mes de fausseté ne l  eüst il ia mes reté car li semblant si fort ouroit que la fausseté li couroit mes s  auant le conneüssiez qu  en ces dras ueü l  eüssiez bien iuressiez le roi celestre que cil qui deuant soloit estre de la dance le biaus
Robins or est deuenuz iacobins
Mes sanz faille c  en est la some li
Iacobin sunt tuit preudome mauuesement l  ordre tendroient se tel menesterel estoient si sunt
Cordelier et
Barré tout saient il gros et quarré et
Sac et tuit li autre frere n  i a nus qui preudon n  apere
Mes ia ne uerrez d  apparance conclurre bone consequance en nul argument que l  en face se deffaut existance efface touriorz i trouerez soffime qui la consequance enuenime se uos auez soutillité d  entendre la duplicité
Quant li pelerin uenu furent a
Male
Bouche ou uenir durent tout leur hernois mout pres d  eus mistrent
Delez
Male
Bouche s  asistrent qui leur ot dit
Or ça uenez de uoz noueles m  aprenez et me dites quele acheson uos ameine en ceste meson
Sire dist
Contrainte
Atenance por fere nostre penitance de fin queur net et enterin somes ci uenu pelerin
Presz que touriorz a pié alons mout auons poudreus les talons
Si somes andui enuoié par mi cest monde desuoié doner example et preeschier por les pecheeurs peeschier qu  autre peschaille ne uoulons et por
Dieu si con nous soulons l  ostel uos uenons demander et por uostre uie amander mes qu  il ne uos deüst desplere nous uos uoudrions ci retrere un bon sarmon a brief parole
Atant
Male
Bouche parole L  ostel dist il tel con uaez prenez ia ne uos iert uaez et dites quan qu  il uos plera i  escouteré que ce sera
Grant merciz sire
Adonc conmance prumierement dame
Atenance
Sire la uertu prumereine la plus grant la plus souereine que nus mortex hom puisse auoir par science ne par auoir c  est de sa langue refrener a ce se doit chascuns pener qu  adés uient il mieuz qu  an se tese que dire parole mauuese et cil qui uolentiers l  escoute n  est pas preudon ne
Dieu ne doute
Sire seur touz autres pechiez de cestui iestes entechiez
Une trufle pieça deïstes don trop malement mespreïstes du uallet qui ci reperoit
uos deïstes qu  il ne queroit fors que
Bel
Aqueull deceuoir ne deïstes pas de ce uoir ainz en mentistes se deuient n  il ne ua mes ci ne ne uient n  espoir ia mes ne l  i uerrez
Bel
Acueill en rest enserrez qui auec uos ci se iouait des plus biaus geus que il pouait le plus des iorz de la semaine sanz nule pensee uilaine or n  i s  ose mes soulacier
Le uallet auez fet chacier qui se uenoit ici deduire
Qui uos esmut a tant li nuire fors que uostre male pensee qui mainte mençonge a pensee
Ce mut uostre fole loquence qui bret et crie et noise et tence et les blasmes aus genz eslieue et les deshoneure et les grieue por chose qui n  a point de preuue fors d  apparence ou de contreuue
Dire uos os tout en apert qu  il n  est pas uoirs quan qu  il apert si rest pechiez de controuer chose qui fet a reprouer
uos meïsmes bien le sauez par quoi plus grant tort en auez
Et ne porquant il n  i fet force il n  i donroit pas une escorce de chesne conment qu  il en soit
Sachiez qu  a nul mal n  i pensoit car il i alast et uenist nule essoine nou detenist or n  i uient mes n  il n  en a cure se n  est par aucune auenture en trespassant mains que li autre
Et uos guetiez lance sus fautre a ceste porte sanz seior la muse musart toute ior
Par nuit et par ior i ueilliez por droit noiant i trauailliez
Ialousie qui s  en atant a uous ne uos uaudra ia tant
Si rest de
Bel
Aqueull domages qui sanz riens acroire est en gages sanz forfet en prison demeure la languist le chetif et pleure
Se uos n  auiez plus meffet ou monde que cestui meffet uos deüst en ne uos poist mie bouter hors de ceste baillie metre en chartre ou lier en fer
uos en irez ou cul d  enfer se uos ne uos en repentez
Certes dist il uos i mentez
Mal saiez uos ore uenu
uos ai ie por ce retenu por moi dire honte et ledure
Par uostre grant malauenture me tenissiez uos por bergier
Or alez ailleurs hebergier qui m  apelez ci manteeur
uos estes dui enchanteeur qui m  iestes ci uenuz blamer et por uoir dire mesamer
Alez uos ore ce querant A touz les deables me rant ou uos biaus
Dex me confondez s  ainz que li chasteaus fust fondez ne passerent iorz plus de .x. qu  en le me dist et iou redis et que cil la rose besa ne sai se plus s  en aesa
Por quoi me feïst en acroire la chose s  ele ne fust uoire
Par
Dieu iou dis et rediré et croi que ia n  en mentiré et corneré a mes boisines et aus uoisins et aus uoisines conment par ci uint et par la
Adonques
Faus
Semblant parla
Sire tout n  est pas euangile quan que l  an dit aual la uile
Or n  aiez pas oreilles sordes et ie uos pruis que ce sunt bordes
uos sauez bien certainement que nus n  aime enterinement por tant qu  il le puisse sauoir tant ait en lui poi de sauoir home qui mesdie de lui et si rest uoirs s  onques le lui tuit amant uolentiers uisitent les leus ou leur amors habitent
Cist uos honeure cist uos aime cist son tres chier ami uos claime cist par tout la ou uos encontre bele chiere et liee uos montre et de uos saluer ne cesse si ne uos fet pas ci grant presse n  iestes pas trop par lui lassez li autre i uienent plus assez
Sachiez se ses queurs l  enpressast de la rose il s  en apressast et ci souent le ueïssiez uoire prouué le preïssiez qu  il ne s  en peüst pas garder s  en le deüst tout uif larder il ne fust pas ore en ce point
Donc sachiez qu  il n  i pense point
Non fet
Bel
Acueill uraiement tout en ait il mal paiement
Par
Dieu s  endui bien le uousissent maugré uos la rose quieusissent
Quant du uallet mesdit auez qui uos aime bien le sauez sachiez s  il i eüst beance ia n  en saiez en mescreance ia mes nul ior ne uos amast ia mes ami ne uos clamast et uousist penser et ueillier au chastel rompre et esseillier s  il fust uoirs car il le seüst qui que soit dit le li eüst
De soi le poïst il sauoir puis qu  accés n  i poïst auoir si con auant auoit eü tantost l  eüst aperceü
Or le fet il tout autrement
Donc auez uos outreement la mort d  enfer bien deseruie qui tel gent auez asseruie
Faus
Semblant ainsinc le li preuue cil ne set respondre a la preuue et uoit touteuois apparence
Presz qu  il n  en chiet en repentence et leur dit
Par
Dieu bien peut estre
Semblant ie uos tiegn a bon mestre et
Attenance mout a sage
Bien semblez estre d  un corage que me loez uos que ie face
Confés serez en ceste place et ce pechié sanz plus direz de cestui uos repentirez car ie sui d  ordre et si sui prestres de confessier li plus hauz mestres qui soit tant con li mondes dure I  ai de tout le monde la cure ce n  ot onques prestres curez tant fust a s  iglise iurez et si ai par la haute dame .c. tanz plus pitié de uostre ame que uoz prestres parrochiaus ia tant n  iert uostre especiaus
Si rai un mout grant auantage prelat ne sunt mie si sage ne si letré de trop con gié I  ai de diuinité congié uoire par
Dieu pieça leü
Por confessor m  ont esleü li meilleur qu  en puisse sauoir par mon sens et par mon sauoir
Se uos uolez ci confessier et ce pechié sanz plus lessier sanz fere en ia mes mencion uos aurez m  asolucion
Male
Bouche tantost s  abesse si s  agenoille et se confesse car uerais repentanz ia ert et cil par la gorge l  ahert a .ii. poinz l  estraint si l  estrangle si li a tolue la iangle la langue a son rasoer li oste
Ainsint cheuirent de leur oste ne l  ont autrement enossé puis le tumbent en un fossé
Sanz deffanse la porte quassent quassee l  ont outre s  en passent si trouerent leanz dormanz tretouz les soudaiers normanz tant orent beü a guersai du uin que ie pas ne uersai eus meïsmes l  orent uersé tant que tuit iurent enuersé
Iures et dormanz les estranglent ia ne seront mes tex qu  il ianglent
Ez uos
Courtoisie et
Largece la porte passent sanz perece si sunt la tuit .iiii. assemblé repostement et en emblé
La uielle qui ne s  en gardoit qui
Bel
Acueill pieça gardoit ont tuit .iiii. ensemble ueüe
De la tour estoit descendue si s  esbatoit par mi le baile d  un chaperon en leu de uaile sus sa guimple ot couert sa teste
Contre lui corurent en heste si l  assaillent tantost tuit .iiii.
El ne se uost pas fere batre quant les uit touz .iiii. assemblez
Par foi dist ele uos semblez bone gent uaillant et courtoise
Or me dites sanz fere noise si ne me tien ge pas por prise que querez en ceste porprise
Por prise douce mere tendre
Nous ne uenons pas por uos prendre mes seulement por uos uoair et s  il uos peut plere et soair noz cors offrir tout pleinement a uostre douz conmandement et quan que nous auons uaillant sanz estre a nul ior defaillant et s  il uos plesoit douce mere qui ne fustes onques amere requerre uos qu  il uos pleüst sanz ce que nul mal i eüst que plus leanz ne languisist
Bel
Aqueill ainceis s  en issist o nous un petitet ioer sanz ses piez guieres enboer
Ou uoilliez au mains qu  il parole a ce uallet une parole et que li uns l  autre confort ce leur fera mout grant confort ne guieres ne uos coutera et cil uostre hom liges sera mes uostre sers don uos porrez fere tout quan que uos uorrez ou uendre ou pendre ou mehaignier
Bon fet un ami gaaignier et uez ci de ses ioelez cest fermaill et ces noelez uos done uoire un garnement uos donra il procheinement mout a franc queur cortais et large et si ne uos fet pas grant charge
De li estes forment amee et si n  en serez ia blasmee qu  il est mout sages et celez et prions que uos le celez ou qu  il i aut sanz uilanie si li aurez rendu la uie
Et maintenant ce chapelet de par lui de fleurs nouelet s  il uous plest
Bel
Acueill portez et de par lui le confortez et l  estrenez d  un biau salu ce li aura .c. mars ualu
Se
Dex m  aït s  estre peüst que
Ialousie nou seüst et que ia blasme n  en oïsse dist la uielle bien le feïsse
Mes trop est malement ianglierres
Male
Bouche li fleütierres
Ialousie l  a fet sa guiete c  est cist qui tretouz nous aguiete cil bret et crie sanz deffense quan qu  il set uoire quan qu  il pense et contreuue neïs matire quant il ne set de cui mesdire S  il en deuoit estre penduz n  en seroit il pas deffenduz S  il le disoit a
Ialousie li lierres il m  auroit honie
De ce font il n  esteut douter ia mes n  en peut riens escouter ne uoair en nule maniere morz gist la fors en leu de biere en ces fossez gueule baee
Sachiez s  il n  est chose faee ia mes d  eus .ii. ne ianglera car ia ne resoucitera se deables n  i font miracles par uenins et par tiriacles ia mes ne les peut encuser
Donc ne quier ie ia refuser dist la uielle uostre requeste mes distes li que il se heste
Ie li troueré bien passage mes n  i parost pas a outraige ne n  i demeurt pas longuement et uiengne trop celeement quant ie le li feré sauoir
Et gart seur cors et seur auoir que nus hom ne s  en aperçoiue ne riens n  i face qu  il ne doiue bien die sa uolenté toute
Dame ainsint sera il sanz doute font cil et chascuns l  en mercie ainsinc ont cele euure bastie
Mes conment que la chose en soit
Faus
Semblant qui ailleurs pensoit dist a uoiz basse a soi meïsmes
Se cil par cui nous empreïsmes ceste heuure de riens me creüst puis que d  amer ne recreüst s  ous ne uos i acordissiez ia gueres n  i gaaigneissiez au loign aler mien esciant qu  il i entrast en espiant s  il en eüst ne tens ne leu L  en ne uoit pas touriorz le leu ainz prent bien ou tait les berbiz tout les gart l  en par les herbiz
Une heure alissiez au moutier uos i demourastes mout ier
Ialousie qui si le guile ralast espoir hors de la uile ou que soit conuient il qu  el aille il uenist lors en repostaille ou par nuit de uers les cortiz seus sanz chandele et sanz tortiz se n  iert d 
Ami qui le guetast espoir s  il l  en amonetast par confort tost le conduisist mes que la lune n  i luisist car la lune par son cler luire seust aus amanz maintes foiz nuire ou il entrast par les fenestres qu  il set bien de l  ostel les estres par une corde s  aualast ainsinc i uenist et alast
Bel
Acueill espoir descendist es courtiz ou cil l  atendist ou s  enfoïst hors du porpris ou tenu l  auez maint ior pris et uenist au uallet paler s  il a lui ne poïst aler ou quant endormiz uos seüst se tens et leu uoair peüst les huis entrouerz li lessast
Ainsinc du bouton s  apressast li fins amanz qui tant i pense et le cueillist lors sanz deffense s  il poïst par nule matire les autres portiers desconfire
Et ge qui gueres loing n  estoie me pensé qu  ainsinc le feroie
Se la uielle me ueust conduire ce ne me doit greuer ne nuire et s  el ne ueust g  i enterré par la ou mieuz mon point uerré si con
Faus
Semblant ot pensé du tout m  en tign a son pensé
La uielle illeuc point ne seiorne le trot a
Bel
Aqueull retorne qui la tour outre son gré garde car bien se soffrist de tel garde
Tant ua qu  ele uient a l  entree de la tour ou tost est entree
Les degrez monte lieement au plus qu  el peut hastiuement si li trembloient tuit li mambre
Bel
Aqueill quiert de chambre en chambre qui s  iert aus querneaus apuiez de la prison touz ennuiez
Pensif le treuue et triste et morne de li reconforter s  atorne
Biaus filz dist ele mout m  esmoi quant uos truis en si grant esmoi
Dites moi quex sunt cist pensé car se conseillier uos en sé ia ne m  en uerrez nul ior faindre
Bel
Aqueull ne s  ose complaindre ne dire li quoi ne coument qu  il ne set s  el dit uoir ou ment
Tretout son penser li nia car point de seürté n  i a de riens en li ne se fiait
Neïs ses cueurs la deffiait qu  il ot poëreus et tremblant mes n  en oseit moutrer semblant tant l  auoit touriorz redoutee la pute uielle redoutee
Garder se ueust de mesprison qu  il a poor de traïson ne li desclost pas sa mesese en soi meïsmes se rapese par semblant et fet liee chiere
Certes fet il ma dame chiere conbien que mis sus le m  aiez ie ne sui de riens esmaiez fors sanz plus de uostre demeure
Sanz uos enuiz ceanz demeure car en uos trop grant amor é
Ou auez uos tant demoré
Ou
Par mon chief tost le saurez mes du sauoir grant ioie aurez se point estes uaillant ne sages car en leu d  estranges mesages li plus cortais uallez du monde qui de toutes graces habonde qui plus de mil foiz uos salue car iou ui ore en cele rue si con il trespassoit la uoie par moi ce chapel uos enuoie
uolentiers ce dit uos uerroit ia mes puis uiure ne queroit n  auoir un seul ior de santé se n  iert par uostre uolanté si le gart
Dex et sainte
Foiz mes qu  une toute seule foiz parler ce dit a uos peüst a loisir mes qu  il uos pleüst
Por uos sanz plus aime il sa uie touz nuz uorroit estre a
Pauie par tel couant qu  il seüst fere chose qui bien uos peüst plere ne li chaudroit qu  il deuenist mes que pres de lui uos tenist
Bel
Acueill enquiert toute uoie qui cil est qui ce li enuoie ainz qu  il reçoiue le present por ce que doutable le sent qu  il peüst de tel leu uenir qu  il n  en uosist point retenir
Et la uielle sanz autre conte toute la uerité li conte C  est le uallez que uos sauez don tant oï parler auez por cui pieça tant uos greua quant le blasme uos esleua feu
Male
Bouche de iadis
Ia n  aille s  ame en paradis
Maint preudome a desconforté or l  en ont deable porté qu  il est morz eschapé li somes
Ne pris mes sa iangle .ii. pomes a touriorz en somes deliure et s  il poait ore reuiure ne nous porroit il pas greuer tant uos seüst blasme esleuer car ie sai plus qu  il ne fist onque
Or me craez et prenez donques cest chapel et si le portez de tant au mains le confortez qu  il uos aime n  en doutez mie de bone amor sanz uilenie
Et s  il a autre chose tant ne m  en desclost il mie tant
Mes bien nous i poon fier uos li resaurez bien nier s  il requiert chose qu  il ne doiue s  il fet folie si la boiue
Si n  est il pas fox ainz est sages onc par lui ne fu fez outrages don ie le pris mieuz et si l  ains n  il ne sera pas si uilains qu  il de chose uos requeïst qui a requerre ne feïst
Leaus est seur touz ceus qui uiuent
Cil qui sa compaignie siuent l  en ont toriorz porté tesmoign et ie meïsmes le tesmoign
Mout est de meurs bien ordenez onq ne fu hons de mere nez qui de li nul mal entendist fors tant con
Male
Bouche en dist s  a l  en ia tout mis en oubli
Ie meïsmes par poi l  oubli ne me souient nes des paroles fors qu  eus furent fausses et foles et li lierres les controua que onques bien ne se proua
Certes bien sai que mort l  eüst li uallez se riens en seüst qu  il est preuz et hardiz sanz faille
En cest païs n  a qui le uaille tant a le queur plein de noblece et seurmonteroit de largece le roi
Artu uoire
Alixandre s  il eüst autant a despandre d  or et d  argent conme cil orent onques tant cil doner ne sorent que cist .c. tanz plus ne donast par dons tout le monde estonast se d  auoir eüst tel planté tant a bon queur en sai planté nou peut nus de largece aprendre
Or uos lo ce chapel a prendre don les fleurs eulent mieuz que basme
Par foi i  en creindroie auoir blasme fet
Bel
Aqueull qui touz fremist et tremble et tressaut et gemist roigist palist pert contenance
Et la uielle es poinz le li lance et li ueust fere a force prendre car cil n  i osoit la main tendre ainz dist por soi mieuz escuser que mieuz le li uient refuser
Si le uossist il ia tenir que que l  en deüst auenir
Mout est biaus fet il li chapeaus mes mieuz me uendroit mes drapeaus auoir touz ars et mis en cendre que de par lui l  osasse prendre
Mes or soit posé que iou praigne a
Ialousie la riaigne que porrions nous ore dire
Bien sai qu  el enragera d  ire et seur mon chief le descierra piece a piece et puis m  ocierra s  el set qu  il soit de la uenuz ou seré pris et pis tenuz qu  onques en ma uie ne fui ou se ie li eschape e fui quel part m  en porré ie foïr
Tout uif me uerrez enfoïr se ie sui pris enprés la fuite si croi ie que i  auroie suite si seroie pris en fuiant touz li mondes m  iroit huiant
Nou prendrai pas
Si ferez certes
Ia n  en aurez blasmes ne pertes
Et s  ele m  enquiert don ce uint
Responses aurez plus de .xx.
Touteuois se le me demande que puis ie dire a sa demande
Se i  en sui blasmez ne repris ou diré ie que ie le pris
Car il le me conuient repondre ou quelque mençonge respondre s  el le sauoit ce uos pleuis mieuz uodroie estre morz que uis
Que uos direz
Se nou sauez se meilleur response n  auez dites que ie le uous doné
Bien sauez que tel renon é que n  aurez blasme ne uergoigne de riens prendre que ie uos doigne
Bel
Acueill sanz dire autre chose le chapel prent et si le pose seur ses crins blons et s  aseüre et la uielle li rit et iure s  ame son cors ses os sa pel qu  onc ne li sist si bien chapel
Bel
Acueill souent le remire dedanz son miroër se mire sauoir s  il est si bien seanz
Quant la uielle uoit que leanz n  auoit fors eus .ii. seulement lez lui s  assiet tot belement si li conmence a preeschier
Ha
Bel
Acueill tant uos é chier tant iestes biaus et tant ualez
Mi tens iolis est toz alez et li uostres est a uenir
Poi me porré mes soutenir fors a baston ou a potance
uos iestes oncore en enfance si ne sauez que uos ferez mes bien sai que uos passerez quan que ce soit ou tost ou tart par mi la flambe qui tout art et uos baignerez en l  estuue ou
uenus les dames estuue
Bien sai le brandon sentiroiz or uos lo que uos atiroiz ainz que la uos ailliez baignier si con uos m  orrez ensaignier car perilleusement s  i baigne iennes hon qui n  a qui l  ensaigne
Mes se mon conseill ensiuez a bon port iestes ariuez
Sachiez se ie fusse ausinc sage quant i  estoie de uostre aage des geus d  amors con ie suis ores car de trop grant biauté fui lores mes or m  esteut pleindre et gemir quant mon uis esfacié remir et uoi que froncir le couient quant de ma biauté me souient qui ces uallez fesoit triper tant les fesoie defriper que ce n  iert se merueille non trop iere lors de grant renon par tout coroit la renomee de ma grant biauté renomee tele ale auoit en ma meson qu  onques tele ne uit mes hon mout iert mes huis la nuit hurtez trop leur fesoie de durtez quant leur failloie de couent et ce m  auenoit trop souent car i  auoie autre compaignie fete en estoit mainte folie dom i  auoie corroz assez souent en iert mes huis quassez et fetes maintes tex mellees qu  ainceis qu  eus fussent demellees menbres i perdoient et uies par haïnes et par enuies tant i auenoit de contanz se mestre
Algus li bien contanz i uoussist bien metre ses cures et uenist o ses .x. figures par quoi tout certefie et nombre si ne peüst il pas le nombre des granz contanz certefier tant seüst bien monteplier lors iert mes cors forz et deliures i  eüsse or plus uaillant .m. liures de blans estellins que ie n  ai
Mes trop nicement me menai
Bele iere et ienne et nice et fole n  onc ne fui d 
Amors a escole ou l  en leüst la theorique mes ie sai tout par la practique
Experimenz m  en ont fet sage que i  ai hantez tout mon aage or en sai iusqu  a la bataille si n  est pas droiz que ie uos faille des biens aprendre que ie sai puis que tant esprouez les ai
Bien fet qui iennes genz conseille
Sanz faille ce n  est pas merueille s  ous n  en sauez quartier ne aune car uos auez trop le bec iaune
Mes tant a que ie ne finé que la sciance en la fin é don bien puis en chaiere lire
Ne fet a foïr n  a despire tout ce qui est en grant aage la treuue l  en sen et usage ç  a l  en bien esproué de maint qu  au mains en la fin leur remaint usage et sen pour le cheté conbien qu  il l  aient acheté
Et puis que i  oi sen et usage que ie n  oi pas sanz grant domage maint uaillant home ai deceü quant en mes laz le tench cheü mes ainz fui par mainz deceüe que ie me fusse aperceüe
Ce fu trop tart lasse dolante G  iere ia hors de ma iouante mes huis qui ia souuent ouroit car par iour et par nuit ouroit se tint adés pres du lintier
Nus n  i uient hui ne n  i uint hier pensaie ie lasse chetiue
En tristeur esteut que ie uiue
De deul me dut li queurs partir lors me uols du païs partir quant ui mon huis en tel repos et ie meïsmes me repos car ne poi la honte endurer
Conment poïsse ie durer quant cil iolif uallet uenoient qui ia si chiere me tenoient qu  il ne s  en poaient lasser et ges uoaie trespasser qu  il me regardoient de coste et iadis furent mi chier oste
Lez moi s  en aloient saillant sanz moi prisier un euf uaillant
Neis cil qui plus iadis m  amoient uielle ridee me clamoient et pis disoit chascuns assez ainz qu  il s  en fust outre passez D  autre part mes enfes gentis nus se trop n  iert bien ententis ou granz deaus essaiez n  auroit ne penseroit ne ne sauroit quel doleur au queur me tenoit quant en pensant me souenoit des biaus diz des douz aesiers des douz deduiz des douz besiers et des tres douces acolees qui s  en ierent si tost uolees
uolees uoire et sanz retour
Mieuz me uenist en une tour estre a toriorz enprisonee que d  auoir esté si tost nee
Dex en quel soussi me metoient li biau don qui failli m  estoient
Et ce qui remés leur estoit en quel torment me remestoit
Lasse por quoi si tost naqui A qui m  en puis ie pleindre a qui fors a uos filz que i  ai tant chier
Ne m  en puis autrement uanchier que par aprendre ma doctrine por ce biaus filz uos endoctrine que quant endoctrinez seroiz des ribaudiaus me uancheroiz car se
Dex plest quant la uendra de cest sarmon uos souuendra
Car sachiez que du retenir si qu  il uos en puist souenir auez uos mout grant auantage par la reson de uostre aage car
Platon dit C  est chose uoire que plus tenable est la memoire de ce qu  en aprent en enfance de quiconques soit la sciance
Certes chiers filz tendre iouente se ma iennece fust presente si con est la uostre orendroit ne porroit estre escrite en droit la ueniance que i  en preïsse
Par touz les leus ou ie uenisse ie feïsse tant de merueilles c  onques n  oïstes les parailles des ribauz qui si poi me prisent et me ledangent et despisent et si uilment lez moi s  en passent
Et il et autre comparassent leur grant orgueill et leur despit sanz prendre en pitié ne respit car au sen que
Dex m  a doné si con ie uos ai sarmoné sauez en quel point ges meïsse
Tant les plumasse et tant preïsse du leur de tort et de trauers que mengier les feïsse a uers et gesir touz nuz es fumiers meesmement ceus les prumiers qui de plus leal queur m  amassent et plus uolentiers se penassent de moi seruir et honorer
Ne leur lessasse demorer uaillant un aill se ie peüsse que tout en ma borse n  eüsse A poureté touz les meïsse et touz enprés moi les feïsse par uiue rage tripeter
Mes riens n  i uaut le regreter qui est alé ne peut uenir
Ia mes n  en porré nul tenir car tant ai ridee la face qu  il n  ont garde de ma menace
Pieça que bien le me disoient li ribaut qui me despisoient si me pris a plorer des lores
Par
Dieu si me plest il oncores quant ie m  i sui bien porpensee mout me delite en ma pensee et me resbaudissent li menbre quant de mon bon tens me remembre et de la ioliuete uie dom mes queurs a si grant enuie tout me reiouenist le cors quant g  i pens et quant iou recors touz les biens du monde me fet quant me souuient de tout le fet qu  au mains ai ie ma ioie eüe conbien qu  il m  aient deceüe
Ienne dame n  est pas oiseuse quant el maine uie ioieuse meesmement cele qui pense d  aquerre a fere sa despense
Lors m  en uign en ceste contree ou i  ai uostre dame encontree qui ci m  a mise en son seruise por uos garder en sa porprise
Diex qui sires est et tout garde doint que ie face bone garde si feré ie certainement par uostre biau contenement
Mes la garde fust perilleuse por la grant biauté merueilleuse que
Nature a dedanz uos mise s  el ne uos eüst tant aprise proëce et sen ualeur et grace et por ce que tens et espace nous est or si uenu a point que de destorbier n  i a point de dire quan que nous uolons un poi mieuz que nous ne solons tout uos daie ie conseillier ne uos deuez pas merueillier se ma parole un poi recop
Ie uos di bien auant le cop ne uos ueill pas en amor metre mes s  ous en uolez entremetre ie uos moutreré uolentiers et les chemins et les sentiers par ou ie deüsse estre alee ainz que ma biauté fust alee
Lors se test la uielle et soupire por oïr que cil uodroit dire mes n  i ua gueres atendant car quant le uoit bien entendant a escouter et a soi tere a son propos se prent a trere et se pense
Sanz contredit tout otroie qui mot ne dit quant tout li plest a escouter tout puis dire sanz riens douter
Lors a reconmencié sa uerue et dist con fausse uielle et serue qui me cuida par ses doctrines fere lechier miel sus espines quant uost que fusse amis clamez sanz estre par amors amez si con cil puis me raconta qui tout retenu le conte a car s  il fust tex qu il la creüst certainement trahi m  eüst mes por riens nule qu  el deïst tel traïson ne me feïst ce me fiançoit et iuroit autrement ne m  aseüroit
Biau tres douz filz bele char tendre des geus d 
Amors uos ueill aprendre que uos n  i saiez deceüz quant uos les aurez receüz selonc mon art uos conformez car nus s  il n  est bien enformez nes peut passer sanz beste uendre
Or pensez d  oïr et d  entendre et de metre tout a memoire car i  en sai trestoute l  estoire
Biau filz qui ueust ioïr d  amer des douz maus qui tant sunt amer les conmandemenz d 
Amors sache mes gart qu 
Amors a soi nou sache
Et ci tretouz les uos deïsse se certainement ne ueïsse que uos en auez par nature de chascun a comble mesure quen que uos en deuez auoir
De ceus que uos deuez sauoir .x. an i a qui bien les nonbre mes mout est fos cil qui s  amcombre des .ii. qui sunt au darrenier qui ne ualent un faus denier
Bien uos en abandon les .uiii. mes qui des autres .ii. le suit il pert son estuide et s  affole l  en nes doit pas lire en escole
Trop malement les amanz charge qui ueust qu  amanz ait le queur large et qu  en un seul leu le doit metre C  est faus texte c  est fause letre ci mant
Amors le filz
uenus de ce ne le doit croire nus
Qui l  an croit chier le comparra si con en la fin i parra
Biau filz ia larges ne saiez en pluseurs leus le queur aiez en un seul leu ia nou metez ne nou donez ne ne pretez mes uendez le bien chierement et toriorz par enchierement et gardez que nus qui l  achat n  i puisse fere bon achat por riens qu  il dont ia point n  en ait mieuz s  arde ou se pende ou se nait
Seur toutes riens gardez ces poinz  a doner aiez clos les poinz  et  a prendre  les mains ouertes .
Doner est grant folie  certes  se n  est un poi  por genz atrere  quant l  en en cuide son preu fere ou  por le don  tel chose atendre qu  en ne le peüt pas mieuz uendre .
Tel doner bien uos habandone  bons est doners ou cil qui done son don monteplie et gaaigne .
Qui certains est de sa gaaigne ne se peut du don repentir  tel don puis ie bien consentir .
Emprés  de l  arc et des .u. fleches  qui tant sunt plein de bones teches et tant fierent soutiuement  trere en sauez si sagement c  onques
Amors  li bons archiers  des fleches que tret li ars chiers ne trest mieuz  biaus filz  que uos fetes  qui maintes foiz les auez tretes . mes n  auez pas touriorz seü quel part li cop en sunt cheü  car quant l  an tret a la uolee  tex peut receuoir la colee don l  archier ne se done garde .
Mes qui uostre maniere esgarde  si bien sauez et trere et tandre que ne uos en puis riens aprandre  s  an repeut estre tex naurez dom grant preu  se
Dieu plest  aurez .
Si n  esteut ia que ie m  atour de uos aprendre de l  atour des robes ne des garnemenz dom uos ferez uoz paremenz por sembler aus genz mieuz ualoir  n  il ne uos en peut ia chaloir  quant par queur la chançon sauez que tant oï chanter m  auez  si con ioer nous alion  de l  ymage
Pimalion .
La prenez garde a uos parer  s  an saurez plus que beuf d  arer .
De uos aprendre ces mestiers ne uos est il mie mestiers .
Et se ce ne uos peut soffire  aucune chose m  orrez dire ça auant  s  ous uolez atandre  ou bien porrez example prandre .
Mes itant uos puis ie bien dire  se uos ami uolez eslire  bien lo que uostre amor soit mise ou biau uallet qui tant uos prise  mes n  i soit pas trop fermement .
Amez des autres sagement  et ie uos en querroi assez  dom granz auoir iert amassez .
Bon acointier fet homes riches  s  il n  ont les queurs auers et chiches  s  il est qui bien plumer les sache .
Bel
Acueill quan qu  il ueut en sache  por qu  il doint a chascun entendre qu  il ne uoudroit autre ami prendre por .m. mars de fin or molu  et iurt que  s  il eüst uolu soffrir que par autre fust prise sa rose  qui bien est requise  d  or fust chargiez et de ioiaus  mes tant est ses fins queur loiaus que ia nus la main n  i tendra fors cil seus qui lors la tendra . S  il sunt mil  a chascun doit dire  “
La rose aurez touz seus  biau sire  ia mes autre n  i aura part .
Faille moi
Dex se ia la part  ”
Ce leur iurt et sa foi leur baille . S  il se pariure  ne li chaille 
Dex se rit de tel serement et le pardone lieement .
Iupiter et li dieu riaient quant li amant se pariuraient  et maintes foiz se pariurerent li dieu qui par amours amerent .
Quant
Iupiter asseüroit
Iuno sa fame  il li iuroit la palu d  enfer hautement  et se pariuroit faussement .
Ce deuroit mout asseürer les fins amanz de pariurer saintes et sainz  moustiers et tamples  quant li dieu leur donent examples .
Mes mout est fos  se
Dex m  amant  qui por iurer croit nul amant  car il ont trop les queurs muables .
Iennes genz ne sunt point estables  non sunt li uiell souante foiz  ainz mentent seremenz e foiz .
Et sachiez une chose uaire  cil qui sires est de la faire doit prendre par tout son toulin  et qui ne peut a un moulin  hez a l  autre tretout le cours 
Mout a soriz poure secours et fet en grant perill sa druige qui n  a qu  un pertuis a refuige .
Tout ausinc est il de la fame  qui de touz les marchiez est dame que chascun fet por lui auoir  prendre doit par tout de l  auoir  car mout auroit fole pensee  quant bien se seroit porpensee  s  el ne uoloit ami que un  car  par seint
Lifart de
Meün  qui s  amor en un seul leu liure n  a pas son queur franc ne deliure  ainz l  a malement asserui .
Bien a tel fame deserui qu  ele ait assez ennui et peine qui d  un seul home amer se peine . S  el faut a celui de confort  el n  a nullui qui la confort  et ce sunt ceus qui plus i faillent qui leur queurs en un seul leu baillent .
Tuit en la fin toutes les fuient  quant las en sunt et s  en ennuient . N  am peut fame a bon chief uenir .
Onc ne pot
Enee tenir
Dydo  reïne de
Cartage  qui tant li ot fet d  auantage que poure l  auoit receü et reuestu et repeü  las et fuitif du biau païs de
Troie  dom il fu naïs .
Ses compaignons mout honorot  car en lui trop grant amor ot  fist li ses nés toutes refere por lui seruir et por lui plere  dona lui por s  amor auoir sa cité  son cors  son auoir  et cil si l  en asseüra qu  il li promist et li iura que siens ert et touriorz seroit ne ia mes ne la lesseroit  mes cele guieres n  an ioï  car li traïstres s  en foï sanz congié  par mer  en nauie  don la bele perdi la uie  qu  el s  en ocist ainz l  andemain de l  espee  o sa propre main  qu  il li ot donee  en sa chambre .
Dydo  qui son ami remanbre et uoit que s  amour a perdue  l  espee prent  et toute nue la drece encontremont la pointe  souz ses .ii. mameles l  apointe  seur le glaiue se let choair .
Mout fust grant pitiez a uoair  qui tel fet fere li ueïst  dur fust qui pitiez n  en preïst  quant si ueïst
Dydo la bele seur la pointe de l  alumele .
Par mi le cors la se ficha  tel deul ot don cil la tricha .
Phillis ausint tant atendi
Demophon qu  ele s  en pendi por le terme qu  il trespassa  dom serement et foi quassa .
Que fist
Paris de
Oenoné  qui queur et cors li rot doné  et cil s  amor li redona 
Tantost retolu le don a  si l  an ot il en l  arbre escrites a son coustel letres petites desus la riue en leu de chartre  qui ne ualurent une tartre .
Ces letres en l  escorce estoient d  un poplier  et representoient que
Xantus s  en retourneroit si tost con il la lesseroit .
Or raut
Xantus a sa fonteine  qu  il la lessa puis por
Heleine 
Que refist
Iason de
Medee  qui si uilmant refu boulee que li faus sa foi li manti puis qu  el l  ot de mort garanti  quant des toreaus qui feu gitoient par leur gueules et qui uenoient
Iason ardoir ou depecier  sanz feu santir et sanz blecier par ses charmes le deliura  et le sarpant li eniura si qu  onc ne se pot esueillier  tant le fist formant someillier 
Des cheualiers de terre nez  bataillereus et forsenez  qui
Iason uoloient occierre quant il entr  eus gita la pierre  fist ele tant qu  il s  entrepristrent et qu  il meïsmes s  entrocistrent  et li fist auoir la toison par son art et par sa poison .
Puis fist
Eson reiouenir por mieuz
Iason a soi tenir  ne riens de lui plus ne uoloit fors qu  il l  amast con il soloit et ses merites regardast por ce que mieuz sa foi gardast .
Puis la lessa  li maus trichierres  li faus  li desloiaus  li lierres  don ses enfanz  quant el le sot  por ce que de
Iason les ot  estrangla de deul et de rage  don el ne refist pas que sage quant el lessa pitié de mere et fist pis que marrastre amere .
Mil examples dire en sauroie  mes trop grant conte a fere auroie .
Briefment tuit les bolent et trichent  tuit sunt ribaut  par tout se fichent  si les doit l  en ausinc trichier  non pas son queur an un fichier .
Fole est fame qui si l  a mis  ainz doit auoir pluseurs amis et fere  s  el peut  que tant plese que touz les mete a grant mesese . S  el n  a graces  si les aquiere  et soit touriorz uers ceus plus fiere qui plus  por s  amor deseruir  se peneront de lui seruir  et de ceus acueillir s  efforce qui de s  amor ne feront force .
Sache de geus et de chançons  et fuie noises et tançons . S  el n  est bele  si se cointait  la plus lede atour plus cointe ait .
Et s  ele uoait dechoair  don grant deaus seroit a uoair  les biaus crins de sa teste blonde  ou s  il couient que l  en les tonde por aucune grant maladie  don biautez est tost enledie  ou s  il auient que par courrouz les ait aucun ribauz touz rouz si que de ceus ne puisse ourer  por grosses treces recourer  face tant que l  en li aporte cheueus de quelque fame morte  ou de saie blonde borreaus  et boute tout en ses forreaus .
Seur ses oreilles port tex cornes que cers ne bous ne unicornes  s  il se deuoit touz effronter  ne puist ses cornes seurmonter  et s  el ont mestier d  estre taintes  taigne les en ius d  erbes maintes  car mout ont forces et mecines fruit  fust  fuelle  escorce et racines  et s  el reperdoit sa couleur  don mout auroit au queur douleur  procurt qu  el ait ointures moestes en ses chambres  dedanz ses boestes  touriorz por sai farder repostes .
Mes bien gart que nus de ses hostes nes puist ne santir ne uoair  trop li en porroit meschoair . S  ele a biau col et gorge blanche  gart que cil qui sa robe tranche si tres bien la li escolete que la char pere blanche et nete demi pié darriers et deuant  s  an iert assez plus deceuant .
Et s  ele a trop grosses espaules  por plere a dances et a baules  de delïé drap robe port  si parra de mains let deport .
Et s  el n  a mains beles et netes ou de sirons ou de bubetes  gart que lessier ne les i ueille  face les hoster o l  agueille  ou ses mains en ses ganz repoigne  si n  i parra bube ne roigne .
Et s  el a trop lordes mameles  praingne queuurechiés ou toueles don seur le piz se face estraindre et tout autour ses coustez çaindre  puis atachier  coudre ou noer  lors si se peut aler ioer .
Et conme bone baisselete  tiegne la chambre
uenus nete . S  el est preuz et bien enseignie  ne lest entour nule ireignie qu  el n  arde ou ree  araiche ou housse  si qu  il n  i puisse queullir mousse . S  ele a lez piez  toriorz les chauce  a grosse iambe ait tanue chauce .
Briefment  s  el set seur lui nul uice  couurir le doit  se mout n  est nice . S  el set qu  el ait mauuese aleine  ne li doit estre grief ne peine de garder que ia ne ieüne ne qu  el ne parole ieüne  et gart si bien  s  el peut  sa bouche que pres du nés aus genz n  aprouche .
Et s  il li prent de rire enuie  si sagement et si bel rie qu  ele descriue .ii. fossetes d  ambedeus parz de ses leuretes  ne par ris n  enfle trop ses ioes ne nes restraingne par ses moes  ia ses leures par ris ne s  euurent  mes repoignent les denz et queuurent .
Fame doit rire a bouche close  car ce n  est mie bele chose quant el rit a gueule estandue  trop samble estre large et fandue .
Et s  el n  a denz bien ordenees  mes ledes et sanz ordre nees  s  el les montroit par sa risee  mains en porroit estre prisee .
Au plorer rafiert il maniere  mes chascunne est assez maniere de bien plorer en quelque place  car ia soit ce qu  an ne leur face ne griés ne hontes ne molestes  touriorz ont eus les lermes prestes  toutes pleurent et plorer seulent en tel guise conme eles ueulent .
Mes hom ne s  en doit ia mouoir  s  il uoait tex lermes plouoir ausint espés con onque plut  qu  onq a fame tex pleurs ne plut  ne tex deaus ne tex marremenz  que ce ne fust conchiemenz .
Pleurs de fame n  est fors aguiet  lors n  est douleurs qu  ele n  aguiet  mes gart que par uoiz ne par euure riens de son pansé ne desqueuure .
Si raffiert bien qu  el soit a table de contenance conuenable .
Mes ainz qu  el s  i uiegne soair  face soi par l  ostel uoair et a chascun antandre doigne qu  ele fet trop bien la besoigne  aille et uiegne auant et arriere et s  assiee la darreniere  et se face un petit atandre ainz qu  el puisse a soair antandre  et quant ele iert a table assise  face  s  el peut  a touz seruise .
Deuant les autres doit taillier  et du pain antour sai baillier  et doit  por grace deseruir  deuant le compaignon seruir qui doit mengier en s  escuële  deuant lui mete ou cuisse ou ele  ou beuf ou porc deuant li taille  selonc ce qu  il auront uitaille  soit de poisson ou soit de char  n  ait ia queur de seruir echar  s  il est qui soffrir le li ueille .
Et bien se gart qu  ele ne mueille ses doiz es broëz iusqu  au iointes ne qu  el n  ait pas ses lieures ointes de soupes  d  auz ne de char grasse  ne que trop de morseaus n  antasse ne trop gros nes mete en sa bouche  du bout des doiz le morsel touche qu  el deura moillier en la sausse  soit uert ou kameline ou iausse  et sagement port sa bouchiee  que seur son piz goute n  en chiee de soupe  de saueur  de poeure .
Et si sagement redoit boeure que seur soi n  en espande goute  car por trop rude ou por trop gloute l  en porroit bien aucuns tenir qui ce li uerret auenir  et gart que ia hanap ne touche tant con el ait morsel en bouche .
Si doit si bien sa bouche terdre qu  el n  i lest nule gresse aherdre  au mains en la leure deseure  car quant gresse en cele demeure  ou uin en perent les mailletes  qui ne sunt ne beles ne netes .
Et boiue petit a petit  conbien qu  ele ait grant appetit  ne boiue pas a une aleine ne hanap plain ne coupe pleine  ainz boiue petit et souuant  qu  el n  aut les autres esmouuant a dire que trop an angorge ne que trop boiue a gloute gorge  mes delïeement le coule .
Le bort du hanap trop n  engoule si conme font maintes norrices  qui sunt si gloutes et si nices qu  el uersent uin en gorge creuse tout ausint conme en une heuse  et tant a granz gorz an antonent qu  el s  en confondent et estonent .
Et bien se gart qu  el ne s  eniure  car en home ne en fame iure ne peut auoir chose secree  et puis que fame est aniuree  il n  a point en li de deffanse et iangle tout quan qu  ele panse  et est a touz habandonee quant a tel meschief s  est donee .
Et se gart de dormir a table  trop an seroit mains agraable  trop de ledes choses auienent a ceus qui tex dormirs maintienent  ce n  est pas sens de someillier es leus establiz a ueillier  maint en ont esté deceü  par maintes foiz an sunt cheü deuant ou darriers ou encoste  brisant ou braz ou teste ou coste  gart que tex dormirs ne la tiegne .
De
Palinurus li souuiegne  qui gouernoit la nef
Enee  ueillant l  auoit bien gouernee  mes quant dormir l  ot enuaï  du gouernaill en mer chaï et des compaignons naia pres  qui mout le plorerent aprés .
Si doit la dame prendre garde que trop a ioer ne se tarde  car el porroit bien tant atandre que nus n  i uoudroit la main tandre .
Querre doit d  amors le deduit tant con iennece la deduit  car quant uiellece fame assaut  d  amors pert la ioie et l  assaut .
Le fruiz d  amors  se fame est sage  cueille an la fleur de son aage  car tant pert de son tens  la lasse  con sanz ioïr d  amors an passe .
Et s  el ne croit ce mien conseill  que por conmun profit conseill  sache qu  el s  en repentira quant uiellece la flestira .
Mes bien sai qu  eles m  en creront  au mains ceus qui sages seront  et se tendront aus regles nostres  et diront maintes paternostres por m  ame quant ie seré morte  qui les enseigne ore et conforte  car bien sai que ceste parole sera leüe an mainte escole .
Biau tres douz filz  se uos uiuez  - car bien uoi que uos escriuez ou liure du queur uolentiers touz mes enseignemenz antiers  et quant de moi departiraiz  se
Dieu plest  encor an liraiz et an seraiz mestres con gié - ie uos doign de lire congié  maugré tretouz les chanceliers  et par chambres et par celiers  en prez  en iardins  en gaudines  souz paueillons et souz courtines  et d  enformer les escoliers par garderobes et soliers  par despanses et par estables  s  ous n  auez leus plus delitables  mes que ma leçon soit leüe  quant uos l  aurez bien retenue .
Et gart que trop ne sait enclose  quar  quant plus a l  ostel repose  mains est de toutes genz ueüe et sa biauté mains conneüe  mains couuoitiee et mains requise .
Souant aille a la mestre iglise et face uisitacions a noces  a processions  a geus  a festes  a queroles  car en tex leus tient ses escoles et chante a ses deciples messe li dex d 
Amors et la deesse .
Mes bien se soit ainceis miree sauoir s  ele est bien atiree .
Et quant a point se sentira et par les rues s  en ira  si soit de beles aleüres  non pas trop moles ne trop dures  trop esleuees ne trop corbes  mes bien plesanz en toutes torbes .
Les espaules  les costez meuue si noblement que l  en n  an treuue nule de plus biau mouuement  et marche ioliuetement de ses biaus solerez petiz  que fere aura fet si fetiz qu  il ioindront aus piez si a point que de fronce n  i aura point .
Et se sa robe li trahine ou pres du pauement s  encline  si la lieue ancoste ou deuant si con por prendre un po de uant  ou por ce que fere le sueille ausinc con secourcier se uueille por auoir le pas plus deliure .
Lors gart que si le pié deliure que chascun qui passe la uoie la bele forme du pié uoie .
Et s  ele est tex que mantel port  si le doit porter de tel port qu  il trop la ueüe n  anconbre du bel cors a cui il fet onbre  et por ce que li cors mieuz pere  et li teissuz don el se pere  qui n  iert trop larges ne trop grelles  d  argent dorez  a menuz pelles  et l  aumoniere touteuoie  qu  il rest bien droiz que l  an la uoie  a .ii. mains doit le mantel prandre  les braz eslargir et estandre  soit par bele uoie ou par boe  et li souuiegne de la roe que li paons fet de sa queue  face ausinc du mantel la seue  si que la penne  ou uere ou grise  ou tel con el l  i aura mise  et tout le cors en apert montre a ceus qu  el uoit muser encontre .
Et s  el n  est bele de uisage  plus leur doit torner conme sage ses beles treces blondes chieres et tout le haterel darrieres  quant bel et bien trecié le sant  c  est une chose mout plesant que biauté de cheueleüre .
Toriorz doit fame metre cure qu  el puist la louue resembler quant el uet les berbiz enbler  car  qu  el ne puist du tout faillir  por une en uet .m. assaillir  qu  el ne set la quele el prendra deuant que prise la tendra .
Ausinc doit fame par tout tendre ses raiz por touz les homes prendre  car por ce qu  el ne peut sauoir des quex el puist la grace auoir  au mains por un a soi sachier a touz doit son croc estachier .
Lors ne deura pas auenir qu  el n  en daie aucun pris tenir des fos antre tant de milliers qui li frotera ses illiers  uoire pluseurs par auenture  car art aïde mout nature .
Et s  ele pluseurs en acroche qui metre la uueillent en broche  gart  conmant que la chose queure  qu  ele ne mete a .ii. une heure  car por deceüz se tendroient quant pluseur ensemble uendroient  si la porroient bien lessier .
Ce la porroit mout abessier  car au mains li eschaperoit ce que chascuns aporteroit .
El ne leur doit ia riens lessier don il se puissent engressier  mes metre an si grant poureté qu  il muirent las et endeté  et cele an soit riche mananz  car perduz est li remananz . D  amer poure home ne li chaille  qu  il n  est riens que poure home uaille  se c  iert
Ouides ou
Homers  ne uaudroit il pas .ii. gomers  ne ne li chaille d  amer hoste  car ausinc con il met et hoste son cors en diuers herbergages  ausinc li est li queurs uolages .
Hoste amer ne li lo ie pas  mes touteuois an son trepas  se deniers ou ioiaus li offre  praingne tout et boute en son coffre  et face lors cil son plesir ou tout a haste ou a lesir .
Et bien gart qu  el n  aint ne ne prise nul home de trop grant cointise ne qui de sa biauté se uante  car c  est orgueuz qui si le tante  si s  est en l  ire
Dieu boutez hom qui se plest  ia n  an doutez  car ausinc le dit
Tholomee  par cui fu mout sciance amee .
Tex n  a poair de bien amer  tant a mauués queur et amer  et ce qu  il aura dit a l  une  autant an dit il a chascune  et pluseurs en reuet lober por eus despoillier et rober .
Mainte compleinte an ai ueüe de pucele ainsinc deceüe .
Et s  il uient aucuns prometierres  soit leaus hom ou hoquelierres  qui la ueulle d  amors prier et par promesse a soi lier  et cele ausinc li repromete  mes bien se gart qu  el ne se mete por nule riens en sa menoie  s  el ne tient ainceis la monoie .
Et s  il mande riens par escrit  gart se cil faintemant escrit ou s  il a bone entencion de fin queur sanz decepcion  amprés li rescriue an poi d  eure  mes ne sait pas fet sanz demeure  demeure les amanz atise  mes que trop longue ne soit prise .
Et quant el orra la requeste de l  amant  gart qu  el ne se heste de s  amor du tout otroier  ne ne li doit du tout noier  ainz le doit tenir en balance  qu  il ait poor et esperance  et quant cil plus la requerra et cele ne li offerra s  amor  qui si forment l  enlace  gart soi la dame que tant face par son engin et par sa force que l  esperance adés anforce  et petit a petit s  an aille la poor tant qu  ele defaille  et qu  il faceint pes et concorde .
Cele qui puis a lui s  acorde et qui tant set de guiles faintes 
Dieu doit iurer et sainz et saintes c  onq ne se uolt mes otrier a nul  tant la seüst prier  et dire  “
Sire  c  est la some  foi que doi saint
Pere de
Rome  par fine amor a uos me don  car ce n  est pas por uostre don . N  est hom nez por cui ce feïsse por nul don  tant grant le ueïsse .
Maint uaillant home ai refusé  car mout ont maint a moi musé .
Si croi qu  ous m  auez anchantee  male chançon m  auez chantee . ”
Lors le doit estroit acoler et besier por mieuz affoler .
Mes s  el ueult mon conseill auoir  ne tande a riens fors qu  a l  auoir .
Fole est qui son ami ne plume iusqu  a la darreniere plume  car qui mieuz plumer le saura  c  iert cele qui meilleur l  aura et qui plus iert chiere tenue  quant plus chier se sera uendue  car ce que l  an a por noiant  trop le ua l  en plus uistoiant  l  an nou prise pas une escorce  se l  an le pert  l  en n  i fet force  au mains si grant ne si notee con qui l  auroit chier achatee .
Mes au plumer conuient maniere .
Ses uallez et sa chamberiere et sa sereur et sa norrice et sa mere  se mout n  est nice  por qu  il consentent la besoigne  facent tuit tant que cil leur doigne seurcot ou cote ou ganz ou mofles  et rauissent conme uns escofles quant qu  il an porront agraper  si que cil ne puist eschaper de leur mains en nule maniere tant qu  il ait fet sa darreniere  si con cil qui geue aus noiaus  tant leur doint deniers et ioiaus  mout est plus tost praie acheuee  quant par pluseurs mains est leuee .
Autre foiz li redient  “
Sire  puis qu  il le uos conuient a dire  uez qu  a ma dame robe faut .
Conment soffrez uos cest defaut  S  el uousist fere  par saint
Gile  por tel a il en ceste uile  conme reïne fust uestue et cheuauchast a grant sambue .
Dame  por quoi tant atandez que uos ne la li demandez 
Trop par iestes uers lui honteuse  quant si uos lesse soffreteuse . ”
Et cele  conbien qu  il li plesent  leur doit conmander qu  il se tesent  qui tant  espoir  en a leué qu  el l  a trop durement greué .
Et s  ele uoit qu  il s  aperçoiue qu  il li doint plus que il ne doiue et que formant greuez cuide estre des granz dons dom il la seut pestre  et sentira que de doner ne l  ose ele mes sarmoner  lors li doit prier qu  il li preste  et li iurt qu  ele est toute preste de le li randre a iour nomé tel con il li aura nomé .
Mes bien est par moi deffandu que ia mes n  an soit riens randu .
Se ses autres amis reuient  don el a pluseurs  se deuient  ( mes an nul d  aus son queur n  a mis  tout les claime ele touz amis ) si se complaigne conme sage que sa meilleur robe et si gage queurent chascun iour a usure  don ele est en si grant ardure et tant est ses queurs a mesese qu  el ne fera riens qui li plese  se cil ne li reant ses gages  et li uallez  se mout n  est sages  por quoi pecune li sait sourse  metra tantost main a la bourse ou fera quelque cheuissance don li gage aient deliurance  qui n  ont mestier d  estre reanz  ainz sunt  espoir  tretuit leanz por le bacheler anserré an aucun coffre bien ferré  qu  il ne li chaut  espoir  s  il cerche dedanz sa huche ou a sa perche  por estre de li mieuz creüe  tant qu  ele ait la pecune eüe .
Le tierz reserue d  autel lobe  ou ceinture d  argent ou robe ou guimple lo qu  el li demande  et puis deniers qu  ele despande .
Et s  il ne li a que porter et iurt  por li reconforter  et fiance de pié  de main qu  il l  aportera l  andemain  face li les orreilles sourdes  n  en croie riens  quar ce sunt bourdes .
Trop sunt tuit espert menteür  plus m  ont menti  li fouteür  et foiz et seremenz iadis qu  il n  a de sainz en paradis .
Au mains  puis qu  il n  a que paier  face au uin son gage anuaier por .ii. deniers  por .iii.  por .iiii.  ou s  aille hors ailleurs esbatre .
Si doit fame  s  el n  est musarde  fere samblant d  estre couarde  de trembler  d  estre pooreuse  d  estre destraite et angoisseuse quant son ami doit receuoir  et li face antendre de uoir qu  an trop grant perill le reçoit quant son mari por lui deçoit  ou ses gardes  ou ses paranz  et que  se la chose iert paranz qu  ele ueust fere en repoutaille  morte seroit sanz nule faille  et iurt qu  il ne peut demourer  s  il la deuoit uiue acourer  puis demeurt a sa uolanté  quant el l  aura bien anchanté .
Si li redoit bien souuenir  quant ses amis deura uenir  s  el uoit que nus ne l  aperçoiue  par la fenestre le reçoiue  tout puisse ele mieuz par la porte  et iurt qu  ele est destruite et morte  et que de lui seroit neanz se l  en sauoit qu  il fust leanz  nou guerroient armes molues  heaumes  haberz  pex ne maçues  ne huches  ne clotez  ne chambres qu  il ne fust depeciez par manbres .
Puis doit la dame sopirer et sai par samblant aïrer  et l  assaille et li queure seure et die que si grant demeure n  a il mie fet sanz reson et qu  il tenoit en sa meson autre fame  quel qu  ele soit  dom li solaz mieuz li plesoit  et qu  or est ele bien traïe quant il l  a por autre enhaïe  bien doit estre lasse clamee quant ele aime sanz estre amee .
Et quant orra ceste parole cil qui la pensee aura fole  si cuidera tout erraument que cele l  aint trop leaument et que plus soit de li ialouse c  onc ne fu de
uenus s  espouse
uulcanus  quant il l  ot trouee aueques
Mars prise prouee .
Es laz qu  il ot d  arain forgiez les tenoit andeus an forz giez  ou geu d  amors ioinz et lïez  tant les ot li fous espïez .
Si tost con
uulcanus ce sot  que pris prouez andeus les ot es laz qu  entour le lit posa - mout fu fos quant fere l  osa  car cil a mout po de sauoir qui seus cuide sa fame auoir - les dex i fist uenir an heste  qui mout ristrent et firent feste quant en ce point les aperçurent .
De la biauté
uenus s  esmurent tuit li pluseur des damedex  qui mout fesoit plaintes e dex conme honteuse et corrociee don ainsinc iert prise et laciee  n  onc n  ot honte a ceste paraille .
Si n  iert ce pas trop grant meruaille se
uenus o
Mars se metoit  car
uulcanus si lez etoit et si charbonez de sa forge par mains et par uis et par gorge que por riens
uenus ne l  amast  conbien que mari le clamast .
Non  par
Dieu  pas  se ce fust ores
Absalon o ses treces sores  ou
Paris  filz le roi de
Troie  ne l  en portast el ia menoie  qu  el sauoit bien  la debonere  que toutes fames seuent fere . D  autre part el sunt franches nees  loi les a condicionees  qui les oste de leur franchises ou
Nature les auoit mises  car
Nature n  est pas si sote qu  ele face nestre
Marote tant seulement por
Robichon  se l  antandement i fichon  ne
Robichon por
Mariete  ne por
Agnés ne por
Perrete  ainz nous a fez  biau filz  n  en doutes  toutes por touz et touz por toutes  chascune por chascun conmune et chascun conmun a chascune  si que  quant el sunt affiees  par loi prises et mariees  por oster dissolucions et contenz et occisions et por aidier les norretures dom il ont ensemble les cures  si s  efforcent en toutes guises de retourner a leur franchises les dames et les damoiseles  quex qu  el soient  ledes ou beles .
Franchise a leur poair maintienent  don trop de maus uendront et uienent  et uindrent a pluseurs iadis  bien an nombreroie ia .x.  uoire tant ( mes ie les trespasse ) que i  en seroie toute lasse  et uos d  oïr touz anconbrez ainz que ges eüsse nonbrez  car quant chascun iadis uaiet la fame qui mieuz li saiet  maintenant rauir la uosist  se plus fort ne la li tosist  et la lessast  s  il li pleüst  quant son uoloir fet en eüst  si que iadis s  entretuaient et les norretures lessaient  ainz que l  an feïst mariages par le conseill des homes sages .
Et qui uodroit
Horace croire  bone parole en dit et uoire  car mout sot bien lire et diter  si la uos uueill ci reciter  car sage fame n  a pas honte quant bone auctorité raconte .
Iadis auant
Helene furent batailles que li con esmurent  don cil a grant douleur perirent qui por eus les batailles firent ( mes les morz n  en sunt pas seües  quant en escrit ne sunt leües )  car ce ne fu pas la prumiere  non sera ce la darreniere  par cui guerres uendront et uindrent entre ceus qui tandront et tindrent leurs queurs mis en amor de fame  don maint ont perdu cors et ame  et perdront  se li siecles dure .
Mes prenez bien garde a
Nature  car  por plus clerement uoair conme el a merueilleus poair  mainz examples uos an puis metre  qui bien font a uoair an letre .
Li oisillons du uert bochage  quant il est pris et mis en cage  nourriz mout antantiuement leanz delicieusement  et chante  tant con sera uis  de queur gai  ce uos est auis  si desierre il les bois ramez qu  il a naturelment amez  et uoudroit seur les arbres estre  ia si bien nou saura l  an pestre .
Touriorz i panse et s  estudie a recouurer sa franche uie  sa uiande a ses piez demarche o l  ardeur qui son queur li charche  et ua par sa cage traçant  a grant angoisse porchaçant conment fenestre ou pertuis truisse par quoi uoler au bois s  an puisse .
Ausinc sachiez que toutes fames  saient damoiseles ou dames  de quelconques procession  ont naturele entencion qu  el cercheroient uolentiers par quex chemins  par quex sentiers a franchise uenir porroient  car toriorz auoir la uorroient .
Ausinc uos di ie que li hom qui s  an entre en religion  et uient aprés qu  il se repent  par po que de deul ne se pent  et se complaint et se demente si que touz an soi se tourmente  tant li sourt grant desir d  ourer conment il porra recourer la franchise qu  il a perdue  car la uolenté ne se mue par nul abit qu  il puisse prandre  en quelque leu qu  il s  aille randre . C  est li fos poissons qui s  an passe par mi la gorge de la nasse  qui  quant il s  en ueust retourner  maugré sien l  esteut seiourner a toriorz en prison leanz  car du retourner est neanz .
Li autre  qui dehors demeurent  quant il le uoient  si aqueurent et cuident que cil s  esbanoie a grant deduit et a grant ioie  quant la le uoient tournoier et par semblant esbanoier  et por ice meesmement qu  il uoient bien apertement qu  il a leanz assez uiande  tele con chascun d  eus demande  mout uolentiers i entreroient  si uont antour et tant tournoient  tant i hurtent  tant i aguetent que le trou treuuent  si s  i gietent .
Mes quant il sunt leanz uenu  pris a toriorz et retenu  puis ne se peuent il tenir qu  il ne uuellent bien reuenir  mes ce n  est pas chose possible  qu  il sunt mieuz pris que a la trible .
La les conuient a grant deul uiure  tant que la mort les an deliure .
Tout autel uie ua querant li iennes hom quant il se rant  car ia si granz solers n  aura ne ia si fere ne saura grant chaperon ne large aumuce que
Nature ou queur ne se muce .
Lors est il morz et maubailliz  quant frans estaz li est failliz  s  il ne fet de neccessité uertu par grant humilité .
Mes
Nature ne peut mentir  qui franchise li fet sentir  car
Horaces neïs raconte  qui bien set que tel chose monte  qui uoudroit une forche prandre por soi de
Nature deffandre et la bouteroit hors de sai  reuandroit ele  bien le sai .
Touriorz
Nature recourra  ia por habit ne demourra .
Que uaut ce 
Toute creature ueust retourner a sa nature  ia nou lera por uiolance de force ne de couuenance .
Ce doit mout
uenus escuser qu  el uouloit de franchise user  et toutes dames qui se geuent  conbien que mariage ueuent  car ce leur fet
Nature fere  qui les ueust a franchise trere .
Trop est fort chose que
Nature  el passe neïs nourreture .
Qui prendroit  biau filz  un chaton qui onques rate ne raton ueü n  auroit  puis fust nouriz sanz ia uoair rat ne souriz  lonc tens  par ententiue cure  de delicieuse pasture  et puis ueïst souriz uenir  n  est riens qui le peüst tenir  se l  en le lessoit eschaper  qu  il ne l  alast tantost haper  tretouz ses mes en lesseroit  ia si familleus ne seroit  n  est riens qui pes entr  eus feïst  por peine que l  en i meïst .
Qui nourrir un polein sauroit qui iumant ueüe n  auroit iusqu  a tant qu  il fust granz destriers por soffrir selles et estriers  et puis ueïst iumant uenir  uos l  orriez tantost henir  et uoudroit encontre lui courre  s  il n  iert qui l  en peüst rescourre  non pas morel contre morele seulement  mes contre fauuele  contre grise ou contre liarde  se freins ou bride nou retarde  qu  il n  en a nules espiees  fors qu  il les truisse desliees ou qu  il puisse seur eus saillir  toutes les uoudroit assaillir .
Et qui morele ne tendroit  tout le cours a morel uendroit  uoire a fauuel ou a liart  si con sa uolanté li art .
Li prumiers qu  ele troueroit  c  est cil qui ses mariz seroit  qu  ele n  en ra nus espiez  fors qu  el les truisse desliez .
Et ce que ie di de morele et de fauuel et de fauuele et de liart et de morel  di ie de uache et de torel et des berbiz et du mouton  car de ceus mie ne douton qu  il ne ueillent leur fames toutes  ne ia de ce  biau filz  ne doutes que toutes ausinc touz ne ueillent  toutes uolentiers les acueillent .
Ausinc est il  biau filz  par m  ame  de tout houme et de toute fame quant a naturel appetit  don lai les retret un petit .
Un petit 
Mes trop  ce me samble  car quant lai les a mis ensamble  el ueust  soit uallez ou pucele  que cil ne puisse auoir que cele  au mains tant con ele soit uiue  ne cele autre  tant con cil uiue .
Mes touteuois sunt il tanté d  user de franche uolanté  car bien sai que tel chose monte  si s  an gardent aucun por honte  li autre por poor de peine  mes
Nature ausinc les demeine con les bestes que ci deïsmes .
Ie le sé bien par moi meïsmes  car ie me sui touriorz penee d  estre de touz homes amee  et se ie ne doutasse honte  qui refreine mainz queurs et donte  quant par ces rues m  en aloie ( car touriorz aler i uoloie  d  aournemenz enuelopee  por neant fust une popee )  ces uallez  qui tant me plesoient  quant ces douz regarz me fesoient -
Douz
Dex  quel pitié m  en prenoit quant cil regarz a moi uenoit  - touz ou pluseurs les receüsse  s  i leur pleüst et ie peüsse  touz les uousisse tire a tire  se ie peüsse a touz soffire .
Et me sambloit que  s  il peüssent  uolentiers tuit me receüssent ( ie n  en met hors prelaz ne moines  cheualiers  borgois ne chanoines  ne clerc ne lai  ne fol ne sage  por qu  il fust de poissant aage ) et des religions saillissent  s  il ne cuidassent qu  il faillissent quant requise d  amors m  eüssent .
Mes se bien mon pensé seüssent et noz condicions tretoutes  il n  en fussent pas en tex doutes  et croi que  se pluseur osassent  leur mariages en brisassent  ia de foi ne leur souuenist  se nus en priué me tenist  nus n  i gardast condicion  foi ne ueu ne religion  se ne fust aucuns forsenez qui fust d  amors anchifrenez et leaument s  amie amast  cil espoir quite me clamast et pensast a la seue auoir  don il ne preïst nul auoir .
Mes mout est po de tex amanz  si m  aïst
Dex et sainz
Amanz  conme ie croi certeinement  s  il parlast a moi longuement  que qu  il deïst  mençonge ou uoir  tretout le feïsse esmouuoir  qui qu  il fust  seculiers ou d  orde  fust ceint de cuir rouge ou de corde  quel que chaperon qu  il portast  o moi  ce croi  se deportast  s  il cuidast que ie le uousisse ou que  sanz plus  le li soffrisse .
Ainsinc
Nature nos ioutise  qui noz queurs a deliz attise  por quoi
uenus de
Mars amer a mains deserui a blamer .
Ainsinc con en tel point estoient
Mars et
uenus  qui s  entr  amoient  des dex i ot mainz qui uousissent que li autre d  aus se resissent en tel point con il font de
Mars .
Mieuz uousist puis .ii. mile mars auoir perdu dam
uulcanus que ceste euure seüst ia nus  car li dui  qui tel honte an orent  quant il uirent que tuit le sorent  firent des lors a huis ouuert ce qu  il fesoient en couuert  n  onques puis du fet n  orent honte que li dieu firent d  aus leur conte et tant peuplaierent la fable qu  el fu par tout le ciel notable  s  an fu
uulcanus plus irez quant plus fu li fez enpirez  n  onques puis n  i pot conseill metre  et si con tesmoigne la letre  mieuz li uenist estre sofferz qu  auoir au lit les laz offerz  et que ia ne s  an esmeüst  mes feinsist que riens n  en seüst  s  il uousist auoir bele chiere de
uenus  que tant auoit chiere .
Si se deuroit cil prendre garde qui sa fame ou s  amie garde et par son fol aguiet tant euure qu  il la prent prouee seur l  euure  car sache que pis en fera quant prise prouee sera  ne cil qui du mal felon art  qui si l  a prise par son art  ia mes n  en aura puis la prise ne biau semblant ne bon seruise .
Trop est fos maus que ialousie  qui les ialous art et soussie  mes ceste a ialousie fainte qui faintemant fet tel complainte et amuse ainsinc le musart  quant plus l  amuse  et cil plus art .
Et s  il ne s  en daigne escondire  ainz die  por lui metre en ire  qu  il a uoirement autre amie  gart qu  el ne s  en corroce mie .
Ia soit ce que semblant an face  se cil autre amie porchace  ia ne li soit a un bouton de la ribaudie au glouton  mes face tant que cil recroie  por ce que d  amer ne recroie  qu  el ueille autre ami porchacier et qu  el nou fet for por chacier celui don el ueust estre estrange  car bien est droiz qu  el s  en estrange  et die  “
Trop m  auez meffet  uanchier m  esteut de ce meffet .
Puis que uos m  auez fete coupe  ie uos seruirai d  autel coupe . ”
Lors sera cil en pire point c  onques ne fu  s  il l  aime point  ne ne s  en saura deporter  car nus n  a poair de porter grant amor ardanment ou piz s  il n  a poor d  estre acoupiz .
Lors resaille la chamberiere  qui face pooreuse chiere  et die  “
Lasse  mortes somes 
Mi sires  ou ne sai quex homes  est antrez dedanz nostre court . ”
La conuient que la dame court et antrelaist toute besoigne  mes le uallet ainceis respoigne an tait  en estable ou en huche  iusqu  a tant qu  ele le rehuche  quant ele iert arriers la uenue .
Cil qui desierre la uenue uoudroit lors estre ailleurs  espoir  de poor et de desespoir .
Lors  se c  est uns autres amis  cui la dame terme aura mis  dom el n  aura pas esté sage  qu  il n  en port du tout le musage  conbien que de l  autre li manbre  mener le peut en quelque chambre .
Face lors tout ce qu  il uorra cil qui demourer n  i porra  don mout aura pesance et ire  car la dame li porra dire  “
Du demourer est ce neanz puis que mi sires est ceanz  et .iiii. mien cousin germain .
Si m  aïst
Dex et saint
Germain  quant autre foiz uenir porrez  ie feré quan que uos uorrez  mes soffrir uos conuient atant .
Ie m  an reuois  car l  an m  atant . ”
Mes ainceis le doit hors bouter  qu  el nou puist hui mes riens douter .
Lors doit la dame retorner  qu  ele ne face seiorner trop longuement l  autre a mesese  por ce que trop ne li desplese si que trop ne se desconfort .
Si li redoint nouel confort  et conuient que de prison saille et que couchier auec lui s  aille antre ses braz dedanz sa couche  mes gart que sanz poor n  i couche  face li antandant et die qu  ele est trop fole et trop hardie  et iurt que par l  ame son pere l  amor de li trop chier compere quant se met en tele auanture  ia soit ce qu  el soit plus seüre que ceus qui uont a leur talant par chans et par uignes balant  car deliz an seürté pris mains est plesanz  mains a de pris .
Et quant aler deuront ensamble  gart que ia cil a lui n  assamble  conbien qu  il la tiegne a seior  por qu  ele uoie cler le ior  qu  el n  antrecloe ainz les fenestres  que si soit ombrages li estres que  s  ele a ne uice ne tache seur sa char  que ia cil nou sache .
Gart que nule ordure n  i uoie  qu  il se metroit tantost a uoie et s  en fuiroit queue leuee  s  an seroit honteuse et greuee .
Et quant se seront mis an l  euure  chascuns d  aus si sagement euure  et si a point  que il conuiegne que li deliz ensamble uiegne de l  une et de l  autre partie ainz que l  euure soit departie  et s  antredoiuent entr  atendre por ansamble a leur bonne tendre . L  un ne doit pas l  autre lessier  de nagier ne doiuent cessier iusqu  il preingnent ansamble port  lors auront anterin deport .
Et s  el n  i a point de delit  faindre doit que trop s  i delit  et faigne et face touz les signes qu  el set qui sunt au delit dignes  si qu  il cuit que cele an gré preigne ce qu  el ne prise une chateigne .
Et s  il  por eus asseürer  peut uers la dame procurer qu  ele uiegne a son propre hostel  si roit la dame propos tel  le ior qu  el deura l  erre anprandre  qu  el se face un petit atandre  si que cil en ait grant desir ainz qu  il la tiegne a son plesir .
Geus d  amors est  quant plus demeure  plus agreable par demeure  s  an sunt cil mains antalanté qui les ont a leur uolanté .
Et quant iert a l  ostel uenue ou tant sera chiere tenue  lors li iurt et li face antandre qu  au ialous se fet tant atandre qu  ele an fremist et tremble toute  et que trop durement se doute d  estre ledangiee ou batue quant el iert arriers reuenue  mes conment qu  ele se demente  conbien qu  el die uoir ou mente  preingne an poor seürement  seürté pooreusement  et facent en leur priueté tretoute leur ioliueté .
Et s  el n  a pas laisir d  aler a son hostel a li paler  ne receuoir ou sien ne l  ose  tant la tient li ialous anclose  lors le doit  s  el peut  aniurer  se mieuz ne s  an set deliurer .
Et se de uin nou peut fere iure  d  erbes peut auoir une liure  ou plus ou mains  don sanz dangier li peut fere boiure ou mangier  lors dormira cil si formant qu  il li lerra fere an dormant tretout quan que cele uorra  car destourner ne l  an porra .
De sa mesnie  s  ele l  a  anuoit ci l  un  et l  autre la  ou par legiers dons les deçoiue et son ami par eus reçoiue  ou les repeut touz abeurer  se du secré les ueust seurer .
Ou  s  il li plest  au ialous die  “
Sire  ne sai quel maladie  ou fieure ou goute ou apotume  tout le cors m  anbrase et alume  si m  esteut que i  aille aus estuues  tout aions nous ceanz .ii. cuues  n  i uaudroit riens baign sanz estuue  por ce conuient que ie m  estuue . ”
Quant li uilains aura songié  li donra il  espoir  congié  conbien qu  il face lede chiere  mes qu  ele maint sa chamberiere  ou aucune seue uoisine qui saura toute sa couuine et son ami  espoir  raura  et cele ausinc tout resaura .
Lors s  en ira chiés l  estuuier  mes ia ne cuue ne cuuier par auenture n  i querra  mes o son ami se gerra  se n  est  por ce que bon leur semble  que baignier se doiuent ensemble  car il la peut ileuc atandre  s  il set qu  el doit cele part tandre .
Nus ne peut metre en fame garde  s  ele meïsmes ne se garde .
Se c  iert
Argus qui la gardast et de ses .c. euz l  esgardast  don l  une des moitiez ueilleit et l  autre moitié someilleit  quant
Iupiter li fist tranchier le chief  por
Yo reuanchier qu  il auoit en uache muee  de forme humaine desnuee (
Mercurius le li trancha quant de
Iuno la reuancha )  n  i uaudroit sa garde mes rien .
Fos est qui garde tel mesrien .
Mes gart que ia ne soit si sote  por riens que clers ne lais li note  que ia riens d  anchantement croie  ne sorcerie ne charoie  ne
Balenuz ne sa sciance  ne magique ne nigromance  que par ce puisse home esmouuoir a ce qu  il l  aint par estouuoir ne que por li nule autre hee .
Onques ne pot tenir
Medee
Iason por nul anchantemant  n  onq
Cyrcé ne tint ansemant
Ulixés qu  il ne s  en foïst por nul sort que fere en poïst .
Si gart fame qu  a nul amant  tant l  aille son ami clamant  ne doigne don qui gueres uaille .
Bien doignt oreillier  ou touaille  ou queuurechief  ou aumosniere  mes qu  el ne soit mie trop chiere  aguillier  ou laz  ou ceinture  don po uaille la ferreüre  ou un biau petit coustelet  ou de fil un lumuisselet  si con font nonains par costume - mes fos est qui les acostume  mieuz uient fames du siecle amer  l  en ne s  en fet pas tant blamer  si uont mieuz a leur uolantez  leur mariz et leur parantez seuent bien de paroles pestre  et ia soit ce qu  il ne puisse estre que l  une et l  autre trop ne coust  trop sunt nonains de graindre coust .
Mes hom qui bien sages seroit touz dons de fame douteroit  car dons de fame  au dire uoir  ne sunt fors laz a deceuoir  et contre sa nature peche fame qui de largece a teche .
Lessier deuons largece aus homes  car  quant nous  fames  larges somes  c  est grant mescheance et granz uices  deables nous ont fet si nices .
Mes ne m  en chaut  il n  en est guieres qui de dons saient coustumieres .
De tex dons con i  ai dit deuant  mes que ce soit an deceuant  biau filz  poez uos bien user por les musarz mieuz amuser  et gardez quan que l  en uos done  et uos souiegne de la bone ou tretoute iennece tant  se chascuns poait uiure tant  c  est de uiellece  qui ne cesse  qui chascun ior de nous s  apresse  si que  quant la seroiz uenuz  ne saiez pas por fos tenuz  mes saiez d  auoir si garniz que uos n  en saiez escharniz  car aquerre  s  il n  i a garde  ne uaut pas un grain de moustarde .
Ha  lasse  ainsinc n  ai ge pas fet  or sui poure par mon las fet 
Les granz dons que cil me donaient qui tuit a moi s  abandonoient aus mieuz amez habandonaie . L  an me donoit  et ie donaie  si que n  en ai riens retenu .
Doner m  a mise au pein menu .
Ne me souenoit de uiellece  qui or m  a mise en tel destrece  de poureté ne me tenoit  le tens ainsinc con il uenoit lessoie aler  sanz prendre cure de despans fere par mesure .
Se ie fusse sage  par m  ame  trop eüsse esté riche dame  car de trop granz genz fui acointe quant g  iere ia mignote et cointe  et bien an tenoie aucuns pris .
Mes quant i  auoie des uns pris  foi que doi
Dieu ne saint
Tibaut  tretout donoie a un ribaut  qui trop de honte me fesoit  mes c  iert cil qui plus me plesoit .
Les autres touz amis clamoie  mes li tant seulement amoie  mes sachiez qu  il ne me prisoit un pois  et bien le me disoit .
Mauués iert  onques ne ui pire  onc ne me cessa de despire  putain conmune me clamoit li ribauz  qui point ne m  amoit .
Fame a trop poure iugement  et ie fui fame droitement .
Onc n  amoi home qui m  amast  mes se cil ribauz m  antamast l  espaule  ou ma teste eüst quasse  sachiez que ie l  en merciasse .
Il ne me seüst ia tant batre que seur moi nou feïsse enbatre  qu  il sauoit trop bien sa pes fere  ia tant ne m  eüst fet contrere .
Ia tant ne m  eüst maumenee ne batue ne trahinee  ne mon uis blecié ne nerci  qu  ainceis ne me criast merci que de la place se meüst  ia tant dit honte ne m  eüst que de pes ne m  amonetast et que lors ne me rafetast  si rauions pes et concorde .
Ainsinc m  auoit prise en sa corde  car trop estoit fiers rafetierres li faus  li traïstres  li lierres . sanz celi ne poïsse uiure  celi uosisse touriorz siure . S  il foïst  bien l  alasse querre iusqu  a
Londres en
Angleterre  tant me plut et tant m  abeli .
Cil me mist a honte et ie li  car il menoit les granz cembeaus des dons qu  il ot de moi tant beaus  ne n  en metoit nus an espernes  tout ioait aus dez es tauernes . N  onques n  aprist autre mestier  n  il ne l  en ert lors nul mestier  car tant li liuroie a despandre  et ie l  auoie bien ou prandre .
Touz li mondes iert mes rantiers  et il despandoit uolantiers  et touriorz an ribauderie  tretouz frianz de lecherie .
Tant par auoit la bouche tandre qu  il ne uost a nul bien antandre  n  onc uiure ne li abelit fors en oiseuse et en delit .
En la fin l  en ui maubailli  quant li don nous furent failli  poure deuint et pain queranz  et ie n  oi uaillant .ii. ceranz  n  onques n  oi seigneur espousé .
Lors m  an uins  si con dit uos é  par ces boissons  gratant mes tamples .
Cist miens estaz uos soit examples  biau douz filz  et le retenez .
Si sagement uos demenez que mieuz uos soit de ma mestrie  car  quant uostre rose iert flestrie et les chenes uous assaudront  certainement li don faudront . 
Ainsinc la uielle a sermoné .
Bel
Acueill  qui mot n  a soné  mout uolantiers tout escouta .
De la uielle mains se douta qu  il n  auoit onques fet deuant  et bien se uet aperceuant que  se ne fust por
Ialousie et ses portiers ou tant se fie  au mains les .iii. qui li demeurent  qui touriorz par le chastel queurent tuit forsené por le deffendre  legiers fust li chasteaus a prendre .
Mes ia n  iert pris  si con il cuide  tant i metent cil grant estuide . de
Male
Bouche  qui morz iere  ne fesoit nus d  aus lede chiere  qu  il n  estoit point leanz amez .
Toriorz les auoit diffamez uers
Ialousie et touz traïz  si qu  il iert si formant haïz qu  il ne fust pas d  un aill reanz de nul qui demorast leanz  se n  iert  espoir  de
Ialousie .
Cele amoit trop sa ianglerie  uolantiers li prestoit l  oreille  si riert ele triste a merueille quant li lierres chalumeloit  qui nule riens ne li celoit don il li peüst souuenir  por quoi mal en deüst uenir .
Mes de ce trop grant tort auoit qu  il disoit plus qu  il ne sauoit  et touriorz par ses flateries aioustoit aus choses oïes  touriorz acroissoit les noueles quant el n  ierent bones ne beles  et les bones apetisoit .
Ainsinc
Ialousie atisoit conme cil qui toute sa uie usoit an iangle et en enuie . N  onques messe chanter n  en firent  tant furent lié quant mort le uirent .
Riens n  ont perdu  si con leur senble  car quant mis se seront ensemble  garder cuident si la porprise qu  el n  auroit garde d  estre prise s  il i uenoit .u. cenz .m. homes . 
Certes  font il  po puissant somes se sanz ce larron ne sauons garder tout quan que nous auons .
Ce faus traïstre  ce truant  aut s  ame ou feu d  enfer puant  qui la puist ardoir et destruire 
Onques ne fist ceanz for nuire . 
Ce uont li .iii. portier disant .
Mes que qu  il aillent deuisant  formant an sunt afebloié .
Quant la uielle ot tant fabloié 
Bel
Acueill reprent la parole . A tart conmence et po parole  et dist conme bien anseigniez  
Ma dame  quant uos m  anseigniez uostre art si debonerement  ie uos an merci bonement .
Mes quant parlé m  auez d  amer  du douz mal ou tant a d  amer  ce m  est trop estrange matire .
Riens n  an sai for par oïr dire  ne ia mes n  an quier plus sauoir .
Quant uos me reparlez d  auoir  qu  il soit par moi granz amassez  ce que i  ai me soffist assez . D  auoir bele maniere et gente  la ueill ie bien metre m  entente .
De magique  l  art au deable  ie n  en croi riens  soit uoirs soit fable .
Mes du uallet que uos me dites ou tant a bontez et merites que toutes graces i aqueurent  s  il a graces  si li demeurent  ie ne bé pas qu  el soient moies  ainz les li quit .
Mes  toutes uoies  nou hé ie pas certainement  ne ne l  ain pas si finement  tout aie ie pris son chapel  que por ce mon ami l  apel  se n  est de parole conmune  si con chascuns dit a chascune 
Bien puissiez uos uenir  amie 
Amis  et
Dex uos beneïe  ne que ie l  aime ne l  honor  se n  est par bien et par honor .
Mes puis qu  il le m  a presanté  et receü son presant é  ce me doit bien plere et soair  s  il peut  qu  il me uiegne uoair  s  il a de moi uoair talant  il ne me trouera ia lant que nou reçoiue uolantiers  mes que ce soit andemantiers que
Ialousie iert hors de uile  qui forment le het et deuile  si dout ie  conmant qu  il auiegne  s  el iert or hors  qu  el n  i seuruiegne  car  puis qu  ele a fet anmaler tout son hernois por hors aler et de remaindre auons congié  quant seur son chemin a songié  souuant an mi uoie retourne et touz nous tampeste et bestourne  et s  il i uient par auenture  tant est uers moi crueuse et dure  s  ele le peut ceanz trouuer  n  an puisse ele ia plus prouuer  se sa cruauté remanbrez  ie seré touz uis desmambrez . 
Et la uielle mout l  asseüre  
Seur moi soit  fet ele  la cure . de l  i trouer est ce neanz  et fust
Ialousie ceanz  car ie sai tant de repostaille que plus tost en un tas de paille  si m  aïst
Dex et saint
Roumi  troueroit un euf de froumi que celui  quant repoust l  auroie  si bien repondre le sauroie . -
Don ueill ie bien  fet cil  qu  il uiegne  mes que sagement se contiegne si qu  il se gart de touz outrages . -
Par la char
Dieu  tu diz que sages  con preuz et con bien apansez  filz  qui tant uauz et qui tant sez . 
Leur paroles atant faillirent  d  ileuc atant se departirent .
Bel
Acueill en sa chambre ua  et la uielle ausinc se leua por besoignier par les mesons .
Quant uint leus et tens et sesons que la uielle pot seul choisir
Bel
Acueill  si que par loisir peüst l  en bien a lui paler  les degrez prent a deualer tant que de la tour est issue  n  onques ne cessa des l  issue iusqu  a mon hostel de troter  por moi la besoigne noter uint s  an a moi lasse et tauganz  
uien ge  dit ele  a tens au ganz  se ie uos di bones noueles  toutes fresches  toutes noueles  -
Au ganz  dame  ainz uos di sanz lobe que uos aurez mantel et robe et chaperon a penne grise et botes a uostre deuise  s  ous me dites chose qui uaille . 
Lors me dit la uielle que i  aille sus ou chatel  ou l  an m  atant .
Ne s  an uost pas partir a tant  ainz m  aprist d  antrer la maniere  
uos anterrez par l  uis darriere  dist ele  et iou uos uois ourir  por mieuz la besoigne courir .
Cist passages est mout couuerz  sachez  cil huis ne fu ouuerz plus a de .ii. mais et demi . -
Dame  fis ie  par saint
Remi  coust l  aune .x. liures ou .xx. ( car mout bien d 
Ami me souuint  qui me dist que bien promeïsse  neïs se randre ne poïsse )  bon drap aurez  ou pers ou uert  se ie puis trouuer l  uis ouuert . 
La uielle atant de moi se part  ie m  an reuois de l  autre part  par l  uis darriés  ou dit m  auoit  priant
Dieu qu  a droit port m  auoit . A l  uis m  an uign  sanz dire mot  que la uielle deffermé m  ot et le tint encore antreclos .
Quant me fui mis anz  si le clos  si fumes plus seüremant  et ie de ce meïsmemant que ie soi
Male
Bouche mort  onques ne fui si liez de mort .
Ileuc ui sa porte quassee .
Ie ne l  oi pas plus tost passee qu 
Amors trouuai dedanz la porte  et son ost qui confort m  aporte .
Dex  quel auantaige me firent li uassal qui la desconfirent 
De
Dieu et de saint
Benoait puissent il estre benoait 
Ce fu
Faus
Samblant  li traïstres  le filz
Barat  li faus ministres dame
Ypocrisie sa mere  qui tant est au uertuz amere  et dame
Attenance
Contrainte  qui de
Faus
Samblant est enceinte  preste d  anfanter
Antecrit  si con ie truis an liure ecrit .
Cil la desconfirent sanz faille  si pri por eus  uaille que uaille .
Seigneurs  qui ueust traïstres estre  face de
Faus
Samblant son mestre  et
Contrainte
Attenance preingne  double soit et simple se faigne .
Quant cele porte que i  ai dite ui ainsinc prise et desconfite  et trouuai l  ost armé leanz  prest d  assaillir  mes euz ueanz  se i  oi ioie  nus nou demant .
Lors pansai mout parfondemant conment i  auroie
Douz
Regart .
Estes le uos  que
Dex le gart  qu 
Amors par confort le m  anuoie .
Trop grant piece perdu l  auoie  quant iou ui  tant m  en esioï qu  a po ne m  en esuanoï .
Mout refu liez de ma uenue
Douz
Regart  quan il l  a ueüe .
Tantost a
Bel
Acueill me montre  qui saut sus et me uient encontre conme courtais et bien apris  car sa mere l  auoit apris .
Enclins le salu de uenue  et il ausinc me resalue et de son chapel me mercie . 
Sire  fis ge  ne uos poist mie  ne m  en deuez pas mercier  mes ie uos doi regracier .c. .m. foiz  quant me feïstes tant d  anneur que uos le preïstes  et sachez que  s  il uos plesoit  ie n  ai riens qui uostre ne soit por fere tout uostre uouloir  qui qu  an deüst rire ou douloir .
Tout me ueill a uos asseruir por uos honorer et seruir . S  ous me uoulez riens conmander  ou san conmendemant mander  ou s  autremant le puis sauoir  g  i metré le cors et l  auoir  uoire certes l  ame en balance  sanz nul remors de consciance .
Et  que plus certains an saiez  ie uos pri que uos l  essaiez  et se i  en faill  ia mes ne ioie de cors ne de chose que i  aie . -
uostre merci  fet il  biau sire .
Ie uos reueill bien ausinc dire que  se i  ai chose qui uos plese  bien ueill que uos an aiez ese .
Prenez an neïs san congié  par bien et par anneur  con gié . -
Sire  fis ge  uostre merci  .c. mile foiz uos an merci .
Quant ainsinc puis uoz choses prendre  donc n  i quier ie ia plus atendre  quant auez ci la chose preste don mes queurs fera greigneur feste que de tretout l  or d 
Alixandre . 
Lors m  auançoi por les mains tandre a la rose que tant desir  por acomplir tout mon desir  si cuidai bien a noz paroles  qui tant ierent douces et moles  et a noz plesanz acointances pleines de beles contenances que trop fust fet legierement  mes il m  auint tout autrement .
Mout remaint de ce que fos panse  trop i trouai cruel deffanse  car si con cele part tandi 
Dangiers le pas me deffandi  li uilains  que maus lous estrangle 
Il s  estoit reposz an un angle par derriers et nous aguetoit  et mot a mot toutes metoit noz paroles en son escrit .
Lor n  atant plus qu  il ne m  escrit  
Fuiez  uassaus  fuiez  fuiez  fuiez  dist il  trop m  annuiez .
Deable uos ont ramené  li malaaist  li forsené  qui a cest biau seruise partent  ou tout preingnent ainz qu  il s  en partent 
Ia n  i uiegne il sainte ne saint 
uassauz  uassauz  se
Dex me saint  a po que ie ne uos effronte  
Lors saut
Poor  lors aqueurt
Honte  quant oïrent le païsant 
Fuiez  fuiez  fuiez  disant  n  oncor a tant pas ne s  an tut  mes le deable i amantut et sainz et saintes an osta . Hé 
Dex  con ci felon hoste a 
Si s  an corrocent et forsanent  tuit troi par un acort me pranent  si me boutent arriers mes mains  
Ia n  en aurez  font il  mes mains ne plus que uos eü auez .
Malement antandre sauez ce que
Bel
Acueil uos offri  quant parler a lui uos soffri .
Ses biens uos offroit lieement  mes que ce fust honestement . D  honesteté cure n  eüstes  mes l  offre simple receüstes non pas ou sen qu  en la doit prendre  car san dire est il a entendre  quant preudons offre son seruise  que ce n  est fors en bone guise  qu  ainsinc l  entent li prometierres .
Mes or nous dites  dan trichierres  quant ses paroles apreïstes  ou droit sen por quoi nes preïstes 
Prandre les si uilenement uos mut de rude antandement  ou uos auez apris d  usage a contrefere le fol sage .
Ia ne uos offre il pas la rose  car ce n  est mie honeste chose ne que requerre la daiez ne que san requeste l  aiez .
Et quant uoz choses li offristes  cele offre  conment l  antendistes 
Fu ce de uenir le lober por li de sa rose rober 
Bien le traïssiez et boulez  qui seruir ainsint le uoulez por estre priuez anemis .
Ia n  est il riens an liure mis qui tant puist nuire ne greuer  se de deul deuiez creuer  si nou deuons nous pas cuidier  cest porpris uos conuient uuidier .
Maufé uos i font reuenir  car bien uos deüst souuenir qu  autre foiz an fustes chaciez .
Or hors  ailleurs uos pourchaciez 
Sachiez  cele ne fu pas sage qui quist a tel musart pasage .
Mes ne sot ne uostre pansee ne la traïson porpansee  car ia quis ne le uos eüst se tel desleauté seüst .
Mout refu certes deceüz
Bel
Acueill  li desporueüz  quant uos reçut en sa porprise .
Il uos cuidoit fere seruise  et uos tandez a son domage .
Par foi  tant an a qui chien nage  quant est a riue  si l  abaie .
Or querez ailleurs uostre praie et hors de cest porpris alez  noz degrez tantost deualez debonerement et de gré  ou ia n  i conteraiz degré  car tex porroit tost ci uenir  s  il uos peut baillier ne tenir  qui les uos feroit mesconter  s  il uos i deuoit effronter .
Sire fos  sire outrecuidiez  de toutes leautez uuidiez 
Bel
Acueill  que uos a forfet 
Por quel pechié  por quel forfet l  auez si tost pris a haïr qui le uoulez ici traïr  et maintenant li offriez tretout quan que uos auiez 
Est ce por ce qu  il uos reçut et nous et lui por uos deçut et uos offri li damoisiaus tantost ses chiens et ses oisiaus 
Sache il  folement se mena  et de tant con ci fet en a  et por ore et por autre foiz  si nos gart
Dex et sainte
Foiz  ia sera mis en tel prison c  onc en si fort n  antra pris hom  en tex aneaus sera riuez que ia mes iour que uos uiuez ne le uerrez aler par uoie  quant ainsinc nous trouble et desuoie .
Mar l  eüssiez uos tant ueü 
Par lui somes tuit deceü . 
Lors le prenent et tant le batent que fuiant en la tour l  ambatent et l  ont  anprés tant de leidures  a .iii. peires de serreüres  sanz plus metre en fers ne en clos  souz .iii. peires de clés anclos . A cele foiz plus nou greuerent  mes c  iert por ce qu  il se hasterent  si li prometent a pis fere quant se seront mis au repere .
Ne se sunt pas a tant tenu  seur moi sunt tuit troi reuenu  qui dehors iere demourez  triste  dolanz  maz  anplourez  si me rassaillent et tourmentent .
Or doint
Dex qu  encor s  en repentent du grant outrage qu  il m  en font 
Pres que mes queurs de deul n  en font .
Car ie me uouloie bien randre  mes uif ne me uouloient prandre . D  auoir leur pes mout m  entremis et uousisse bien estre mis auec
Bel
Acueill en prison . 
Dangiers  fis ie  biau gentis hon  frans de queur et uaillanz de cors  piteus plus que ie ne recors  et uos 
Honte et
Poor  les beles  sages  franches  nobles puceles  en fez  en diz bien ordenees  et dou lignage
Reson nees  soffrez que uostres sers deuiegne par tel couuant que prison tiegne aueques
Bel
Acueill leanz  sanz estre nul iour mes reanz  et leaument uos ueill prometre  se m  i uoulez en prison metre  que ie uos i feré seruise qui uos plera bien a deuise .
Par foi  se i  estoie ore lierres ou traïstres ou rauissairres ou d  aucun murtre achesonez  et uousisse estre anprisonez  por quoi la prison requeïsse  ne cuit ie pas que g  i fausisse  uoire  par
Dieu  tout san requere m  i metroit l  an an quelque terre  por quoi l  an me peüst baillier  s  om me deuoit tout detaillier  ne me leroit en eschaper  se l  an me poait atraper .
La prison por
Dieu uos demant auec lui pardurablemant  et se tex puis estre trouuez  bien soit sanz preuue ou pris prouuez  que de bien seruir i defaille  hors de prison a touriorz aille .
Si n  est il pas hon qui ne faut  mes s  il i a par moi defaut  fetes moi trousser mes paneaus et saillir hors de uoz aneaus  car se ie ia mes uos corroz  puniz ueill estre du corroz .
uos meesmes an saiez iuige  mes que nus for uos ne me iuige  haut et bas seur uos m  an metroi  mes que uos n  i soiez que troi  et soit auec uos
Bel
Acueill  car celui por le quart acueill .
Le fet li porrons recorder  et s  ous ne poez acorder a moi soffrir  qu  il uos acort et uos tenez a son acort  car por batre ne por tuer ne m  en uoudroie remuer . 
Tantost
Dangiers se rescria   Hé 
Dex  quel requeste ci a 
Metre uos en prison o li  qui tant auez le queur ioli  et il le ra tant debonere  ne seroit autre chose a fere fors que par amoretes fines metre
Renart o les gelines .
Quel seruise nous i faciez  bien sauons que uos ne traciez for nous fere honte et laidure  n  auons de tel seruise cure .
Si riestes bien de sans uuidiez quant iuige fere le cuidiez .
Iuige 
Por le biau roi celestre  conmant peut ia mes iuiges estre ne prendre seur soi nule mise persone ia iuigiee et prise 
Bel
Acueill est pris et iuigiez  et tel digneté li iuigiez qu  il puist estre arbitres ou iuiges 
Ainz sera uenuz li deluiges qu  il isse mes de nostre tour  et sera destruiz au retour  car il l  a mout bien deserui  por ce  sanz plus  qu  il s  asserui de tant qu  il uos offri ses choses .
Par lui pert l  en toutes les roses  chascun musart les ueust cueillir quant il se uoit bel acueillir  mes qui bien le tandroit en cage  nus n  i feroit ia mes domage  ne n  en porteroit hom uiuanz pas tant conme an porte li uanz  s  il n  iert tex que tant mespreïst que uilaine force i feïst  si porrait il bien tant mesprendre qu  il s  en feroit banir ou pendre . -
Certes  fis ie  mout se meffet qui destruit home sanz meffet et qui san reson l  anprisone  et quant uos si uaillant persone con
Bel
Acueill  et si honeste qu  il fet a tout le monde feste  por ce qu  il me fist bele chiere et qu  il ot m  acointance chiere  sanz autre acheson pris tenez  malement uers lui mesprenez  car par reson estre deüst hors de prison  s  il uos pleüst .
Si uos pri donques qu  il an isse et de la besoigne cheuisse .
Trop auez uers lui ia mespris  gardez qu  il n  i soit ia mes pris . -
Par foi  font il  cist fos nous trufle .
Bien nos uet or pessant de trufle quant si le ueust desprisoner et nous traïr par sermoner .
Il requiert ce qui ne peut estre .
Ia mes par huis ne par fenestre ne metra hors neïs le chief . 
Lors m  assaillent tuit de rechief  chascuns a hors bouter me tant  il ne me greuast mie tant qui me uossist crucefier .
Ie  qui leur conmanz a crier merci  non pas a trop haut cri  a ma uoiz basse a l  assaut cri uer ceus qui secourre me durent  tant que les guietes m  aperçurent qui l  ost durent eschauguetier .
Quant m  oïrent si mautretier  
Or sus  or sus  font il  baron 
Se tantost armé n  aparon por secourre ce fin amant  perduz est  se
Dex nos amant .
Li portier le tuent ou lient  bastent  fustent ou crucifient .
Deuant eus bret a uoiz serie . a si bas cri merci leur crie qu  anuiz peut l  en oïr le bret  car si bassement crie et bret qu  auis uos iert  se uos l  oez  ou que de brere est anroez ou que la gorge li estraignent si qu  il l  estranglent ou estaignent .
Ia li ont si la uoiz anclose que haut crier ne peut ou n  ose .
Ne sauons qu  il beent a fere  mes il li font trop de contrere  morz est se tantost n  a secours .
Foïz s  an est tretout le cours
Bel
Acueill qui le confortait  or conuient qu  autre confort ait tant qu  il puist celui recouurer .
Des or esteut d  armes ouurer . 
Et cil sanz faille mort m  eüssent  se cil de l  ost uenuz n  i fussent .
Li baron aus armes saillirent quant oïrent  sorent et uirent que i  oi perdu ioie et soulaz .
Ie  qui estoie pris ou laz ou
Amors les autres enlace  sanz moi remuer de la place  regardai le tournoiement qui conmença trop asprement  car si tost con li portier sorent que si grant ost encontre eus orent  ensamble tretuit troi s  alient  si s  antreiurent et affient qu  a leur poair s  entr  aideront  ne ia ne s  entrelesseront iour de leur uie en nule fin .
Et ie  qui d  esgarder ne fin leur semblant et leur contenance  sui mout dolanz de l  aliance .
Et cil de l  ost  quant il reuirent que cil tele aliance firent  si s  assamblent et s  antreioignent  n  ont mes talant qu  il s  entr  elloignent  ainz iurent que tant i ferront que mort an la place gerront  ou desconfit seront e pris  ou de l  estour auront le pris  tant sunt enragié de combatre por l  orgueill des portiers abatre .
Des or uanrons a la bataille  s  orroiz conment chascuns bataille .
Or antandez  leal amant  que li dieu d 
Amors uos amant et doint de uoz amors ioïr 
En ce bois ci poez oïr les chiens glatir  s  ous m  antandez  au connin prendre ou uos tandez  et le fuiret  qui sanz faillir le doit fere es raiseauz saillir .
Notez ce que ci uois disant  d  amors aurez art souffisant .
Et se uos i trouez riens trouble  g  esclarcirai ce qui uos trouble quant le songe m  orrez espondre .
Bien saurez lors d  amors respondre  s  il est qui an sache opposer  quant le texte m  orrez gloser  et saurez lors par cel escrit quant que i  aurai deuant escrit et quant que ie bé a escrire .
Mes ainz que plus m  an oëz dire  ailleurs ueill un petit antandre por moi de males genz deffandre  non pas por uos fere muser  mes por moi contre eus escuser .
Si uos pri  seigneur amoreus  par les geus d 
Amors sauoreus  que se uos i trouuez paroles semblanz trop baudes ou trop foles  par quoi saillent li medisant qui de nos aillent medisant des choses a dire ou des dites  que courtaisemant les desdites .
Et quant uos les aurez des diz repris  retardez ou desdiz  se mi dit sunt de tel maniere qu  il soit droiz que pardon an quiere  pri uos que le me pardoignez  et de par moi leur respoignez que ce requeroit la matire qui uer tex paroles me tire par les proprietés de sai  et por ce tex paroles ai .
Car chose est droituriere et iuste  selonc l  auctorité
Saluste  qui nos dit par santance uoire  
Tout ne soit il semblable gloire de celui qui la chose fet et de l  escriuein qui le fet ueust metre propremant en liure  por mieuz la uerité descriure  si n  est ce pas chose legiere  ainz est mout fort de grant maniere metre bien les fez en escrit  car quiconques la chose escrit  se du uoir ne nous uelt ambler  li diz doit le fet resambler  car les uoiz aus choses uoisines doiuent estre a leur fez cousines . 
Si me conuient ainsint paler  se par le droit m  an ueull aler .
Si uos pri toutes  uaillanz fames  soiez damoiseles ou dames  amoureuses ou sanz amis  que se moz i trouuez ia mis qui samblent mordant et chenins ancontre les meurs femenins  que ne m  an uoilliez pas blamer ne m  escriture diffamer  qui toute est por anseignement  c  onc n  i dis riens certainement  ne uolanté n  é pas de dire  ne par iurece ne par ire  par haïne ne par enuie  contre fame qui soit en uie  car nus ne doit fame despire  s  il n  a queur des mauués le pire .
Mes por ç  an escrit les meïsmes que nous et uos de uos meïsmes poïssons connoissance auoir  car il fet bon de tout sauoir . D  autre part  dames honorables  s  il uos samble que ie di fables  por manteür ne m  an tenez  mes aus aucteurs uos an prenez qui an leur liures ont escrites les paroles que g  en ai dites  et ceus auec que g  en dirai  ne ia de riens n  an mentirai  se li preudome n  en mentirent qui les anciens liures firent .
Et tuit a ma reson s  acordent quant les meurs femenins recordent  ne ne furent ne fos ne iures quant il les mistrent en leur liures .
Cist les meurs femenins sauoient  car touz esprouez les auoient  et tex es fames les trouerent que par diuers tans esprouerent  par quoi mieuz m  an deuez quiter  ie n  i faz riens fors reciter  se par mon geu  qui po uos coute  quelque parole n  i aioute  si con font antr  eus li poete  quant chascuns la matire trete don il li plest a antremetre  car si con tesmoigne la letre  profiz et delectacion  c  est toute leur entencion .
Et se gent encontre moi groucent  qui se troublent et se corroucent  qu  il santent que ie les remorde par ce chapistre ou ie recorde les paroles de
Faus
Samblant  et por ce s  aillent assamblant que blamer ou punir me ueillent  por ce que de mon dit se dueillent  ie faz bien protestacion qu  onques ne fu m  antancion de parler contre home uiuant sainte religion siuant ne qui sa uie use en bone euure  de quel que robe qu il se queuure  ainz pris mon arc et l  antesoie  quex que pechierres que ie soie  si fis ma saiete uoler generaument por affoler .
Por affoler 
Mes por connoistre  fussent seculier ou de cloistre  les desloiaus genz  les maudites  que
Ihesus apele ypocrites  dont maint  por sembler plus honestes  lessent a mangier chars de bestes touz tens an non de penitance  et font ainsinc leur attenance si con nous en karesme fomes  mes touz uis maniuent les homes o les denz de detraction par uenimeuse antantion .
Onc d  autre saign ne fis bersaut  la uols et ueill que mi fers aut  si tré seur eus a la uolee  et se  por auoir la colee  auient que desouz la saiete aucuns hom de son gré se mete  qui par orgueill si se deçoiue que deseur soi le cop reçoiue  puis se plaint que ie l  ai nauré  courpe n  an oi ne ia n  auré  neïs s  il an deuoit perir  car ie ne puis nullui ferir qui du cop se ueille garder  s  il set son estat regarder .
Neïs cil qui nauré se sant par le fer que ie li presant  gart que plus ne soit ypocrites  si sera de la plaie quites .
Et ne porquant  qui que s  en plaingne  conbien que preudome se faigne  onc riens n  en dis  mien esciant  conmant qu  il m  aut contrariant  qui ne soit en escrit troué et par experimant proué  ou par reson au mains prouable  a cui qu  el soit desagraable  et s  il i a nule parole que
Sainte
Iglise tiegne a fole  presz sui qu  a son uouloir l  amande  se ie puis soffire a l  amande .
Franchise uint prumierement contre
Dangier mout humblement  qui trop iert fiers et corageus  par samblant fel et outrageus .
An son poign tint une maçue  fierement la paumoie  et rue antour soi cops si perilleus qu  escuz  s  il n  est trop merueilleus  nou peut tenir qu  il nou porfande et que cil uaincuz ne se rande qui contre lui se met en place  s  il est bien ateinz de la mace  ou qu  il nou confunde et escache  s  il n  est tex que trop d  armes sache .
Il la prist ou bois de
Refus  li lez uilains que ie refus  sa targe fu d  estoutoier  bordee de genz uistoier .
Franchise refu bien armee  mout seroit enuiz entamee  por qu  el se seüst bien couurir .
Franchise  por la porte ouurir  contre
Dangier auant se lance  en sa main tint une fort lance qu  ele aporta  bele et polie  de la forest de
Chuerie  n  an craist nule tele en Bïere .
Li fers fu de douce priere  si rot  par grant deuocion  de toute supplicacion escu  c  onques ne fu de mains  bordé de iointures de mains  de promesses  de conuenances  par seremanz et par fiances couloré trop mignotement  uos deïssiez certainement que
Largece le li bailla et qu  el le paint et antailla  tant sambloit bien estre de s  euure .
Et
Franchise  qui bien s  en queuure  brandist la hante de la lance et contre le uilain la lance  qui n  auoit pas queur de couart  ainz semblast estre
Renouart au tinel  s  il fust reuescuz .
Touz fust porfanduz li escuz  mes tant iert forz a desmesure qu  il ne cremoit nule armeüre  si que du cop si se couuri c  onques sa pance n  an ouuri .
Li fers de la lance brisa  par quoi le cop mains an prisa .
Si riert mout d  armes angoursez li uilains fel et aoursez  la lance prant  si la depiece a sa maçue piece a piece  et puis esme un cop grant et fier . 
Qui me tient que ie ne te fier  dist il  orde garce ribaude 
Conment as ore esté si baude qu  un preudome osas assaillir  
Seur son escu fiert san faillir la preuz  la bele  la courtaise  bien la fet saillir une taise d  angoisse  et a genouz l  abat .
Mout la ledange  mout la bat  et croi qu  a ce cop morte fust s  ele eüst fet escu de fust . 
Autre foiz uos ai ge creüe  dame orde  garce recreüe  dist il  n  onc bien ne m  an chaï .
uostre losange m  a trahi  par uos soffri ie le besier por le ribaudel aesier  bien me troua fol debonere  deable le me firent fere .
Par la char
Dieu  mar i uenistes  qui nostre chastel assaillistes 
Ci uos esteut perdre la uie . 
Et la bele merci li crie por
Dieu  que pas ne la crauant  quant ele ne peut an auant .
Et li uilains croule sa hure et se forsenne et seur sainz iure qu  il l  ocierra sanz nul respit .
Mout an ot
Pitié grant despit  qui  por sa compaigne rescourre  au uilain se hastoit de courre .
Pitiez  qui a touz biens s  acorde  tenoit une misericorde an leu d  espee  an tretouz termes decourant de pleurs et de lermes .
Ceste  se li aucteurs n  i mant  perceroit pierre d  aïmant  por qu  ele fust bien de li pointe  qu  ele a trop aguë la pointe .
Ses escuz iert d  alegement  touz bordez de gemissement  plains de soupirs et de complaintes .
Pitié  qui ploroit lermes maintes  point le uilain de toutes parz  qui se deffant con uns liesparz .
Mes quant ele ot bien arousé de lermes l  ort uilain housé  si le conuint amoloier  uis li fu qu  il deüst noier an un fleuue  touz estourdiz .
Onques mes por fez ne por diz ne fu si duremant hurtez  du tout defaillet sa durtez .
Foibles et uains branle et chancele  foïr s  an ueust 
Honte l  apele  
Dangier 
Dangier  uilains prouez  se recreanz iestes trouez  que
Bel
Acueill puisse eschaper  uos nous feroiz touz atraper  qu  il baillera tantost la rose que nous tenons ceanz anclose .
Et tant uos di ie bien san faille  s  il au gloutons la rose baille  sachiez qu  ele an porra tost estre blesmie ou pale ou mole ou flestre .
Et si me repuis bien uanter  tex uant porroit ceanz uanter  se l  antree trouoit ouuerte  don aurions domage et perte  ou que trop la grainne esmouuroit  ou qu  autre grainne i aplouuroit don la rose seroit charchiee .
Diex doint que tex graine n  i chiee  trop nous an porroit meschoair  car ainz qu  ele an peüst choair  tost an porroit  san resortir  la rose du tout amortir  ou  se d  amortir eschapoit et li uanz tex cops i frapoit que les graines s  antremellassent que de leur fes la fleur greuassent  qui des fueilles en son descendre feïst aucune  ou que soit  fendre  et par la fente de la fueille ( la quel chose ia
Diex ne uueille  ) parust desouz li uerz boutons  l  an diroit par tout que gloutons l  auroient tenue en sesine .
Nous an aurions la haïne
Ialousie  qui le sauroit  qui du sauoir tel deul auroit qu  a mort an serions liuré .
Maufé uos ont si aniuré . 
Dangier crie  
Secours  secours   A tant es uos
Honte le cours  uient a pitié  si la menace  qui trop redoute sa menace  
Trop auez  dist ele  uescu .
Ie uos froisseré cel escu  uos an gerrez ancui par terre .
Mar anpreïstes ceste guerre  
Honte porte une grant espee  bele et bien fete et bien tranpee  qu  ele foria douteusement de soussi d  aperçoiuement .
Fort targe auoit  qui fu nomee
Doute de male renomee  de tel fust l  auoit ele fete .
Mainte langue ot ou bort portrete .
Pitié fiert si que trop la ruse  pres qu  el ne la randi concluse .
Atant i est uenuz
Deliz  biau bacheler  forz et eliz .
Cil fist a
Honte une anuaïe .
Espee auoit de plesant uie  escu d  ese ( don point n  auoie )  bordé de soulaz et de ioie .
Honte fiert  mes ele se targe si resnablement de sa targe c  onques li cops ne li greua  et
Honte requere le ua  si fiert
Delit par tele angoisse que seur le chief l  escu li froisse et l  abat ius tout estandu .
Iusqu  es denz l  eüst porfandu  quant
Dex ameine un bacheler que l  en apele
Bien
Celer .
Bien
Celer fu mout bon guerriers  sages et uezïez terriers  en sa main une coie espee  ausinc con de langue copee .
Si la brandist san fere noise  qu  en ne l  oïst pas d  une toise  qu  el ne rant son ne rebondie  ia si fort ne sera brandie .
Ses escuz iert de leu repost  onques geline en tel ne post  bordez de seüres alees et de reuenues celees .
Hauce l  espee et puis fiert
Honte tel cop qu  a po qu  il ne l  effronte .
Honte an fu tretoute estourdie . 
Honte  dist il  ia
Ialousie  la doulereuse  la chetiue  ne le saura iour qu  ele uiue  bien uos an asseüreroie  de ma main le fianceroie  s  an feroie .c. seremanz . N  est ce granz asseüremanz 
Puis que
Male
Bouche est tuez  prise estes  ne uous remuez . 
Honte ne set a ce que dire .
Poor saut toute plaine d  ire  qui trop souloit estre couarde 
Honte  sa cousine  regarde  et quant si la uit antreprise  s  a la main a l  espee mise  qui trop iert tranchanz malemant .
Soupeçon d  amboufissemant ot non  quar de ce l  auoit fete  et quant el l  ot du fuerre trete  plus fu clere que nul berill .
Escu de doute de perill  bordé de trauaill et de paine  ot
Poor  qui formant se paine de
Bien
Celer tout detranchier .
Por sa cousine reuanchier  le ua seur son escu ferir tel cop qu  il ne la peut guerir .
Tretouz estourdiz chancela  adonc
Hardemant apela .
Cil saut  car s  ele recouurast l  autre cop  malement ouurast  mort fust
Bien
Celer sanz retour  s  el li donast un autre tour .
Hardemanz fu preuz et hardiz et esperz par fez et par diz .
Espee ot bone et bien forbie  de l  acier de forsenerie .
Ses escuz iert mout renomez 
Despit de mort estoit nomez .
Bordez fu d  abandonemant a touz perilz .
Trop folemant uient a
Poor et si aesme por lui ferir grant cop et pesme .
Le cop let courre  et el se queuure  car el sauoit assez de l  euure qui affiert a ceste escremie .
Bien s  est de son cop escremie  puis le fiert un cop si pesant qu  el l  abat par terre gesant  c  onques escuz nou garanti .
Quant
Hardemant ius se santi  iointes mains li requiert et prie por
Dieu merci qu  el ne l  ocie  et
Poor dit que si fera .
Dist
Seürtez  
Ce que sera 
Par
Dieu 
Poor  ici morroiz  fetes au pis que uos porroiz 
uos soliez auoir les fieures .c. tanz plus couardes que lieures  or iestes desacouardie 
Deables uos font si hardie que uos prenez a
Hardemant  qui tant aime tournoiemant et tant an set  s  il i pansot  c  onques nus plus de li n  an sot  n  onc mes puis que terre marchastes  fors en cest cas  ne tournoiastes . N  an sauez fere ailleurs les tourz  ailleurs  an touz autres estourz  uos fuiez ou uos uos randez  uos qui or ci uos deffandez .
Auec
Chacus uos anfoïstes  quant
Herculés uenir ueïstes le cours  a son col sa maçue  uos fustes lors toute esperdue et li meïstes es piez eles  qu  il n  auoit onques eü teles  por ce que
Chacus ot emblez ses beus et les ot assemblez an son receit  qui mout fu lons  par les queues a reculons  que la trace n  an fust trouee .
La fu uostre force esprouee  la montrastes uos bien san faille que riens ne ualez an bataille  et puis que hanté ne l  auez  petit ou neant en sauez .
Si uos esteut  non pas deffandre  mes foïr ou ces armes randre  ou cher uos esteut conparer qu  a lui uos osez conparer . 
Seürtez ot espee dure  de fuite de tretoute cure  escu de pes  bon san doutance  tretout bordé de concordance .
Poor fiert  occierre la cuide .
En sai couurir met son estuide
Poor  et l  escu giete encontre  qui sainemant le cop ancontre  si ne li greua de noiant .
Li cops chiet ius an glaçoiant  et
Poor tel cop li redone seur l  escu que toute l  estone  mout s  an faut po que ne l  afole . S  espee et ses escuz li uole des poinz  tant fort i a hurté .
Sauez que fist lors
Seürte 
Por doner aus autres examples 
Poor sesist par mi les tamples  et
Poor lui  si s  antretienent .
Tretuit li autre s  antreuienent  li uns se lie a l  autre et couple  onc en estour ne ui tel couple .
Si ranforça li chapleïz  la rot si fort tupineïz c  onques en nul tournoiement n  ot de cops autel paiement .
Tournent de ça  tournent de la  chascuns sa mesnie apela  tuit i aqueurent pelle melle .
Onc plus espés ne neif ne grelle ne ui uoler que li cop uolent .
Tuit se derompent tuit s  afolent onc ne ueïstes tex mellees de tant de genz ainsinc mellees
Mes ne uos en mantiré ia l  ost qui le chastel asseia an auoit adés le peeur
Li diex d 
Amors ot grant peeur que sa gent n  i fust toute occise
Sa mere mande par
Franchise et par
Douz
Regart qu  ele uiegne que nule essoine ne la tiegne et prist triues andemantiers antre .x. iourz ou .xii. antiers ou plus ou mains ia receté ne uos an iert certaineté uoire a toriorz fussent eus prises s  a toriorz les eüst requises conment qu  il fust d  eles quasser qui que les deüst trespasser
Mes se son meilleur i seüst ia triues prises n  i eüst et se li portier ne cuidassent que li autre ne les quassassent puis qu  el fussent habandonees ia ne fussent espoir donees de bon queur ainz s  an corroçassent quel que semblant qu  il an montrassent ne ia triue n  i eüst prise se
uenus s  en fust antremise
Mes sanz faille il le conuint fere un po s  esteut arriere trere ou par triue ou par quelque fuite tretoutes les foiz que l  an luite a tel qu  an ne peut seurmonter tant qu  an le puisse mieuz donter
De l  ost se partent li mesage qui tant ont erré conme sage qu  il sunt a
Citheron uenu
La sunt a grant honeur tenu
Cytheron est une montaigne dedanz un bois en une plaigne si haute que nule arbaleste tant soit fort ne de trere preste n  i treroit ne bouzon ne uire
uenus qui les dames espire fist la son principal manoir principaument uoust la manoir
Mes se tout l  estre descriuoie espoir trop uos annuieroie et si m  i porroie lasser por ce m  an ueill briefment passer
uenus s  iert ou bois deualee por chacier en une ualee
Li biaus
Adonys iert o li ses douz amis au queur ioli un petitet iert enfantis a chacier an bois antantis
Enfes iert iennes et uenanz mes mout iert biaus et auenanz
Midis estoit pieça passez chascuns iert de chacier lassez souz un poplier an l  erbe estoient iouste un uiuier ou s  onbreoient
Leur chien qui las de courre furent taugant ou ru dou uiuier burent leur ars leur dars et leur cuirees rorent delez eus apuiees
Ioliuemant se deduisoient et ces oisillons escoutoient par ces rainseaus tout anuiron
Anprés leur geus an son giron
uenus ambracié le tenoit et en besant li aprenoit de chacier an bois la maniere si conme ele en iert costumiere
Amis quant uostre meute iert preste et uos irez querant la beste se uos trouuez beste qui fuie chaciez la puis qu  el tourne en fuie courez aprés hardiement mes contre ceus qui fierement metent a deffense le cors ne soit ia cornez uostre cors
Couarz soiez et pareceus contre hardiz car contre ceus ou queur hardi sunt ahurté nul hardement n  a seürté ainz fet perilleuse bataille hardiz quant a hardi bataille
Cers et biches cheureaus et chieures rangiers et dains connins et lieures ceus ueill ie bien que uos chaciez en tel chace uos solaciez
Ours lous lions sangliers deffans n  i chaciez pas seur mon deffans car itex bestes se deffandent les chiens ocient et porfandent et font les ueneürs meesmes mout souuent faillir a leur esmes maint an ont ocis et nauré
Ia mes de uos ioie n  auré ainz m  en pesera malemant se uos le fetes autremant
Ainsinc
uenus le chastiait en chastiant mout li priait que du chasti li souuenist ou qu  il onques chacier uenist
Adonys qui petit prisoit ce que s  amie li disoit fust a mençonge fust a uoir tout otroiet por pes auoir qu  il ne prisoit riens le chasti
Po uaut quan que cele a basti chastit le tant con li serra s  el s  en part ia mes nou uerra
Ne la crut pas puis an mourut c  onc
uenus ne l  an secourut qu  ele n  i estoit pas presente puis le plora mout la dolente qu  il chaça puis a un sangler qu  il cuida prendre et estrangler mes nou prist ne ne detrancha car li sanglers se reuancha con fiere et orgueilleuse beste contre
Adonys esqueust la teste ses denz en l  aine li flati son groign estort mort l  abati
Biau seigneur que qu  il uos auiegne de cest example uos souuiegne
uos qui ne creez uoz amies sachiez mout fetes granz folies bien les deüssiez toutes croire car leur diz sunt uoirs conme estoire S  el iurent
Toutes somes uostres creez les conme paternostres ia d  aus croire ne recreez
Se
Reson uient point n  an creez s  el uos aportoit croicefis n  an creez point ne quel ie fis se cist s  amie eüst creüe mout eüst sa uie creüe L  un se geue a l  autre et deduit
Quant leur plest anprés leur deduit a
Cytheron sunt retourné
Cil qui n  ierent pas seiourné ainceis que
uenus se despueille li content de fil an agueille tretout quan que leur apartint
Par foi dist lors
uenus mar tint
Ialousie chastel ne case contre mon fill
Se ie n  ambrase les portiers et tout leur atour ou les cles rendront et la tour ie ne doi prisier un landon moi ne mon arc ne mon brandon
Lors fist sa mesnie apeler son char conmande a esteler qu  el ne ueust pas marchier les boes
Biau fu li chars a .iiii. roes d  or et de pelles estelez
En leu de cheuaus estelez ot au limons .ui. columbiaus pris en son columbier mout biaus
Toute leur chose ont aprestee
Adonc est en son char montee
uenus qui
Chasteé guerroie
Nus des oisiaus ne se derroie batent les eles si s  an partent L  air deuant eus rompent et partent uienent en l  ost
uenus uenue tost est de son char descendue contre lui saillent a grant feste ses filz primiers qui par sa heste auoit ia les triues quassees ainceis qu  el fussent trespassees c  onques n  i garda conuenance de serement ne de fiance
Forment a guerroier entendent cist assaillent cil se deffendent
Cist drecent au chastel perieres granz chailleuz de pesanz prieres por leur murs rompre leur anuoient
Et li portier les murs hourdoient de forz claies refuseïces tissues de uerges pleïces qu  il orent par granz estouties par la haie
Dangier cueillies
Et cist saetes barbelees de granz promesses enpanees que de seruises que de dons por tost auoir leur guerredons car il n  i entra onque fust qui touz de promesses ne fust du fer ferrees fermemant de fiance et de seremant treent seur eus et cil se targent qui de deffendre ne se targent car targes ont et forz et fieres ne trop pesanz ne trop legieres d  autel fust con ierent les claies que
Dangiers cueillet en ses haies si que trere riens n  i ualoit
Si con la chose ainsinc aloit
Amors uer sa mere se tret tout son estat li a retret si li prie qu  el le sequeure
Male mort dist ele m  aqueure qui tantost me puist acourer se ie ia mes les demourer
Chasteé en fame uiuant tant aut
Ialousie estriuant
Trop souuant an grant peine an somes
Biau filz iurez ausinc des homes qu  il saudront tuit par noz santiers
Certes ma dame uolantiers N  an ierent mes nul respité ia mes au mains par uerité ne seront preudome clamé s  il n  aiment ou s  il n  ont amé
Granz douleurs est quant tel gent uiuent qui les deduiz d 
Amors eschiuent por qu  il les puissent maintenir A mau chef puissent il uenir
Tant les hé que se ies poïsse confondre touz les confondisse D  aus me plaing et touriorz plaindré ne du plaindre ne me faindré con cil qui nuire leur uorré en touz les cas que ie porré tant que g  en saie si uanchiez que leur orgueus iert estanchiez ou qu  il seront tuit condanné
Mar fussent il onc d 
Adan né quant si pansent de moi greuer
Es cors leur puist li queurs creuer quant mes deduiz ueulent abatre
Certes qui bien me uorroit batre uoire effronter a .iiii. pis ne me porroit il fere pis
Si ne sui ie mie mortex mes courroz an receif or tex que se mortex estre peüsse du deul que i  ai la mort eüsse car se mi geu uont defaillant i  ai perdu quan que i  ai uaillant fors mon cors et mes uesteüres mon chapel et mes armeüres
Au mains s  il n  an ont la puissance deüssent il auoir pesance et leur queurs an douleur plessier s  i les leur conuenist lessier
Ou peut l  an querre meilleur uie que d  estre antre les braz s  amie
Lors font en l  ost le serement et por tenir le fermement ont en leu de reliques tretes leur cuiriees et leur saietes leur ars leur dars et leur brandons et dient
Nos n  i demandons meilleurs reliques a ce fere ne qui tant nos peüssent plere
Se nous cestes pariurions ia mes creü ne serions
Seur autre chose ne le iurent et li baron seur ce les crurent autant con seur la
Trinité por ce qu  il iurent uerité
Et quant ce seremant fet orent si que tuit antandre le porent
Nature qui pansoit des choses qui sunt desouz le ciel ancloses dedanz sa forge antree etoit ou toute s  antante metoit an forgier singulieres pieces por continuer les espieces car les pieces les font tant uiure que
Mort ne les peut aconsiure ia tant ne saura corre aprés car
Nature tant li ua pres que quant la
Mort o sa maçue des singulieres pieces tue ceus qu  el treuue a soi redeuables qu  il an i a de corrumpables qui ne doutent la
Mort neant et touteuois uont decheant et s  usent en tens et porrissent don autres choses se norrissent quant toutes les cuide estreper nes peut ensamble conceper quar quant l  une par deça hape l  autre par dela li eschape car quant ele a tué le pere remaint il filz ou fille ou mere qui s  en fuient deuant la
Mort quant il uoient celui ia mort puis reconuient il ceus mourir ia si bien ne sauront courir n  i uaut medecine ne ueuz
Don saillent nieces et neueuz qui fuient por eus deporter tant con piez les peuent porter don l  un s  anfuit a la querole l  autre au mostier l  autre a l  escole li autre a leur marchaandises li autre aus arz qu  il ont aprises li autre a leur autres deliz de uins de uiandes de liz li autre por plus tost foïr que
Mort ne les face anfoïr s  an montent seur les granz destriers a tout leur sororez estriers l  autre met an un fust sa uie et s  an fuit par mer a nauie et maine au regart des esteles sa nef ses auirons ses ueles l  autre qui par ueu s  umilie prant un mantel d  ypocrisie don an fuiant son panser queuure tant qu  il pere dehors par euure
Ainsinc fuient tuit cil qui uiuent qui uolantiers la
Mort eschiuent
Mort qui de nair le uis a taint queurt aprés tant qu  el les ataint si qu  il i a trop fiere chace
Cil s  an fuient et
Mort les chace .x. anz ou .xx. .xxx. ou .xl. .l. .lx. septante uoire octante nonante cent lors ua quan qu  el tient depecent et s  il peuent outre passer queurt ele aprés san soi lasser tant qu  el les tient en ses lians maugré touz les fisicians
Et les fisiciens meïsmes onc nul eschaper n  an ueïsmes pas
Ypocras ne
Galian tant fussent bon fisician
Rasi
Constantin
Auicenne li ront lessiee la couenne et ceus qui ne peuent tant courre nes repeut riens de
Mort rescourre
Ainsinc
Mort qui ia n  iert saoule gloutement les pieces angoule tant les suit par mer et par terre qu  an la fin toutes les anterre
Mes nes peut ensamble tenir si qu  el ne peut a chief uenir des especes du tout destruire tant seuent bien les pieces fuire car s  il n  an demouroit que une si uiuroit la forme conmune et par le fenix bien le senble qu  il n  an peut estre .ii. ansenble
Touriorz est il uns seus phenix et uit ainceis qu  il soit feniz par .u.c. anz au darrenier si fet un feu grant et plenier d  espices et s  i boute e s  art
Ainsinc fet de son cors esart
Mes por ce qu  il sa fourme garde de sa poudre conment qu  il s  arde uns autres phenix an reuient ou cil meïsmes se deuient que
Nature ainsinc resoucite qui tant a s  espiece profite qu  ele perdroit du tout son estre s  el ne fesoit cetui renestre si que se
Mort phenix deueure phenix touteuois uis demeure S  el an auoit .m. deuourez si seroit phenix demourez C  est phenix la conmune fourme que
Nature es pieces refourme qui du tout perdue seroit qui l  autre uiure ne leroit
Ceste maniere neïs ont tretoutes les choses qui sont desouz le cercle de la lune que s  il an peut demourer l  une s  espece tant en li uiura que ia
Mort ne l  aconsiura
Mes nature douce et piteuse quant el uoit que
Mort l  enuieuse antre lui et
Corrupcion uienent metre a destrucion quan qu  el treuuent dedanz sa forge toriorz martele toriorz forge touriorz ses pieces renouele par generacion nouele
Quant autre conseill n  i peut metre si taille anpraintes de tel letre qu  el leur doune fourmes ueroies an quoinz de diuerses monoies don
Art fesoit ses examplaires qui ne fet pas fourmes si uaires mes par mout antantiue cure a genouz est deuant
Nature si prie et requiert et demande conme mandianz et truande poure de sciance et de force qui d  ansiure la mout s  efforce que
Nature li ueille aprandre conment ele puisse conprandre par son angin an ses figures proprement toutes creatures si garde conment
Nature euure car mout uoudroit fere autele euure et la contrefet conme singes mes tant est ses sens nus et linges qu  el ne peut fere choses uiues ia si ne sembleront naïues
Car
Art conbien qu  ele se peine par grant estuide et par grant peine de fere choses quex qu  el saient quelques figures qu  eles aient paigne taigne forge ou antaille cheualiers armez en bataille seur biaus destriers tretouz couuerz d  armes indes iaunes ou uerz ou d  autres couleurs piolez se plus pioler les uolez biaus oisillons en uerz boissons de toutes eues les poissons tretoutes les bestes sauuages qui pasturent par leur boschages toutes herbes toutes floretes que ualletons et puceletes uont an printans es gauz cueillir que florir uoient et fueillir oiseaus priuez bestes domesches baleries dances et tresches de beles dames bien parees bien portretes bien figurees soit en metaill en fust en cire soit en quelconque autre matire soit en tableaus soit en paraiz tenanz biaus bachelers a raiz bien figurez et bien portrez ia por figures ne por trez ne les fera par eus aler uiure mouuoir santir paler
Ou d  alkemie tant apreigne que touz metauz en couleur teigne qu  el se porroit ainceis tuer que les especes transmuer se tant ne fet qu  el les ramaine a leur matire prumeraine euure tant conme ele uiura
Ia
Nature n  aconsiura
Et se tant se uouloit pener qu  el les i seüst ramener si li faudroit espoir sciance de uenir a cele atranpance quant el feroit son elixir don la fourme deuroit issir qui deuise antr  eus leur sustances par especiaus differances si conme il pert au defenir qui bien an set a chief uenir
Ne porquant c  est chose notable alkimie est art ueritable
Qui sagement an ouuerroit granz merueilles i trouerroit car conment qu  il aut des espieces au mains les singulieres pieces en sensibles euures soumises sunt muables en tant de guises qu  el peuent leur conplexions par diuerses digestions si changier antr  eus que cist changes les met souz espieces estranges et leur tost l  espiece prumiere
Ne uoit l  an conment de fouschiere font cil et cendre et uairre nestre qui de ueirrerie sunt mestre par depuracion legiere
Si n  est pas li uairre fouschiere ne fouschiere ne rest pas uairre
Et quant esparz uient et tounairre si repeut l  en souuent uoair des uapeurs les pierres choair qui ne monterent mie pierres
Ce peut sauoir li connoissierres de la cause qui tel matire a ceste estrange espiece tire
Si sunt espieces treschangiees ou leur pieces d  eus estrangiees et en sustance et en figure ceus par
Art ceste par
Nature
Ausinc porroit des metauz fere qui bien an sauroit a chief trere et tolir aus orz leur ordures et metre les an fourmes pures par leur complexions uoisines l  une uer l  autre assez anclines qu  il sunt tretuit d  une matire conment que
Nature la tire car tuit par diuerses manieres dedanz leur terrestres minieres de souffre et de uif argent nessent si con li liure le confessent
Qui se sauroit donc soutillier aus esperiz apparillier si que force d  antrer eüssent et que uoler ne s  en peüssent quant il dedanz les cors antrassent mes que bien purgiez les trouassent et fust li soufres sanz ardure por blanche ou por rouge tainture son uouloir des metauz auroit quant ainsint fere le sauroit car d  argent fin fin or font nestre cil qui d  alkimie sunt mestre et pois et couleur li aioustent par choses qui guieres ne coustent et d  or fin pierres precieuses font il cleres et anuieuses et les autres metauz desnuent de leur fourmes si qu  il les muent en fin argent par medecines blanches et tresperçanz et fines
Mes ce ne feroient cil mie qui euurent de sophisterie trauaillent tant con il uiuront ia
Nature n  aconsiuront
Nature qui tant est soutiue conbien qu  ele fust ententiue a ses euures que mout amoit lasse dolante se clamoit et si parfondement plorait qu  il n  est queurs qui point d  amor ait ne de pitié qui l  esgardast qui de plorer se retardast car tel douleur au queur santoit d  un fet don el se repentoit que ses euures uouloit lessier et de tout son penser cessier mes que tant seulement seüst que congié de son mestre eüst
Si l  an uouloit aler requerre tant li destraint li queurs et serre
Bien la uos uousisse descrire mes mi sans n  i porroit soffire
Mi sans
Qu  ai ie dit C  est du mains
Non feroit uoir nus sans humains ne par uoiz uiue ne par notes et fust
Platons ou
Aristotes
Algus
Euclidés
Tholomees qui tant ont or granz renomees d  auoir esté bon escriuain leur angin seroient si uain s  il osaient la chose anprendre qu  il ne la porroient entendre ne
Pigmalion entaillier an uain s  i porroit trauaillier
Parasyus uoire
Apellés que ie mout bon paintre apel les biautez de lui ia mes descriure ne pourroit tant eüst a uiure ne
Myro ne
Policletus ia mes ne sauroient cet us
Zeusys neïs par son biau paindre ne porroit a tel fourme ataindre qui por fere l  ymage ou tample de .u. puceles fist example les plus beles que l  en pot querre et trouer en toute la terre qui deuant lui se sunt tenues tout en estant tretoutes nues por soi prendre garde en chascune s  il trouoit nul defaut en l  une ou fust seur cors ou fust seur membre si con
Tulles le nous remembre ou liure de sa
Rethorique qui mout est sciance autantique
Mes ci ne peüst il riens fere
Zeusys tant seüst bien portrere ne coulourer sa portreture tant est de grant biauté
Nature
Zeusys
Non pas tretuit li mestre que
Nature fist onques nestre car or soit que bien antandissent sa biauté toute et tuit uosissent a tel portreture muser ainz porroient leur mains user que si tres grant biauté portrere
Nus for
Diex ne le porroit fere
Et por ce que se ie poïsse uolantiers au mains l  antandisse uoire escrite la uos eüsse se ie poïsse et ie seüsse ie meïsmes i ai musé tant que tout mon sens i usé conme fos et outrecuidiez .c. tanz plus que uos ne cuidiez car trop fis grant presumpcion quant onques mis m  antancion a si tres haute heuure acheuer qu  ainz me peüst li queurs creuer tant trouai noble et de grant pris la grant biauté que ie tant pris que par panser la compreïsse por nul trauaill que g  i meïsse ne que seulemant an osasse un mot tinter tant i pansasse
Si sui du panser recreüz por ce m  an suis atant teüz que quant ie plus i ai pansé tant est bele que plus n  an sé
Car
Dex li biaus outre mesure quant il biauté mist en
Nature il an i fist une fontaine touriorz courant et touriorz plaine de cui toute biauté desriue mes nus n  an set ne fonz ne riue
Por ce n  est droiz que conte face ne de son cors ne de sa face qui tant est auenant et bele que fleur de lis en mai nouele rose seur rain ne naif seur branche n  est si uermeille ne si blanche
Si deuroie ie comparer quant ie l  os a riens comparer puis que sa biauté ne son pris ne peut estre d  ome compris
Quant ele oï cest serement mout li fu grant alegemant du grant deul qu  ele demenoit
Por deceüe se tenoit et disoit
Lasse qu  ai ie fet
Ne me repanti mes de fet qui m  auenist des lors an ça que cist biaus mondes conmança fors d  une chose seulement ou i  ai mespris trop malement dont ie me tiegn trop a musarde et quant ma musardie esgarde bien est droiz que ie m  en repante
Lasse fole
Lasse dolante
Lasse lasse .c. mile foiz ou sera mes trouuee foiz
Ai ge bien ma peine amploiee
Sui ie bien du sens desuoiee qui touriorz ai cuidé seruir mes amis por gré deseruir et tretout mon trauaill é mis en essaucier mes anemis
Ma debonereté m  afole
Lors a mis son prestre a parole qui celebroit en sa chapele mes ce n  iert pas messe nouele car touriorz ot fet ce seruise des qu  il fu prestres de l  iglise
Hautemant en leu d  autre messe deuant
Nature la deesse li prestres qui bien s  acordait en audiance recordait les figures representables de toutes choses corrumpables qu  il ot escrites en son liure si con
Nature les li liure
Genius dist ele biaus prestres qui des leus iestes dex et mestres et selonc leur proprietez tretouz en euure les metez et bien acheuez la besoigne si conme a chascun leu besoigne d  une folie que i  é fete don ie ne me sui pas retrete mes repentance mout m  ampresse a uos me ueill fere confesse
Ma dame du monde raïne cui toute riens mondaine ancline s  il est riens qui uos grieue an tant que uos an ailliez repantant ou qui neïs uos plese a dire de quiconques soit la matire soit d  esioïr ou de douloir bien me poez uostre uouloir confesser tretout par leisir et ie tout a uostre pleisir fet
Genyus metre i uorré tout le conseill que ie porré et celeré bien uostre affere se c  est chose qui face a tere
Et se mestier auez d  assoldre ce ne uos dai ie mie toldre
Mes lessiez ester uostre pleur
Certes fet ele se ie pleur biaus
Genyus n  est pas merueille
Dame touteuois uos conseille que uos ueilliez ce pleur lessier se bien uos uolez confessier et bien antandre a la matire que uos m  auez anprise a dire
Car granz est ce crai li outrages car bien sai que nobles courages ne s  esmeut pas de po de chose s  est mout fos qui troubler uos ose
Mes san faille il est uoirs que fame legierement d  ire s  anflame
uirgiles meïsmes tesmoigne qui mout connut de leur besoigne que ia fame n  iert tant estable qu  el ne soit diuerse et muable
Et si rest trop ireuse beste
Salemon dist c  onc ne fu teste seur teste de serpant crieuse ne riens de fame plus ireuse n  onc riens ce dit n  ot tant malice
Briefmant en fame a tant de uice que nus ne peut ses meurs paruers conter par rimes ne par uers et si dit
Tytus
Liuius qui bien connut quex sunt li us des fames et quex les manieres que uers leur meurs nules prieres ne ualent tant conme blandices tant sunt deceuables et nices et de flechissable nature
Si redit ailleurs l  escriture que de tout le femenin uice li fondemanz est auarice
Et quiconques dit a sa fame ses secrez il an fet sa dame
Nus hom qui soit de mere nez s  i n  est iures ou forsenez ne doit a fame reueler nule riens qui face a celer se d  autrui ne la ueust oïr
Mieuz uandroit du païs foïr que dire a fame chose a tere tant soit leaus ne debonere
Ne ia nul fet secré ne face s  il uoit fame uenir en place car s  il i a perill de cors el le dira bien le recors conbien que longuement atande et se nus riens ne l  an demande le dira ele uraement sanz estrange amonestement por nule riens ne s  an teroit A son auis morte seroit s  il ne li saillet de la bouche s  il i a perill ou reprouche
Et cil qui dit le li aura s  il est tex puis qu  el le saura qu  il l  ose anprés ferir ne batre une foiz non pas .iii. ne .iiii. ia plus tost ne la touchera conme el le li reprouchera mes ce sera tout en apert
Qui se fie en fame il la pert et li las qui en lui se fie sauez qu  il se fet
Il se lie les mains et se cope la gueule car s  il une foiz toute seule ose ia mes uer lui groucier ne chastier ne courroucier il met en tel perill sa uie s  il a du fet mort deseruie que par le col le fera pendre se li iuige le peuent prendre ou murtrir par amis priuez tant est a mau port ariuez
Mes li fos quant au soir se couche et gist lez sa fame en sa couche ou reposer ne peut ou n  ose qu  il a fet espoir quelque chose ou ueust par auenture fere quelque murtre ou quelque contrere don il craint la mort receuoir se l  an le peut aperceuoir si se tourne et plaint et soupire et sa fame uer soi le tire qui bien uoit qu  il est a mesese si l  aplaigne et l  acole et bese et se couche antre ses mammeles
Sire fet ele quex noueles
Qui uos fet ainsinc soupirer et tressaillir et reuirer
Nous somes or priueement ici nous dui tant seulement les persones de tout cest monde uos li premiers ie la segonde qui mieuz nous deuons antr  amer de queur leal fin sanz amer et de ma main bien m  an remenbre ai fermé l  uis de nostre chambre et les paraiz don mieuz les praise sunt espaisses demie taise et si haut resunt li cheuron que tuit seür estre i deuron et si somes loign des fenestres don mout est plus seürs li estres quant a noz secrez descouurir si ne les a poair d  ouurir san depecier nul hon uiuanz ne plus que peut fere li uanz briefmant cist leus n  a point d  oïe uostre uoiz n  i peut estre oïe fors que de moi tant seulement por ce uos pri piteusement par amor que tant uos fiaiz an moi que uos le me diaiz
Dame fet il se
Dex me uoie por nule riens ne le diroie car ce n  est mie chose a dire
Auoi fet ele biau douz sire m  auez uos donc soupeçoneuse qui sui uostre leal espeuse
Quant par mariage assemblames
Ihesucrist que pas ne trouuames de sa grace auer ne echar nous fist deus estre en une char et quant nous n  auons char fors une par le droit de la loi conmune n  il ne peut en une char estre fors uns seus queurs a la senestre tuit un sunt donques li queur nostre le mien auez et ie le uostre
Riens ne peut donc ou uostre auoir que li miens ne doie sauoir
Por ce pri que uos le me dites par guerredons et par merites car ia mes ioie au queur n  auré iusqu  a tant que ie le sauré et se dire nou me uoulez ie uoi bien que uos me boulez si sai de quel queur uos m  amez qui douce amie me clamez douce seur et douce conpaigne A cui parez uos tel chastaigne
Certes s  ous nou me gehissiez bien pert que uos me traïssiez car tant me suis en uos fiee puis que m  eüstes affiee que dit uos ai toutes les choses que i  oi dedanz mon queur ancloses
Si lessai por uos pere et mere oncle neueu sereur et frere et touz amis et touz paranz si conme il est chose apparanz
Certes mout ai fet mauués change quant si uer moi uos truis estrange que ie plus ain que riens qui uiue et tout ne me uaut une ciue qui cuidiez que tant mespreïsse uer uos que uoz secrez deïsse C  est chose qui ne porroit estre
Por
Ihesucrist le roi celestre qui uos doit mieuz de moi garder
Plese uos au mains regarder se de leauté riens sauez la foi que de mon cors auez
Ne uos soffist pas bien cist gages
En uolez uos meilleurs hostages
Dont sui ie des autres la pire se uoz secrez ne m  osez dire
Ie uoi toutes ces autres fames qui sunt de leur hostex si dames que leur mariz en eus se fient tant que touz leur secrez leur dient tuit a leur fames se conseillent quant en leur liz ensamble ueillent et priueement s  i confessent si que riens a dire n  i lessent et plus souuent c  est chose uoire qu  il ne font neïs au prouoire
Par eus meïsmes bien le sai car maintes foiz oïz les ai qu  el m  ont tretout reconneü quan qu  els ont oï et ueü et tout neïs quan qu  eles cuident
Ainsint s  espurgent et se uuident
Si ne sui ie pas leur paraille nule uer moi ne s  aparaille car ie ne sui pas iangleresse uilotiere ne tanceresse et sui de mon cors preude fame conment qu  il aut uers
Dieu de l  ame
Ia n  oïstes uos onques dire que i  aie fet nul auoutire se li foul qui le uos conterent par mauuestié nou controuerent M  auez uos pas bien esprouuee
Ou m  auez uos fausse trouuee
Anprés biau sire regardez conment uostre foi me gardez
Certes malemant mespreïstes quant anel an doi me meïstes et uostre foi me fiançastes
Ne sai conment fere l  osastes S  en moi ne uos osez fier qui uos fist a moi marier
Por ce pri que la uostre foiz me soit sauue au mains ceste foiz et leaument uos asseüre et promet et fiance et iure par le beneüré saint
Pierre que ce sera chose souz pierre
Certes mout seroie ore fole se de ma bouche issoit parole don eüssiez honte ou domage honte feroie a mon lignage c  onques nul ior ne diffamoi et tout prumierement a moi L  an seut dire et uoirs est sanz faille qui tant est fos que son nés taille sa face a touriorz deshoneure
Dites moi se
Dex uos sequeure ce don uoz queurs se desconforte ou se ce non uos m  auez morte
Lors li debaille piz et chief et le rebese de rechief et pleure seur lui lermes maintes antre les beseries faintes
Adonc li mescheanz li conte son grant domage et sa grant honte et par sa parole se pent et quant dit l  a si s  en repent
Mes parole une foiz uolee ne peut puis estre rapelee
Lors li prie qu  ele se tese con cil qui plus est a mesese c  onques auant esté n  auoit quant sa fame riens n  an sauoit
Et cele li redit san faille qu  el s  en tera uaille que uaille
Mes li chetis que cuide il fere
Il ne peut pas sa langue tere or tent a l  autrui retenir A quel chief an cuide il uenir
Or se uoit la dame au deseure et set que de quelconques eure l  osera mes cil courrocier ne contre lui de riens groucier mu le fera tenir e quoi qu  ele a bien matire de quoi
Couuenant espoir li tendra tant que courroz antr  eus uendra
Oncore s  ele tant atant
Mes anuiz atandra ia tant que mout ne li soit grant greuance tant aura le queur en balance
Et qui les homes ameroit ce sarmon leur preescheroit qui bien fet en touz leus a dire por ce que chascuns hom s  i mire por eus de granz perilz retrere
Si porra il espoir desplere au fames qui mout ont de iangles mes uerité ne quiert pas angles
Biau seigneurs gardez uos de fames se uoz cors amez et uoz ames au mains que ia si mal n  ouroiz que les secrez leur descouroiz que dedanz uoz queurs estuiez
Fuiez fuiez fuiez fuiez fuiez enfant fuiez tel beste iou uos conseill et amoneste san decepcion et san guile et notez ces uers de
uirgile mes qu  en uoz queurs si les sachiez qu  il n  en puissent estre sachiez anfanz qui cueilliez les floretes et les freses fresches et netes ci gist li froiz sarpanz en l  erbe fuiez anfant car il anherbe et anpoisone et anuenime tout home qui de lui s  aprime
Enfant qui les fleurs alez querre et les freses nessanz par terre le mau sarpant refredissant qui se uet ici tapissant la malicieuse couleuure qui son uenim repont et queuure et le muce souz l  erbe tandre iusqu  a tant que le puisse espandre por uos deceuoir et greuer pansez anfanz de l  escheuer ne uos i lessiez pas haper se de mort ueilliez eschaper car tant est uenimeuse beste par cors et par queue et par teste que se de lui uos aprochiez touz uos troueroiz antochiez qu  il mort et point en traïson quan qu  il ateint san guerison car de cestui uenin l  ardure nus tiriacles ne la cure riens n  i uaut herbe ne racine seul foïr an est medecine
Si ne di ie pas touteuoie n  onc ne fu l  antancion moie que les fames chieres n  aiez ne que si foïr les daiez que bien auec eus ne gisiez
Ainz conmant que mout les prisiez et par reson les essauciez bien les uestez bien les chauciez et touriorz a ce laboroiz que les seruoiz et honoroiz por continuer uostre espiece si que ia mort ne la despiece mes ia tant ne uos i fiaiz que chose a tere leur diaiz
Bien souffrez qu  eus aillent et uiegnent la mesnie et l  ostel maintiegnent s  el seuent a ce metre cure ou s  il rauient par auenture qu  el sachent acheter ou uendre a ce peuent eus bien entendre ou s  el seuent d  aucun mestier faceint le s  eus an ont mestier et sachent les choses apertes qui n  ont mestier d  estre couuertes
Mes se tant uous habandonez que trop de poair leur donez a tart uos an repentiraiz quant leur malice santiraiz L 
Escriture neïs nous crie que se la fame a seigneurie el est a son mari contraire quant il ueust riens ou dire ou faire
Prenez uos garde touteuoie que l  ostel n  aille a male uoie car l  an pert bien en meilleur garde qui sages est sa chose garde
Et uos qui rauez uoz amies portez leur bones compaignies
Bien affiert qu  el sachent chascunnes assez des besoignes conmunes mes se preuz iestes et senez quant antre uoz braz les tenez et les acolez et besiez tesiez tesiez tesiez tesiez
Pansez de uoz langues tenir car riens n  en peut a chief uenir quant des secrez sunt parçonieres tant sunt orgueilleuses et fieres et tant ont les langues cuisanz et uenimeuses et nuisanz
Mes quant li fos sunt la uenu qu  il sunt antre leur braz tenu et qu  eus les acolent et besent antre les geus qui tant leur plesent lors n  i peut auoir riens celé la sunt li secré reuelé
Ci se desqueuurent li mari don puis sunt dolant et mari tuit ancusent ci leur pansé for li sage bien apansé
Dallida la malicieuse par flaterie uenimeuse a
Sanson qui tant iert uaillanz tant preuz tant forz tant bataillanz si conme el le tenoit formant soëf en son giron dormant copa les cheueus a ses forces don il perdi toutes ses forces quant si des crins le depela et touz ses secrez reuela que li fos contez li auoit qui riens celer ne li sauoit
Mes n  an ueill plus d  examples dire bien uous peut uns por touz soffire
Salemon neïs an parole don ie uos dirai la parole tantost por ce que ie uos ain
De cele qui te dort ou sain garde les portes de ta bouche por foïr perill et reprouche
Cest sarmon deuroit preeschier quiconques auroit home chier que tuit de fame se gardassent si que ia mes ne s  i fiassent
Si n  ai ge pas por uos ce dit car uos auez san contredit touriorz esté leaus et ferme L  escriture neïs afferme tant uos a
Dex doné san fin que uos estes sages san fin
Genyus ainsinc la conforte et de quan qu  il peut li anhorte qu  el lest du tout son deul ester car nus ne peut riens conquester en deul ce dit ne en tristece C  est une chose qui mout blece et qui ce dit riens ne profite
Quant il ot sa uolanté dite san plus fere longue praiere si s  assiet en une chaiere deiouste son autel assise et
Nature tantost s  est mise a genouz deuant le prouaire mes san faille c  est chose uaire qu  el ne peut son deul oublier n  il ne l  an reueust plus prier qu  il i perdroit sa paine toute ainz se test et la dame escoute qui dit par grant deuocion an plorant sa confession que ie ci uos aport escrite mot a mot si conme el l  a dite 