
Cil qui mist cest conte en romans ou il a fet noter biaus chans por ramenbrance des chançons ueut que ses pris et ses renons uoist en
Raincïen en
Champaigne et que li biaus
Miles l  apregne de
Nantuel uns des preus del regne car aussi com l  en met la graine es dras por auoir los et pris einsi a il chans et sons mis en cestui
Romans de la
Rose qui est une nouele chose et s  est des autres si diuers et brodez par lieus de biaus uers que uilains nel porroit sauoir
Ce sachiez de fi et de uoir bien a cist les autres passez
Ia nuls n  iert de l  oïr lassez car s  en uieult l  en i chante et lit et s  est fez par si grant delit que tuit cil s  en esioïront qui chanter et lire l  orront qu  il lor sera nouuiaus toz iors
Il conte d  armes et d  amors et chante d  ambedeus ensamble s  est auis a chascun et samble que cil qui a fet le romans qu  il trouast toz les moz des chans si afierent a ceuls del conte
Si conmencë ici son conte
En l 
Empire ou li
Alemant ont esté maint ior et maint an si com li contes dit segnor ot iadis un empereor
Corras ot non de par son pere qui deuant lui fu emperere
Mout le tindrent les genz a preu ne uos auroie hui conté preu quels hom il fu car ne porroie
Onqes au grant siege de
Troie n  ot home si bien entechié si haï mout uilain pechié et en esté mengier a fu
Des cele hore que il nez fu n  oï nuls issir de sa bouche grant serement ne lait reproche
Mout se contint com sages rois tot fist par decrez et par lois uers sa gent ce que fere dut onques home ne mesconnut por pouerte ne por richece
Bien afferoit a sa hautece ce qu  il ert sages et cortois
De deduit d  oiseax et de bois ne sauoit nus hom auant lui
Il ualoit de tels rois un mui com il a puis el regne eü
Par effors de lance et d  escu conqueroit toz ses anemis ia arbalestiers n  i fust mis por sa guerre en auctorité par auerté par mauuesté les tienent ore li haut home por demi le tresor de
Rome ne uousist il a droit n  a tort qu  uns en eüst prodome mort en son ost nes son anemi
Et si portoit l  escu demi au gentil conte de
Clermont au lïon rampant contremont d  or et d  azur
Et d  autre part plus estoit hardiz d  un liepart quant il ert armez l  escu pris
Et sauez dont ge mout le pris
Sa iustice et s  enuoiseüre par ert de si grant tempreüre q  en n  i trouast ia point d  outrage
Sa hautece et son uasselage bessoit mout selonc sa franchise s  estoit a toute gentelise apers et dous et ademis
Se frans hom se fust en lui mis de riens dont nus le querelast por mil mars d  or qui li donast nel soufrist il a forsiugier
Il ne haoit pas de legier ne n  amoit riens contre s  onor
Quant il sauoit uiel uauassor ne dame ueuë en pouerte a ciaus estoit sa main ouerte et donoit robes et auoir
Ne uoloit autre moeble auoir mes grant plenté de cheualiers
Ioiax dras de soie et destriers lor donoit il a grant plenté
Toz iors et iuer et esté estoit sa corz granz et pleniere de mainte diuerse maniere i fesoit chascuns son mestier
Il ne lessoit bon cheualier en son pais por qu  il errast qu  il ne retenist ou donast selonc son pris terre ou chastiax
Ne portoit autres mangoniax a ses guerres n  autres perrieres
Cil portent lances et banieres por lui au partir de l  estor cil prenoient les hautes tors cil ardoient les granz chastiax n  i portent autres mangoniax de l  ost dehors a ces dedenz il meniassent ainçois as denz les hourdeïs desor les murs
Bien en ert lor sires seürs ia n  asseïst riens ne fust prise puis qu  il auoit la chose emprise
Tel tresor doit rois amasser por qu  il fust
Confondre et quasser ses anemis a son pié metre bien s  en sot icist entremetre
Qu  il n  auoit encor point de feme mes le uoeil a ceaus de son regne en eüst il prochainement mout en parloient tuit souent
Li haut baron li un as autres
Se ciz bers qui est mieudres d  autres muert sanz hoir nos somes tuit mort
Nature les prent et remort qu  il a entr  ax norriz esté et si lor a maint ior porté mout grant honor et fet grant bien et s  il moroit sanz hoir por rien ne seroient il ia mes lié
Por ce l  en ont mout arresnié li plus haut prince de son regne
Mes genurece qui en lui regne ne l  i lessoit pas acorder
Ainz fet les granz trez encorder ses aucubes ses pauellons en esté quant il est sesons de deduire en prez et en bois
Des citez s  en issent manois en ces granz forez por esbatre
Dedenz .
III. iornees ou .
IIII. ne lessoit conte ne contesse ne chastelaine ne duchesse ne dame qu  il n  enuoiast querre dedenz .
uII. iornees de terre ne uauassor a bone uile qu  il ne donast pas une bille que coustast mes qu  a gré fust fet por ce qu  il ueut qu  il soit retret quant il ert morz aprés sa uie
De biaus gieus et sanz uilonie se ioe ouoec ses conpaignons
Il porpense les ochesons conment chascuns fera amie
Or sachiez qu  il n  i faudra mie qu  il ne l  ait por riens qu  il puist fere
Li bons rois li frans debonere il sauoit toz les tors d  amors
Au matin quant paroit li iors lores uenoient li archier de deuant son tref por huchier
Or sus segnor s  irons en bos
Lors oissiez soner cez cors por esuellier cez cheualiers et ces uiex chenuz croupoiers fesoit chascun baillier un arc onques uoir puis le tens roi
Marc empereres ne sot uuidier si bien pauellon d  encombrier
Mout estoit sages et uoiseus as ialous et as enuieus fesoit baillier espiez et cors si montoit ouoec iusq  au bos por ce quë il ne retornassent as uns a proié qu  il alassent boissoner ouoec les archiers et li autrë as liëmiers porsieure qui sont bon as cers tant lor baille deduiz diuers qu  il s  en tindrent bien a paié
Et quant il furent auoié et mis en la haute forest au deduit qui mout miex li plest s  en retorne lués droit arriere par une ancïene charriere soi tierz de cheualiers riant
Et si bon cheualier errant qui s  estoient debrisié d  armes se dorment de desoz cez charmes en paueillons de draz de soie
Ia mes uoir en lieu ou ge soie ne uerrai gent a tel solaz ne tante dame estroite a laz en chainses ridez lor biauz cors s  ont cheuex ondoianz et sors chapelez d  or a clers rubiz
Et ces contesses en samiz et en draz d  or emperials em pur lor biax cors sanz mantiaus et ces puceles en cendez a chapelez entrelardez de biax oisiaux et de floretes lor genz cors et lor mameletes les font proisier de ne sai quanz
De corroietes de blans ganz erent mout bien enharneschiees
Tot chantant es tentes ionchiees uont as cheualiers quis atendent qui les braz et les mains lor tendent ses traient sor les couertors
Qui onqes fu en tels estors bien puet sauoir quel siecle il orent
Mout lor est poi se cil demorent qui estoient alé en bos
Et l  empereres les galos ert ia reperiez a sa tente uers cez qui ont mout autre entente que cil qu  il a el bois lessiez
En un tref point toz eslessiez criant Ça cheualier as dames
Il ne pensent pas a lor ames si n  i ont cloches ne moustiers qu  il n  en est mie granz mestiers ne chapelains fors les oiseaus
Mout orent tuit de lor aueaus
Dex tant beaus chans et tant beaus diz sor riches coutes sor beaus liz i ot dit ainçois qu  il fust prime
Et quant tens de leuer aprisme lors ueïssiez genz acesmer de samiz de dras d  outremer de baudequins d  or a oiseaus orent et cotes et manteaus a penes fresches bien ourees d  ermine et de gris cheuronees a sables noirs soëf flerans
Si beles genz si acesmans ne troueroit on ore mie L  empereres ne se uout mie miex uestir que firent li autre de .
II. samis de l  un en l  autre fu la soe robe bendee
Sauez qui mout l  a amendee
Une pucele li atache de ses mains une bele atache des laz de sa blanche chemise la bele main dont el l  a mise ait or .C. foiz bone auenture et si li change sa ceinture a une corroiete blanche or la gart bien la preuz la franche que sanz l  or ualent bien les pierres les esmeraudes uerz com ierres .
XL. marz entre .
II. freres
Beneoiz soit tex empereres
Quant il furent leué uers tierce par le bois uont ioer grant piece toz deschaus manches descousues tant qu  il sont es illes uenues as fonteneles qui sordoient mout pres de la ou il estoient logié el bois por le deduit Ça .
II. ça .
III. ça .
uII. ça .
uIII. s  assieent por lauer lor mains
Li lieus n  estoit mie uilains ainz estoit uerz com en esté et si auoit mout grant plenté de floretes indes et blanches
Ainçois qu  il cousissent lor manches leuent lor oils et lor beaus uis
Les puceles ce m  est auis lor atornent fil de filieres qu  eles ont en lor aumosnieres
Or ne sai ge que riens lor faille as dames en lieu de touaille empruntent lor blanches chemises par ceste ochoison si ont mises lor mains a mainte blanche cuisse ie ne di mie que cil puisse estre cortois qui plus demande et li disners et la uïande est aprestez napes assises
Et les dames se resont mises au retour et li cheualier qui ne prisent mauués dangier la coue d  une uïolete ainz chantent ceste chançonete E non
Deu sire se ne l  ai l  amor de lui mar l  acointai
Ainz que ceste fust dite tote conmence uns autres en la route
La ius desoz la raime einsi doit aler qui aime clere i sourt la fontaine ya
Einsi doit aler qui bele amie a
Ainz qu  ele fust bien conmencie une pucele secorcie d  un trop biau chainze a un blont chief en reconmence de rechief
Se mes amis m  a guerpie por ce ne morrai ge mie
Ainz que ceste fust bien fenie une dame sanz uilonie qui ert suer au duc de
Maience haut et seri et cler conmence
Main se leua bele
Aeliz dormez ialous ge uos en pri biau se para miex se uesti desoz le raim
Mignotement la uoi uenir cele que i  aim
Et li gentiz quens de
Sauoie chante ceste tote une uoie
Main se leua bele
Aeliz mignotement la uoi uenir bien se para miex se uesti en mai
Dormez ialous et ge m  enuoiserai
Et li quens de
Lucelebourc qui amoit iloec par amor une dame de grant solaz qui chantoit de mains et de braz miex que dame qui fu pieça por l  amor de li conmença C  est tot la gieus el glaioloi tenez moi dame tenez moi
Une fontaine i sordoit Aé
Tenez moi dame por les maus d  amer
Si chantant en itel meniere resont tuit reuenu arriere trusqu  as trez ou il ot bel estre car cil qui de ce furent mestre les ont d  erbe fresche ionchiez biaus les ont fez et affetiez et ont osté coutes et liz ensamble metent cez tapiz por estre a gregnor largeté
uarlez i ot a grant plenté iloec lor ont l  eue donee que la uïande ert aprestee tables mises et napes beles
Li cheualier et les puceles et les dames sirent par tires
Ne se contint pas come sires car ses granz senz et sa proece sa bonté et sa grant largece l  assist mout plus bas que ne die ce li uint de grant cortoisie et le uiel duc de
Geneuois fist il seoir a son haut dois a son col riches piax de martres
Or cuit que li uesques de
Chartres s  amast miex iloec qu  en un sane que chascuns i garist et sane ses oils d  esgarder les meruelles tantes faces cleres uermeilles et cez douz uiz lons et traitiz et cez biaus sorcils poruoutiz et cez blons chiez et cez biaus cors
Et quant li quens de
Sagremors ot chanté une chançonete uïande orent et bone et nete uin cler et froit de la
Musele et uaisselemente nouele pastez de cheurols et lardez de ce i ert granz la plentez de cheuriex de cers et de dains et fromages et cras et sains de la riuiere de
Clermont n  est riens qui a uïande mont por qu  ele soit bone en esté dont il n  i ait a grant plenté et a deuise et a soushet N  i a cheualier ne s  enhait por l  emperere qui s  enuoise et c  est droiz que chascuns aoise sa ioie por s  enuoiseüre c  onqes si gentil creature com il ert ne but ne menia
Et son uoeil ne pensast il ia s  a armes non et a amors et s  ot tant autres bones mors c  onqes tex bers ne fu s  il uit
Mout li sist et plot ce qu  il uit de sa terre et de son roiaume tante pucele et tante dame et tant bel cheualier de pris
Li seriant qui furent apris d  oster les nappes quant il uirent que nus ne menia si en firent ce qu  il durent mout belement
Li uallet saillent erroment por l  eue as bacins si la donent
Sachiez que maint s  i abandonent por tenir au bon roi ses manches et cez dames a cez mains blanches dont mout lor plesoit la ueüe
Quant la premiere ot l  eue eüe et cil et celes qui en uoudrent et les beles dames enuoudrent lor mantiax entor lor biax cors et la feste conmença lors des estrumenz et de deduit
Mout taria poi aprés ce cuit quant li ueneor li archier qui alerent hui main chacier et li cheualier por esbatre ou par .
III. chemins ou par .
IIII. repairent fesant lor menees grant plenté de bestes troussees cheuriex biches et cers de cresse
Quant la noise des cors apresse et cil qui portent les forchiez ou il ont mises lor daintiez et cil as cors de cerf ramuz lors n  i remest granz ne menuz es pauellons qui ne s  en isse encontre ciaus qui mainte bische orent le ior tolu la uie
Tuit dient qu  il ont grant enuie de ce qu  il n  i furent alé
Cil qui auoient boissoné s  en reuindrent mout hericié cil ueneor mal atirié es ledes chapes de grisan qui ne furent noeues oan et heuses uiez rouges et dures et roncins durs sanz ambleüres et sont en sanc iusq  as iarrez et ont derrier euls lor brachez et les lïens desor les braz
Il ne porterent roiz ne laz ainçois pristrent a forçoier .
III. cers sanz ce que li archier ocirent ciax q  as mains lor uint qu  il en ocistrent plus de .
XX. biches cheuriex lieures goupiex qui ont par deuers les cortiex
Dan
Constanz tolu maint chapon
Li keu firent la uenoison destrousser si la portent cuire N  i a nul qui de faim ne muire de ceuls qui ont en bos esté
Por ce ont li seneschal hasté a la cuisine lor uïande
Que que l  empereres demande a ses ueneors des noueles cez dames et cez damoiseles s  en reuont as tentes deduire et cil qui ne uoelent ciax nuire qui recontoient lor mençonges
uos deïssiez que ce fust songes des merueilles qu  il lor contoient
Il se rit de ce qu  il mentoient mes c  est coustume de tiex genz
Aprés none fu beaus et genz li soupers aprestez et cuiz
Et serians uoiseus et recuiz de quanque fere a cort couint i ot assez et quant ce uint qu  en reparla des napes metre bien fu qui s  en sot entremetre q  assez i ot uarlez et genz
As bacins as uassiax d  argent donent l  eue conmunement
On les rassist si fetement com il orent sis au disner cil qui uindrent d  el bois uener se sont d  une part tuit assis qu  il ne sont mie si forsis de uïande com sont li autre
Tant en ont pris et d  un et d  autre qu  il n  en est mesure ne conte
Li ueneor n  orent pas honte s  il orent boef au premier mes as bons aus destrempé d  aigrés et puis oisons et mortereux
Il i ot tels des amoreus qui en meniassent bien ce cuit mes il souperent par deduit
Lor daintiez et lor uenoison dont il i ot si grant foison nuls tant fust poures n  i failli
Mes sauez dont sont mal bailli quë il ne seuent q  est mesese einsi les paist cils rois a ese
Quant il orent mengié assez et beü trestot a lor sez non pas rouge uin a tostees quant les napes furent ostees il se sont tuit leué des tables
Puis sont alé ioer as tables et .
III. cheualiers d  autre part reioent as dez au hasart denier a autre tresqu  a .
uI. et li autre resont assis cil as eschez cil a la mine uïeleors a dras d  ermine uïelent par cez pauellons
Les dames et les conpegnons l  empereor s  en issent hors
Main a main em pur lor biau cors deuant le tref en un pré uert les puceles et li uallet ront la carole commenciee
Une dame s  est auanciee uestue d  une cote en graine si chante ceste premeraine C  est tot la gieus enmi les prez
uos ne sentez mie les maus d  amer
Dames i uont por caroler remirez uoz braz
uos ne sentez mie les maus d  amer si com ge faz
Uns uallez au preuost d 
Espire redit ceste qui n  est pas pire C  est la ius desoz l  oliue
Robins enmaine s  amie
La fontaine i sort serie desouz l  oliuete E non
Deu
Robins enmaine bele
Mariete
Ceste n  ot pas duré .
III. tours quant li filz au conte d 
Aubours qui mout amoit cheualerie reconmencë a uoiz serie
Main se leuoit
Aaliz I  ai non
Enmelot
Biau se para et uesti soz la roche
Guion
Cui lairai ge mes amors amie s  a uos non
Et la duchesse d 
Osteriche qui si estoit de beauté riche q  en ne parloit se de li non reconmença ceste chançon
Main se leua la bien fete
Aeliz par ci passe li bruns li biaus
Robins
Biau se para et plus biau se uesti
Marchiez la foille et ge qieudrai la flor
Par ci passc
Robins li amorous
Encor en est li herbages plus douz
Que de
Robin que d 
Aaliz tant ont chanté que iusq  as liz ont fetes durer les caroles
Se sire
Oedes de
Ronqueroles trouast tel roi ce fust barnez
Mes li tens est si atornez qu  en ne troeue mes qui bien face por ce s  enledist et efface cheualerie hui est li iors
Cele grant ioie et ciz seiors dura bien .
Xu. iors passez
Quant cil qu  il auoit amassez uoelent raler en lor païs lors uenoient ce m  est auis si biau present et si biau don et ioiau de mainte façon qu  il done chascun et chascune
Il n  i auoit dame nesune ne pucele qui noient uaille cui il ne doinst ainz que s  en aille et fet chascune tant d  onor qu  il desert sa grace et s  amor
Itels rois doit bien tenir terre qui se set auoir et conquerre l  amor et le cuer de ses genz
Cist assambloit les parlemenz por ueoir ses barons ensamble
Il n  estoit mie ce me samble de cez rois ne de cez barons qui donent or a lor garçons rentes et preuostez a ferme dont les terres et il meesme sont destruites et il honi s  ont tot le monde auiloni
Ce met les prodomes arriere et les mauués en la chaiere
Mal fet bers qes met en baillie que ia por nule segnorie nuls uilains n  iert se uilains non
Cist empereres cist prodom lor fu toz tens adés eschis
De uauassors fesoit baillis qui aiment
Deu et criement honte qui s  onor et quanqu  a lui monte li gardoient come lor oils L  empereres uoloit mout miex que li uilain et li bouriois gaaignassent de lor auoirs qu  il lor tolist por tresor fere car quant il en auoit afere il sauoit bien que tot ert soen
Et ce li uenoit de grant sen q  a son besoig estoit tot prest et le chatel et le conquest il n  en erent se garde non et s  erent riche et de grant non et marcheant de grant auoir
Il ne trouoient bel auoir a nule foire ou il alassent ne biau cheual qu  il n  achatassent por presenter l  empereor
Mout li fesoient plus d  onor cil present que s  il les taillast
Ia nuls marcheanz qui alast ne siens ne autres par sa terre por nul besoig por nule guerre ne soufrist qu  il fust destorbez
Tant larrons auoit essorbez tant robeors fet essillier si seür com par un moustier aloit chascuns par mi son regne
Bien uit li hauz princes et regne qui si sagement tient sa terre
Or auint que li quens de
Guerre auoit guerre au duc de
Baiuiere
Por nul auoir ne por proiere ne uoloit li dus doner triue L  emperere ala en l  aiue le conte si les apesa et fist tant que li dus besa le conte mes ce fu a paine
Mout fet bien prodom qui se paine de pes querre en mainte maniere
En ce qu  il reuenoit arriere a un sien chastel sor le
Rin s  iert un ior leuez par matin et li iors eschaufa uers tierce et il ot cheuauchié grant piece ce sachiez qu  il li anuia
Un sien uïeleor qu  il a q  on apele a la cort
Iuglet fist apeler par un uallet
Il ert sages et de grant pris et s  auoit oï et apris mainte chançon et maint biau conte
Li uallez ert filz a un conte si l  apela tant que cil uient
Fet l  empereres
Se te uient d  orgoeil ou de melancolie que tu hez tant ma compegnie
Dehez ait sanz moi qui t  aprist
En riant par le frain le prist s  issent fors del chemin amdui
Fet li empereres I  ai hui certes eü mout grant someil
Aucun conte dont ge m  esueil me conte fet il biaus amis
En riant li a lores mis le braz senestre sor l  espaulle
Fet il
Nel tenez mie a faule une meruelle qui auint uns bachelers qui de la uint ou cë ot esté me conta
En cele
Champaigne hanta uns cheualiers preuz et uaillanz et si ert biaus et auenanz et de mout sage contenance
Si amoit une dame en
France en cele marche de
Perthois por riens q  en li meïst a chois ne lessast il qu  il n  i alast
Il n  est cheualiers s  el l  amast qui ne cuidast bien estre rois
La biauté le pris del
Barrois au ior que plus en pot auoir ce sachiez de fi et de uoir si fu noienz auers cestui
Fet li empereres
Meshui n  aurai ge talent de dormir
Car pleüst or au
Saint
Espir si m  eüst cousté .u. C mars et que mes chastiax fust toz ars anquenuit ainz que g  i entrasse par couent que gë encontrasse un autretel come cil fu si fust tote la uile en fu
Diex com fust or sires de mi N  iert pas la dame sanz ami qui si l  auoit preu et uaillant
Por
Deu
Iuglet or di auant se la dame fu si plesanz endroit soi com cil fu uaillanz ce fust meruelle ce m  est uis
Fet
Iuglés
Ce que ge deuis cil fu mout preuz mes c  est noienz auers celi de cui comenz a descriure com el ert bele sa bloie crigne recercele en ondoiant aual le uis a flor de rose a flor de lis samble la face de color car la rougeur o la blanchor i fu mout soutilment assise
De riens n  i fu pas entreprise
Nature qui la fist tant bele q  en tot le mont iusq  a
Tudele ne peüst l  en sa per trouer
Les oils ot beaus por esgarder uairs et clers plus que n  est rubis sorcils bien fez lons et tretiz non pas ioignanz c  est ueritez les denz de la bouche et le nez auoit toz fez par maiestire N  aprist pas hui si a descrire qui l  embeli en tel meniere
Mout par auoit simple la chiere blanche poitrine blanc le col
Il n  ot si bele iusqu  a
Dol cors ot gent biaus braz beles mains
Nus ne peüst estre uilains por qu  il fust en sa conpegnie tant ert plaine de cortoisie et de sens o la grant beauté
Ce sachiez uos de uerité qu  ele ert tel com ge la deuis
Or tien fet il cest mantel gris certes qu  il est bien emploiez
Ie uoudroie estre el cors plaiez mes que ge mort n  i receüsse par tel couent que ge seüsse s  en
France a mes tele ne tel
Ia
Diex ne me maint a l  ostel s  il i a lieu se gel sauoie que demain ne fust a la uoie li messages por l  aler querre
Et s  il uoloit auoir ne terre et bon segnor et bon ami tost auroit recouré en mi
De la dame ne di ge mie toz i morrai sanz tele amie q  en mon regne n  a sa pareille
Fet
Iouglés
uos dites meruelle que n  est ne si preuz ne si bele ne cheualier ne damoisele q  ausi bele encore ne soit et ausi preuz ou que ce soit
Si uos di bien que g  en sai une et que ge n  ai doné nesune beauté celi que ceste n  ait ce dit bien chascuns qui la uoit
Et si sai bien com el a non que ses freres est de haut non et de mout gregnor pris encore que cil dont ge uos disoie ore qui si estoit bien entechiez
Biaus amis
Iouglet or sachiez se ge de ce puis certains estre de bone heure uos fist
Dex nestre qu  a toz iors mes uos en ert miex einsi ioie ge de mes iex se ge par uos sai le manoir et la terre ou il puet manoir cil qui tant est et preuz et biaus
Tient il ne cité ne chastiaus
De quel richece puet il estre
Fet
Iouglés
Onques ne pot pestre de sa terre .
uI. escuiers puis qu  il fu primes cheualiers et s  est et a gris et a uer toz tenz et esté et iuer et a soi tiers de compegnons car ses granz pris et ses renons et ses granz cuers et sa proece le poruoit si bien et adrece qu  il a terre et auoir assez
Mout a
Dex en lui amassez toz ses granz biens fet l  emperere
Mout puet estre lie la mere qui porta filz de si haut cuer
Bien me deuroit on geter puer se ge ne l  ai a compegnon
Or me di coment il a non
Guillame de
Dole l  apelent tuit cil qui el païs reperent non pas por ce qu  ele soit soe
Di moi dont por qoi s  en auoue
Qu  il en maint pres a un plessié s  a par
Dole plus essaucié son sornon que par une uile ce uient plus de sens que de guile
Fet l  empereres
Ce fet mon
Et sa suer coment a a non qui si a bel et gent le cors
Sirë el a non Lïenors ce dit li nons de la pucele
Amors l  a cuit d  une estencele de cel biau non mout pres del cuer or li seront sachiez d  un fuer totes les autres por cesti
Beneoiz soit qui cest non basti et li prestres qui fu parrins
Il fust arceuesqes de
Rains se ie fusse sires de
France
Or n  i a fors de l  aliance fere erroment entre uos .
II. fet
Iouglés
Si te consaut
Dieus or me rembeliz la pucele
Cil s  aperçoit mout bien que cele li plesoit ia par oïr dire et au samblant que il remire li est auis qu  il l  aime ia
Iuglet fet il ne me di ia ne plus ne mains que tu en sez
En la moitié a el assez de sa beauté por estre dame ou d  un empire ou d  un roiaume se m  en as la uerité dite
Lors li a cil mout bien descrite la gentil pucele honoree
Ha
Dex com buer fu onques nee et cil plus cui ele amera
Sempres couient sauoir qu  ira querre son frere le matin a cui ge me doig et destin por seruir de cuer et de cors
En riant li dit
Iouglez lors qui ert sages et apensez
Del cors uoir aura il assez qu  il n  est mie si couoitous et Lïenors as blons cheuouls aura le cuer se m  en creez
Fet il en riant
Gars prouez com ez ore de mal apens
Or cuides tu uoir que ge pens mains au frere q  a la seror
En mon roiaume n  en m  onor n  afferroit pas q  el fust m  amie
Mes por ce qu  el n  i porroit mie auenir i uoel ge penser
Or nos a fet soëf passer la iornee soe merci
Ie lairai nostre conte ici et uos sauez bien ou ge les
Il est bien tens d  ateindre huimés nostre route et noz conpegnons
Fet il
Tu diz uoir or poignons
Et si chantent ceste chançon en l  onor monsegnor
Gasçon
Quant flors et glais et uerdure s  esloigne que cil oisel n  osent un mot soner por la froidor chascuns crient et resoigne tresq  au biau tens qu  il soloient chanter
Et por ce chant que nel puis oublier la bon  amor dont
Dex ioie me doigne car de li sont et uienent mi penser
Ainçois qu  il l  aient dite toute estoit ia li plus de la route el chastel et li ostel pris L  empereres qui ot le pris entor lui de cheualerie erroment o grant compegnie est entrez el chastel aprés
Par une porte de ciprés au palés uienent si descendent
Li seneschal les i atendent l  eue aprestent napes sont mises n  i ont pas fet granz ademises ainz en fist on lués quanq  en dut
Couchier se uet quant il li lut et sa grant gent fu departie
Par
Iouglet cui il ot partie sa robe as chans fist apeler un clerc si li fist aporter encre parchemin et l  afere quë il couient a letres fere
Tuit troi uont en la garde robe
Iouglez de sa cote le robe dont il auoit ia le mantel que que li clers fist bien et bel les letres teles a deuise com l  empereres li deuise puis les fist en or saëler
Aprés fist un uallet mander qui est uenuz s  ot non
Nicole
Mon segnor
Guillame de
Dole fet il me porteras cest brief
Ce ne sai ge s  il li fu grief mes il dit
Sire uolentiers
Sez tu fet il que dit li briés
Que ie li mant et si li pri lués qu  il aura cest brief oï qu  il monte et uiegne a moi lués droit par cele foi quë il me doit et s  il est a tornoi n  a guerre por ton roncin mengier au querre ne fines si l  aies troué et le brief de par moi mostré
Or pense bien de la besoigne
Il a conmandé q  en li doigne .
II. marz d  esterlins por despendre ou plus encor s  il en ueut prendre
Puis li dist qu  il se uoist couchier et liet matin por cheuauchier au roisant si fera que sages
Cil estoit de fere messages assez plus duiz que bués d  arer
Au matin lieue por errer si se uest et heuse et atorne el roncin monte si s  en torne et se seigne a l  issir de l  uis
Ie ne demandai onques puis ou il iut la premiere nuit mes mout li greua uoir ce cuit ce qu  il aloit seuls au plessié L  empereres qu  il a lessié gisant de la ou il torna au matin quant il se leua si fist ourir une fenestre
Li soleils plus clers que puet estre geta ses biaus rais par son lit de sebelin et de samit ot couertoir a roses d  or
Por l  amor bele Lïenor dont il auoit el cuer le non a comencié ceste chançon
Li nouiaus tens et mais et uiolete et roissignox me semont de chanter et mes fins cuers me fet d  une amorete un doz present que ge n  os refuser
Or m  en doint
Dex en tel honor monter cele ou i  ai mis mon cuer et mon penser q  entre mes bras la tenisse nuete ainz q  alasse outremer
Einsi se conforte en chantant et cil qui cheuauchoit errant uers
Dole tot le grant chemin se fut tant leuez par matin puis qu  il uit qu  il l  estut a fere q  en mains d  uit iors uint au repere mon segnor
Guillame de
Dole
Renomee qui par tot uole l  a mené tot droit au plessié
Grant trot non pas le col bessié entre en la uile par la porte o tot le seël d  or qu  il porte
Il n  estoit pas toz a aprendre il ala ainz son ostel prendre qu  il entendist a autre rien
Et quant il fu herbergiez bien et ses roncins bien aesiez et il des heuses deschauciez chauciez s  est d  autre chaucemente
Un chapel de flors et de mente li dona la fille son oste
Puis prent la boiste si en oste les letres et uet a la cort A un garçon a pié qui cort qui un trop beau leurier enmaine demande quel uie en i maine il dit que l  en i ueut mengier
Ie peüsse ia trop targier fet il lors droit a soi meesmes mout s  apertist et mout s  acesme que qu  il monte en la sale amont
Li sire ert lués de
Rougemont uenuz d  un grant tornoiement s  auoit cheualiers et mout gent par cele sale a grant plenté
Il a un uallet acosté si li a dit qu  il li moustrast son segnor auant qu  il meniast
Cil li moustre mout bien au doit
Li uaslez en uet la tot droit por ce q  on nel tenist a fol osta le mantel de son col qu  il n  est pas droiz qu  il i remaigne
Li empereres d 
Alemaigne de par cui ciz briez est uenuz uos mande sire mil saluz come cil qui uos aime et prise
Sachiez que grant faim li est prise de uos ueoir prochainement
Il li respont mout sagement
Frere dit il l  empereor doint
Diex grant ioie et grant honor autant com mes cuers en desire
Et por
Deu que fet il mis sire
Mout a grant tens que ge nel ui
Gel lessai tot sain
Deu merci
Certes fet il ce m  est mout bel
Mout resgarderent le seël et li cheualier et les genz
Mout en auoit de tex laienz qui onques mes ne uirent tel
Fet il
Alez a son ostel gardez qu  il soit bien herbergiez
Ainz que li sëauls soit brisiez il uet a la chambre sa mere
uez dame dit il l  emperere m  a enuoié cest seël d  or mes ge ne sai qu  il a encor dedenz mes ge le saurai ia D  un sien coutel le reuercha si en trest le parchcmin fors
Sa suer la bele Lïenors en ot l  or por un soen fermail
Quant ele uit le bel cheual et un roi tot armé deseure
Ha dame se
Dex me sekeure fet ele or doi mout estre lie quant i  ai un roi de ma mesnie
Mis sire
Guillame s  en rit
Se
Deu plest et
Saint
Esperit c  est tote honor qui uos uendra fet la mere ia n  i faudra li cuers le m  a toz iors bien dit
Uns siens cheualiers qui poruit la letre si li a leüe
Li empereres uos salue aprés si uos mandë et prie lués q  aurez ceste letre oïe que ia n  i querez nule essoigne por aloigne ne por besoigne que uos n  ailliez a lui lués droit qu  il n  iert mes liez iusqu  il uos uoit
Filz uos irez ce dit la mere
Grant honor uos fet l  emperere quant il si belement uos mande
Dame ainz irons a la uïande et puis aprés si ferons el L  en done l  eue par l  ostel si assieent li cheualier
Cil qui tot set sanz ensegnier quanqu  il apartient a honor prist le uallet l  empereor qui mout estoit de bone part si se uont seoir d  une part de la table a un des corons
Char orent assez et poissons a cel mengier a grant plenté
Biaus amis or auez esté fet il maintes foiz miex seruiz
Mout mengissiez or a enuiz ceste uïande a uauassor en la maison l  empereor
Sire dit il ce n  est pas doute mes uenoison qui flere toute de senglers de cers sanz seson de cë auons a grant foison et de pastez uiez et moussiz quant il ne sont preuz as souriz lors sont il bon as escuiers
Dex fet il a ses cheualiers or cuidoie que chacissons et que nos nos seiornissons .
uIII. iors toz plains sanz remouoir
Or me restuet par estouoir tot maintenant aharneschier si com por demain cheuauchier ou auoir male uolenté a court
uos dites uerité fet li uallez ce n  est pas fable
Mes fetes oster ceste table si atornons si cest afere qu  il n  i ait ainquenuit que fere qu  il couendra matin mouoir
Frere fet il uos dites uoir
Lors s  est leuez et tuit li autre et li uallez triez un triez autre qui ot esté en autre yuer ala ueoir son roncin uer sauoir s  il auoit que mengier A sa mere qui mout l  ot chier reuet en sa chambre parler
El li comence a demander qel gent il menra ouoec lui
Dame fet il gent sanz anui si sont mout bon en cest uoiage
Ie n  i menrai ia que ie sache ouoec moi que .
II. compegnons
Si li noma ciaus par lor nons de cui cuidoit auoir honor en la meson l  empereor qui erent preu et bien parlant ne n  ierent mie si enfant que chascuns n  ait .
XXX. anz passez
Biax fils dit ele or en pensez gardez que riens ne uos souffraigne que l en ne die en
Alemaigne quant uos serez a cort uenuz que uos soiez poures ne nuz
Fet sa suer bele Lïenors
uez la .
III. pere por son cors de robe fresche a cele perche
Le cheual le conte de
Perche face trere lez son escu
Cil qui maint estor ot ueincu fist apeler ses conpegnons
Moi et ma dame disïons que uos uendrez o moi amdui
Si pensez d  atorner meshui et uos armes et uoz hernois
Nos auomes biaus escuz froiz seles et lorains enuoisiez
uos ne uerrez si atiriez .
III. cheualiers deuant un mois
Li serians qui ne fu pas mois fu en la sale reuenuz
Mis sire
Guillame est issuz de la chambre et si conpegnon
Li uallez uint en la meson toz seuls ala riant uers lui
Mauués solaz uos ai fet hui fet il mes ç  a esté par uos
Mes tant ai esploitié que nos mouurons le matin au serain
uenez en fet il main a main si uos moustrerai mon tresor
Sa mere et bele Lïenor le maine en la chambre ueoir
Or sachiez de fi et de uoir que il en a mout fet por lui que ia mes n  entrera puis hui en chambre a dame n  a pucele ou il uoie nule si bele
Il la salue et ele lui puis si s  assieent ambedui et cele s  assist delez euls qui mout auoit blons les cheueuls et s  ert mout simple et petit cointe
Desor une grant coute pointe ouuroit sa mere en une estole
uez fet il biaus amis
Nicole quel ouriere il a en ma dame C  est une meruellouse fame et set assez de cest mestier
Fanons garnemenz de moustier chasubles beles aubes parees ont amdeus maintes foiz ouurees
Frere c  est aumosne et deduis ses met as poures moustiers uuis de garnemenz et de richece
Que
Dex me doint ioie et leece et de moi et de mes enfanz ce li sui ge toz iors proianz
Fet cil
Ci a bone oroison
Dame fet il une chançon car nos dites si ferez bien
Ele chantoit sor tote rien et si le fesoit uolentiers
Biaus filz ce fu ça en arriers que les dames et les roïnes soloient fere lor cortines et chanter les chançons d  istoire
Ha ma tres douce dame uoire dites nos en se uos uolez par cele foi que me deuez
Biau filz mout m  auez coniuree ia ceste foiz n  iert pariuree tant com ge le puisse amender
Lors conmença seri et cler
Fille et la mere se sieent a l  orfrois a un fil d  or i font orïeuls croiz
Parla la mere qui le cuer ot cortois
Tant bon  amor fist bele
Aude en
Doon
Aprenez fille a coudre et a filer et en l  orfrois orïex crois leuer L  amor
Doon uos couient oublier
Tant bon  amor fist bele
Aude en
Doon
Quant el ot sa chançon chantee
Certes mout s  est bien aquitee fet cil ma dame uostre mere
Certes
Nicole biau doz frere bien seroit la chose atiree se ma suer s  estoit aquitee
Ele s  en sosrit belement et si set bien certainement qu  el n  en puet en nule maniere eschaper se por la proiere en ueut riens fere de son frere
Ma bele fille fet la mere il uos estuet feste et honor fere au uallet l  empereor
Ma dame bon uoeil le ferons
Lors conmença ceste chançon
Siet soi bele
Aye as piez sa male maistre sor ses genouls un paile d 
Engleterre et a un fil i fet coustures beles Hé Hé amors d  autre païs mon cuer auez et lïé et souspris
Aual la face li courent chaudes lermes q  el est batue et au main et au uespre por ce qu  el aime soudoier d  autre terre Hé Hé amors d  autre païs mon cuer auez et lïé et souspris
Quant el ot chanté haut et bien
Or ne me demandez plus rien
Non ferai ge ma bele suer se la franchise de uo cuer ne uos en fet dire par grace
Ia ne uoudrez que ie n  en face par cest couent dirai encore fet cele qui la trece ot sore et blonde sor le blanc bliaut
Lors conmença seri et haut
La bele
Doe siet au uent souz l  aubespin
Doon atent
Plaint et regrete tant forment por son ami qui si uient lent
Diex quel uassal a en
Doon
Diex quel uassal
Dex quel baron
Ia n  amerai se
Doon non
Com ez chargiez com ez floriz A toi me mist plet mes amis mes il ne ueut a moi uenir
Dex quel uassal a en
Doon
Dex quel uassal
Dex quel baron
Ia n  amerai se
Doon non
Quant el ot ceste parfenie
Or seroit ce sanz cortoisie fet ele qui plus me querroit
Dit li uallez
uos auez droit qui estoit a l  empereor
Or auez le gré et l  amor et la querele et uoz amis
Le remanant del ior ont pris en deduiant iusq  au souper
Ainz que cil qui n  ot point de per s  en alast en la sale arriere la mere prist une aumosniere et la suer un fermail trop bel q  el a doné au damoisel et por son frere et por s  onor et por l  amor l  empereor
Il lor en rent .u. C. merciz et dit que bien li ert meriz ciz biaus presenz s  il auqes uit et se pense c  ainc mes ne uit si bons enfanz ne tele mere si le saura li emperere
Il prent congie a bele chiere si s  en uont en la sale arriere ou li soupers ert atornez mout biaus de uïandes assez flaons de let porciax farsiz dont li ostex ert bien garniz et bons conins poulez lardez de ce estoit granz la plentez et poires et fromages uiez
Nos n  auomes autres daintiez frere fet il ce poise moi
uos genz de la meson le roi ne connoissiez cez mes de uile
Font li compegnon
Il uos guile
Fet li uallez N  en uerrez el si me honist en son ostel
Einsi se ioent et enuoisent de biauz moz le souper aoisent de cheualerie et d  amors
Qui est entechiez de tex mors ne puet a proëce faillir
Li seneschal firent coellir les napes quant il le couint et uallet saillent plus de .
XX. qui a bacins qui a touaille
Li escuier et la pietaille uuident la sale et les mesons
Il parole a ses conpegnons a ciax qui doiuent remanoir de deduiz de cheuax d  auoir fist a chascun sa uolenté
Si ont lués lor oirre apresté ainçois qu  il alassent couchier qu  il n  i ot fors dou cheuauchier au matin quant il se leuerent
Or sachiez que quant il monterent il i ot ploré maintes lermes .
III. somiers a robes et armes orent et granz cheuax de pris
Mout a belement congié pris a sa seror et a sa mere A
Deu biau filz A
Deu biau frere A
Deu tuit quant il s  en tornerent
Or sachiez que tuit en plorerent li remegnant por eles deus
Or s  en uont or les consaut
Deus
Or cheuauche delez
Nicole li gentils
Guillame de
Dole s  ist de la uile entor plessiee
Ce sachiez mout i a lessiee sa mere et sa seror dolente qui plus estoit droite d  une ente et plus fresche que nule rose
Que il ne dort ne ne repose en une uile q  une nuit ne por solaz ne por deduit mout li erent li lonc ior cort
Cel ior qu  il dut uenir a cort entre lui et ses conpegnons por le deduit des oisellons que chascuns fet en son buisson de ioie ont comencié cest son
Lors que li ior sont lonc en mai m  est biaus doz chant d  oisel de lonc
Et quant me sui partiz de la menbre mi d  une amor de lonc
uois de ça embruns et enclins si que chans ne flors d  aubespin ne mi ual ne qu  iuers gelas
Fet
Nicole ou mout a solas quant uint a la fin de son son
Nos serons par tens en meson il m  en couient auant aler por nostre hostel fere atorner
Fet il
Ci ne uoi se bien non menez o uos un conpegnon qui reuendra encontre nos
uenez en fet il moi et uos a un uallet qui ot troussee une coute pointe enuersee il ot de grant beauté le los
Amdui s  en uont les granz galos au chastel ou li emperere ot seiorné puis qu  il s  en ere tornez por le prodome querre
Onc puis une lieue de terre ne s  esloigna por cheuauchier ainz se fu fez iloec saignier a poi de gent et sanz anui et
Iouglés toz iors ouoec lui qui li ramentoit cele ioie
Ahi
Dex com il se desuoie de ce qui plus li touche au cuer
Cel ior fesoit chanter la suer a un iougleor mout apert qui chante cest uers de
Gerbert
Des que
Fromonz au
ueneor tença li bons preuoz qui trestot escouta tant atendi que la noise abessa
Sor l  arestuel de l  espié s  apuia
Ou uoit
Fromont pas ne le salua
Fromonz dit il ge sui de ciaus de la
Gerbers mis sire qui a uos m  enuoia par moi uos mande nel uos celerai ia que li enuoies
Foucon que ge uoi la et
Rocelin car amdeus pris les a
Et s  il le nient bien est qui prouera en totes cors la on les trouera ou en la toe se sauf conduit i a
Fouqes rougi
Rocelins embruncha
Mal soit de cel qui onques mot sona
Li uiex
Fromonz forment s  en aïra
Par
Deu prouos qui ça uos enuoia mout belement de uos se deliura
Se dont uos uit ia mes ne uos uerra et s  il uos uoit ne uos reconoistra
Encor me menbre ne l  oublierai ia d  un guerredon que me feïstes ia li rois de
France un cheual me dona uoiant uoz oils .C. liures li cousta uos l  oceïstes q  ainc ne se remua A
Geronuile au pié dou pont de ça uns cheualiers un tel cop m  i dona desor mon heaume que tot le m  enbarra prendre me fist au col de mon cheual
Et dit
Guirrez
Fromont entendez ça ce fu mes filz qui a uos s  acointa mort uos eüst mes il uos espargna S  il a aaise encor i referra
Que que cil chante de
Fromont ez uos le uallet contremont le degré qui ot l  ostel pris au gentil cheualier de pris ou plus bel de tot le marchié il li auoit bien enchargié au grant pignon plain de fenestres
Le biau solier o toz les estres auoit fet ionchier de uerdure
Et cil sont si grant aleüre uenu aprés qu  il i sont ia a l  ostel ou mout grant rage a
Que qu  il descendoient tuit .
III. ez uos celui deuant le roi qui li demande
Qex noueles
Fet li uallez
Bones et beles
Trouas tu mon segnor
Guillame Oïl par couent q  el roiaume le roi de
France n  a son per Hé
Dex uendra il au souper
Par foi fet il ainc n  oï tel
Ge l  ai ia mené a l  ostel en ce marchié chiez un boriois
Lors saut sus
Iuglez demanois E non
Deu fet il et ge la
Ha ha
Iuglet or i parra com uos le me saluerez
Bien est a droit port arriuez ce li dites que ge l  i mant
Cil s  en torne de maintenant L  empereres celui apele en sus de gent uers la chapele
Nicholin foi que doiz honor or di ueïs tu sa seror
Tesiez fet il ne dites mes
Nus hom s  il n  estoit bien confés ne doit parler de tel merueille
Ele fu nee sanz pareille et de beauté et de simplece
De son beau chanter par est ce une tres douce melodie
Nuls ne l  oit qu  autretel n  en die
Et que sez tu
Ge l  ai oïe
Ne le feri pas lez l  oïe qui si li loe la pucele
Conment fet il si est si bele
uoire fet il ce n  est pas doute non d  une chose mes de toute de braz de cors de chief de uis
Aussi passe ce m  est auis de beauté bele Lïenors totes les autres com li ors toz les autres metails dou monde
Ne fet pas a son biau non honte a ce que uoi fet l  emperere
Et que me diz tu de son frere
Mout le uerroie uolentiers
Ce rest uns trop biaus cheualiers a un dur piz a uns forz bras a un chief crespe et aubornaz a un biau uis lonc et tretiz S  a les oils rianz et hardiz et par reson lees espaulles
Tels cheualiers fet l en en faules s  il est tels dont est il faez
Ce dirés uos quant le uerrez
Si tient adés trop riche hostel s  uns bien hauz hom le tenoit tel si i auroit il parlement tant i a cheualiers et gent que l en n  i puet son pié torner
Or ua tost si fai atorner a son ostel quanqu  il uoudra n  iere a aise trusqu  il uendra
Cil s  en uet et li rois remaint mout hetiez et par laienz maint por feste dou bon bacheler que
Iouglez deuoit amener qui a l  ostel ala poroec
Se sa suer uenist or ouoec dont par fust la ioie pleniere
Si iert liez d  estrange maniere li rois qu  il ne puet estre en lieu
La chançon
Renaut de
Bauiieu
De
Rencien le bon cheualier por son cors plus esleecier de ioie dou bon bacheler conmença lués droit a chanter
Loial amor qui en fin cuer s  est mise n  en doit ia mes partir ne remouoir que la dolor qui destraint et iustise samble douçor quant l  en la puet auoir
Nus biens d  amors ne puet petit ualoir ainz sont tuit douz qant on les aime et prise ce doit chascuns bien entendre et sauoir
Tels puet dire que la morz li est prise por bien amer qu  il ne dit mie uoir fals amant sont kel font par false guise maluais loier lor en doint
Dex auoir
Qui en porroit morir en bon espoir gariz seroit deuant
Deu au ioïse por ce m  en lo quant plus me fet doloir
Or sachiez de fi et de uoir qu  il prent toz les maus en bons grez
Et
Iouglez qui estoit alez querre le gentil cheualier ainçois qu  il entrast el solier quant il ot montez les degrez del solier si s  est escriez
Dole cheualier A
Guillame
Ou est li deduiz dou roiaume li solaz et la grant proëce
Il saut sus
Ha
Iuglet q  est ce
Dont uenez uos biaus doz amis
Ses braz li a lors au col mis et si en fet ioie trop grant
Cil li dit lués de maintenant
Que bien puissiez estre uenuz
Et si uos mande .C. saluz l  emperere nostre bon sire
Si uos di que mout uos desire a ueoir ce sachiez de uoir
Ambedui se uont lués seoir d  une part a une fenestre
Lors li a conté tot son estre et la maniere de l  afere conment il fist les letres fere et coment li rois le manda par le conte qu  il li conta
Ne sai que uos deïsse plus mes uos estes tot au desus et trestoz mestres de la cort
Ses biaus braz qui ne sont pas cort li a lués mis de ioie au col
Beaus amis fet il que i  acol buer uos leuastes onc cel ior
Mout auomes fet lonc seior por uos atendre en cest chastel
uostre merci or m  est mout bel de ce que ie sai la uerté et por qoi li rois m  a mandé
Or fetes donqes bele chiere
Nicholes rest uenuz arriere si fist atorner le disner hastes et quanq  en pot trouer bons uins et gastelez fourrez
Quant li disners fu atornez il portent amont la uïande
Mis sires
Guillame conmande q  on apiaut son oste et sa fame
Fet
Iuglez
Mandez a la dame q  el amaint ouoec li sa fille qui mout bel s  atorne et atire en cest chastel n  a si uaillant
Les napes mistrent li seriant sor uert herbe sor biaus coissins il leuent puis se sont assis a cel disner a cheualier por atendre le grant mengier plus a aise iusq  a la nuit
Fet
Iuglés
Ie criem qu  il n  anuit l  empereor ceste demeure D  escarlate noir come meure ot robe fresche a pene hermine mout soëf flerant et mout fine la uesti lués q  en ot mengié
Ha fet
Iuglés
Dex or uoi gié robe de la taille de
France
Tant i ot il de segnorance li biaus li prous li debonaires que li autre orent penes uaires a sables noirs soëf flairanz
Mout fu ore mains acesmanz
Huedes de
Rades de
Crouci d  un de cez .
III. que ie di ci encor ot il assez auel
La pucele dona chapel a chascun d  indes flors trop beles
Blans ganz et ceintures noueles lor aporta li chamberlens
Que que chascuns uestoit les soens on lor amaine lor cheuax granz destriers de pris bons et biax d 
Espaigne a lorains de
Limoges
Que qu  il aualoient des loges la borioise se prist bien garde que mon segnor
Guillame esgarde sa fille qui si ot biau cors
Mout sambla bien haut home lors quant il fu sor le grant destrier
Iouglet fet il sail ci detriers frere si me feras solas
Fet la pucele
Ie uos has
Iuglet que ne chantastes puis quë entrastes dedenz cest huis
Mes sires
Guillames s  en rit
Certes fet il mout a bien dit
Si dit
Or le me pardonez
uolentiers uoir se reuenez anquenuit o tot la uïele
uolentiers uoir ma damoisele se nos deuons fere caroles
Mout les tient de beles paroles tot de front sor le pauement
Or sachiez bien certainement mout lor furent bel li chapel
Lor sires ot tret en chantel son mantel sor son braz senestre
Tuit cil de la rue et de l  estre le resgardent a grant meruelle quant
Iuglés li chante en l  orelle
Aaliz main se leua
Bon ior ait qui mon cuer a
Biau se uesti et para
Desoz l  aunoi
Bon ior ait qui mon cuer a N  est pas o moi
Einsi s  en uont tote la rue
Bien de tant loig com uns hom rue se leuoient les genz encontre
Bone auenture et bon encontre uos doint hui
Dex font li boriois
Ce ne sont pas genz a gabois font il basset li uns a l  autre
Einsi s  en uont triez un triez autre le petit pas sor les destriers
Assez fu qui tint les estriers ce sachiez quant il descendirent
Quant li rois et ses genz le uirent le cheualier de lor fenestre
Par toz sains fet il bien puet estre de celui la ce qe l en dit
uos ne uerrez deuant l 
Endit fet il au conte de
Forois ne ne ueïstes mes des mois cheualier miex semblast prodome A briez moz uos dirai la some que puis le tens
Paris de
Troie ne reçut on a si grant ioie a une cort d  empereor cheualier a si grant honor bien ait dont qui le deserui
Biaus amis onc mes ne uos ui fet li empereres
Corras mout ai desirré uoz solas et s  en ai bien grant faim eüe
Por atendre uostre uenue ai ci atendu .
Xu. iors
Grant chose est d  amer par amors que l  en en est plus fins cortois
Main a main s  en uont uers le dois et li autre aprés dui et dui L  empereres le uout uers lui asseoir mes nel pot soffrir q  en ne notast en son uenir en lui se cortoisie non
Ainz s  assist et si conpaignon un poi plus bas que l  emperere
Il li a demandé s  il ere point priuez dou roi d 
Engleterre
Mout a eü longuement guerre encontre lui noz rois de
France
Icele premiere acointance si uint de grant affetement
Et si conpegnon ensement qui sorent mout bien q  en dut fere se racointierent d  autre afere as conpegnons l  empereor
Ha se il osast por honor com il parlast ia uolentiers
Ce ne fust mie de moustiers couurir ne de chaucies faire mes de la preus la debonaire de cui auoit le feu ou cors
Atant est uenuz
Iouglez lors qui set mout bien com las bués marge
Ne contez pas uostre lignage mes parlez d  armes et d  amors car de lundi en .
Xu. iors iert li tornois a
Sainteron E non
Deu
Iouglet nos iron fet lués droit mis sire
Guillame
Il ne me faut q  un tot seul heaume que i  ai trestout l  autre estouoir qu  il couient cheualier auoir chauces hauberc et hauberion cheual hardi come lion fort et isnel et bien corant
Fet
Iouglez
Et ge uos creant que heaume trouerons nos bien
Ie perdi l  autre ior le mien quant ie fui pris a
Rougemont
Fet lués li mieudres rois de mont
Por ce que riens ne uos soufraigne le mellor de tote
Alemaigne uos donrai et le plus fetiz et si fu il fez a
Senliz
Si uos di q  on auroit encor des pierres q  ens sont et de l  or el nasel et ou cercle entor deniers por fere une grant tor
Lors conmenda son chamberlenc q  en claime
Baudoïn
Flamenc que li aport le heaume ça qui li fu aportez pieça ouoec le hauberc de
Chambli
Cil ne l  a pas mis en oubli ainz l  aporte sanz delaier
Quant il l  ot mis hors dou heaumier si l  essua d  une touaille E non
Deu cils est biaus sanz faille fet lués droit mis sire
Guillames
Il n  a si bel en .
II. roiaumes ce n  est pas dons de uauassor non ainz est dons d  empereor qui por tels ioiauls doit aquerre les haus bachelers de sa terre
Lors li baille par le nasel
Tenez encor uos donrai el
Sire fet il
Dex le uos mire
Chascuns qui l  esgarde s  i mire ausi com en un mireoir
Or ne puet mie remanoir por heaume font si compegnon dou tornoi que nos n  i aillon
Fet l  emperere
Or i parra
Dire orrons bien qui i uendra li qex en portera le pris
Li serianz a le heaume pris quë il auoit maint ior gardé quant il l  orent bien esgardé il le ra mis en son heaumier
Fet il
Or le portez arrier
Ainquenuit si uos en uendrez ouoec moi si l  emporterez quant ie m  en irai a l  ostel
Onques ne furent gent en tel come sont cil bon cheualier mon segnor
Guillame acointier et ses conpegnons ambedeus
Li seriant enuoient as keus sauoir s  il poënt nappes metre
Il n  i a que de l  entremetre quë il ont le mengier tot prest
Sans alonge sanz plus d  arrest li rois leue si s  est assis et dus et contes trusq  a .
uI. et par delez lui a sa coste a fet seoir son nouel oste q  entr  aus .
II. n  ot quë un sol conte
Ne faz des autres nul aconte por ce qu  il erent de laienz
Des uïandes et des presenz ne redoit nuls fere deuise que chascuns ot quanqu  il deuise sanz atendre sanz corroucier
Et il rot mout a ce mengier parlé de ce tornoiement et sachiez bien certainement qu  il i ot tex qui plus en dirent ce sachiez bien quë il n  en firent et c  est a prodome mout let
Mes sire
Guillames les let entr  euls parler si ne dit mot L  emperere qui mout l  amot le resgarde s  aperçoit bien qu  il entendoit a autre rien ce li est uis qu  il ne disoit
Si fesoit il car il pensoit au tornoi tot uaintre et outrer por son nouel heaume honorer ou il le conperra mout chier
Quant il sont leué dou mengier et l  emperere ot l  eue eüe et l  escuieraille menue et li anuis ist dou palais ou l  en peüst fere un eslais lors uindrent li menesterel
Li uns note un li autres el cil conte ci de
Perceual cil raconte de
Rainceual par les rens deuant les barons
Cil
Guillames que nos disons n  estoit mie toz a aprendre ainz sauoit mout bien reson rendre a ceuz a qui deuoit parler L  empereres sanz apeler le prent par la main si l  enmaine non por oïr de
Charlemaine ainz s  en uont en un lit seoir ou il gastent pres tot le soir en demander de ses noueles
Celes qui plus li fussent beles n  osa il onqes amentoiure por ce qu  il doute l  aperçoiure de lui et de ses conpegnons
Et
Iouglés lor a dit chançons et fabliaus ne sai .
III. ou .
IIII. L  empereres por lui esbatre le reueut de tant conforter qu  il ueut ceste chançon chanter
Mout me demeure que n  oi chanter a tourtre a l  entree d  esté autresi com ge soloie mes une amor me desuoie et tient esgaré ou i  ai mon pensé en quel lieu que onques soie
Tant ont sor la coute de soie enuoisié et fet lor deliz que dient qu  iront a lor liz
Fet li rois
Ausi irai gié quant nos auromes pris congié qu  il fet bon boiure aprés chançons
Lors hucha l  en les eschançons
Atant ez uos un chapelain qui la coupe tint en la main aussi com une pierre en l  or
Li freres bele Lïenors but aprés le roi premerains
Ie ne sai qui fu deerrains mes quant tuit ont eü le uin il a fet apeler
Boidin qui li a son heaume porté
Es cheuax qui sont apresté au degré s  en uont main a main
Mors soit ne dormira demain fet li rois bone matinee
Ceste parole mout agree a ciaus qui erent las d  errer
Li conpegnon firent porter
Iuglet a l  ostel la uïele por l  amor a la damoisele .
II. et .
II. montent es roncins mis sire
Guillame et
Boidins uns autres reporta
Iuglet a l  ostel ou l en s  entremet d  alumer plenté de tortiz s  ont troué la bele
Aaliz
Il descendent si uont amont ou solier ou li uallet ont bon fruit et bons uins a plenté
La dame et sa fille ont esté au mengier a mout grant deduit
Mout pres dusque uers mie nuit ont entr  ex chanté et ragié
Quant li chamberlenz prist congié un sorcot qui fleroit la graine qui fut fez en cele semaine d  escarlate et de uairs entiers li fist li gentils cheualiers aporter par un soen uallet si fres et si cler et si net l  a cil pris qui l  en mercia
Ha
Dex fet
Iuglés com ci a biau sorcot et net por esté
Une chape qui ot esté tote fresche o tot le sorcot qui la graine encore flerot refet lués son oste aporter
Erroment sanz plus arrester dona
Iuglet sa roube hermine
Puis qu  il a tot mis a la mine ie ne sai qu  il en feïst el
La bone dame de l  ostel dona trop bon fermail a cote
Gardez le bien fet il bel oste qu  il uaut encore .
XIII. liures
Ia nuls qui l  ait au col n  iert iures s  il beuoit tot le uin d 
Orliens
Dit li hostes
Car fust il miens ausi boi ie trop tote ior
La damoisele ot par amor sa ceinture d  argent ferree de loier car el a chantee ouoec
Iouglet en la uïele ceste chançonete nouele C  est la ius en la praele or ai bone amor nouele
Dras i gaoit
Perronele
Bien doi ioie auoir
Or ai bon  amor nouele a mon uoloir
Fet
Boidins
Bien dit
Iouglés uoir mon segnor de uostre maniere
Mout nos a moustré bele chiere fet ses hostes en son uenir
Bien porra encor auenir que bien li ert guerredonee ceste chape de uair fourree et ciz sables noirs come meure
Boidins n  i fet plus de demeure ainz s  en uet mout a son bon gré
Il prent un roncin au degré qui l  a trusq  a la cort porté il n  a nule part arresté ainz uint deuant l  empereor por le prodome fere honor uestu le sorcot qui fu nués
Li empereres estoit loés entrez en son lit por dormir
Erroment qu  il le uit uenir
Boidin fet il qui uos dona tel sorcot
Cil fet il qui n  a talent de prester a usure
Onqes si gentil creature ce sachiez ne fu ne si large
Puis que i  alai en cest uoiage ou ge ne uoil demorer gaires a il doné de robes uaires et de ioiaus qui uaut .C. liures
Einsi sera par tens deliures de son auoir s  il ne se garde fet l  empereres N  aiez garde sire qu  il en aura assez mout est as boriois bel et sez quant il uient emprunter le lor qu  il lor done et fet grant honor et si sont bien a point paié
Bien a le sorcot emploié fet l  empereres si oi bien si est rois qui puet doner rien
Atant uont as liz qui miex miex
Les paroles et li soumiex fet endormir l  empereor
Au matin de bien et d  onor se porpensa li gentils rois .u. C liures de couloignois li enuoia tot en deniers
Il set bien qu  il li ert mestiers a ce fere qu  il a empris
De .
II. trop beaus destriers de pris et de .
II. granz coupes d  argent fist a ses conpaignons present ainçois qu  il ississent des liz
Il l  en rendirent les merciz quant il alerent a la messe
Mout uaut uns biaus dons sanz promesse et mout fet bien qui s  en porpense
Bien auez hui paié uostre ense fet li bons cheualiers au roi
Einsi set
Dex prendre conroi de ciax qui seruent en ma uoie
uos auez mestier de monoie souent se mes
Flamenz ne ment
Ez uos
Iuglet au parlement le mantel d  erminë au col
Mout auez tost troué un fol fet l  empereres biaus amis
Cil est fors de sa robe mis
Fet
Iuglés
Einsi doit on fere
Autant li uaut cele uert uaire et ceste me raura mestier
Mout ont par loisir ou mostier parlé de cest riche present
Lués q  en ot mengié erroment mis sire
Guillames fet fere a un clerc de letres .
III. paire S  en enuoië unes sa mere et li mande conment il ere toz sires de l  empereor
Si enuoia a sa seror une corroie et un fermail si ot ouoec en un fambail .
CCC. liures de cel argent por paier la menue gent et as boriois cui il deuoit
Sachiez que la mere en auoit bon mestier en maintes manieres por fere semer ses linieres q  a maintenir un bon hostel couient assez et un et el nuls nel set s  il ne l  a a fere
Tot son couine et son afere fist sauoir a ses conpaignons si lor prie et mande par nons que se
Dex les deffent d  anui qu  il soient tuit encontre lui a
Sainteron sanz nule faille et que chascuns plus bel i aille et miex acesmez qu  il porra que s  il uit tant qu  il i uaudra iouster de beles lances paintes
Les autres letres ont ataintes ses enuoie au
Liege batant a un boriois qui l  aime tant qui li sieult fere ses creances si li mande que .
uI.
XX lances li face paindre de ses armes et .
III. escuz dont les enarmes soient de soië et d  orfrois et si prie mout le boriois q  en chascune ait un penoncel
Il le fist et miex et plus bel assez qu  il ne li a mandé si com il li a conmandé
Qui uit cez atornemenz fere les escuz les lances l  afere les couertures les penons de cendauls et de ciclatons fut tot bien fait ainz .
Xu. iors
Et l  empereres cui seiours anuia des lors en auant por la seson chacier auant et por la quinzaine gaster prist talent d  aler seiorner por le biau lieu a
Tref sor
Meuse L  en i a tost beü sa heuse qu  il i a bons uins a deuise et chars tex com l en les deuise uenoison oisiax de riuiere et poisson de mainte maniere plus bel seior n  estuet a querre et si n  a q  uit lieues de terre d  iloec iusq  au tornoiement
Ce sachiez bien certainement por ce uint il seiorner lors que se
Dex garist le soen cors bien sachent il qu  il i uendra por ueoir qui miex le fera
Si com il le pensa si fist mes ie ne sai quanz iors i mist a uenir de la iusq  a
Tré
Bien li ont li boriois mostré qu  il sont mout lié de sa uenue mout par fu nez souz bone nue que nuls hom nel uoit qui ne l  aint
Mis sire
Guillames et maint de la court et conte et baron si enuoient a
Sainteron prendre les ostex qui miex miex
Il a conmandé sor lor oils a ses uallez et a ses genz dont il auoit des plus sachanz que cheualiers peüst auoir qu  il ne lessent por nul auoir qu  il n  ait le mellor dou marchié
Il lor auoit bien encharchié bien l  en auint que si ot il q  es granges deuers le cortil et es estables dou manoir porent il sanz faille et por uoir a largeté et sanz dangier estre cinquante cheualier tot a aise o tot lor harnoés
Il lor ert bien mestier et oés que tant en amenra lor sire se
Dex de corrouz le tresuire qu  il se seiorne a grant honor a
Tref ouoec l  empereor en biau palés sor la riuiere
Par biaus dons et par bele chiere li moustre bien qu  il nel het mie
Il li remenbre de s  amie
Que qu  il sont amdui a un estre apuié a une fenestre
Iuglet uit deuant lui ester si li fet la chançon chanter
Contrel tens que uoi frimer les arbres et blanchoier m  est pris talenz de chanter si n  en eüsse mestier q 
Amors me fet comparer ce q  onques ne soi trichier n  onqes ne poi endurer a auoir faus cuer legier
Por ce ai failli a amie
Li bons
Guillames ne let mie s  enuoiseüre por la soie il fist d  un drap d  or et de soie au soir courir son beau porpoint L  empereor qui nel het point celle quanqu  il puet son couine ia par lui s  il ne l  adeuine ne saura por rien uent ne uoie de son atour iusqu  il le uoie il n  est pas reson qu  il s  en uant
Il prist congié un ior deuant que li tornoiement dut estre l  emperere ama tant son estre q  a grant paine li a doné
Tant a fet qu  il en a mené de la cort .
XXX. cheualiers toz a armes et a destriers mout a de trauail uns prodom
Ainz qu  il uenist a
Sainteron estoit ia uenuz ses harnoés L en li moustre ses escuz loés couertures lances penons
De
Deu fet il et de ses nons soit beneoiz qui uos fist fere
Li gentils boriois debonere ert dou
Liege uenuz ouoec
uoiant toz ciaus qui sont iloec li dit que quanqu  il a est soen mout uient a home de grant sen qui fet cortoisie au besoig
Cheualier de pres et de loig emplent cez ostex par le borc
Li siens estoit en mi un forc mout bien seanz entre .
II. rues si que cil ont doubles ueües qui sont ou solier as fenestres
El pignon paroit li forz estres qui estoit en mi le marchié
Maint uilain i ot mesmarchié qui musoient a
Constantin
Un diemenche par matin uindrent si conpegnon de
Dole
Il les bese toz et acole et demande de lor noueles et il dient
Bones et beles
Tuit sont hetié en uo païs
Que dient
Que uos est auis
Aura il auqes gent de la
Font cil cui il le demanda Oïl a cenz et a milliers il ne remaint bons cheualiers en
Perche n  en
Poitou n  el
Maine li quens de
Champaigne i amaine trestout quanqu  il puet esmouoir
uos ne sauez mie de uoir se
François et
Flamenc uendront
Nos sauons bien qu  il i seront tant auons oï des paroles que li sires de
Ronqeroles li
Barrois et cil de
Couci et li bons
Alains de
Roussi et cil
Gauchiers de
Chastillon et uns autres de
Maulïon de ceuz somes tot asseür il iurent hier nuit a
Namur
Et uos qui fustes a
Leigni dou bon
Gautier de
Ioëgni qui dut estre morz por s  amie oïstes uos s  il uendra mie Oïl atornez por iouster que
Dex l  a fet resusciter
Certes fet il g  en sui mout liez
Font il
Ne uos en esmaiez q  assez en i uient sanz aloigne et li quens
Renaus de
Boloigne iut anuit a
Monz en
Hainaut
Il en lieue ses mains en haut de la grant ioie quë il a
Dient ses compaignons S  il n  a par de ça grant plenté de genz uos n  esloignerez uos sergenz por tornoier demie lance
Nos cuidons bien estre a fiance dou bon cheualier de
Saissoigne et dou duc se il n  a essoine
Et s  arons le conte d 
Auborc et le mor
Galran de
Lanborc et le duc son pere autresi et contes ne sai .u. ou .
uI.
Et li quens de
Bar cil haut ber qui fu filz au conte nomper de proëce et de hardement
Cil i uendra mout richement a grant plenté de
Loherenz qui bien seuent cerchier les renz et tuit li baron trusq  au
Rin
uos uerrez dedenz le matin maint haut home maint bel ator en cest chastel et ci entor et
Hainuiers et
Borguegnons
uez la ia par toz cez pignons de cest marchié les escuz pendre
Il feroit meshui bon entendre a la uïande dou disner et lessier uenir et aler que ce ne finera huimés
Des armes a parler uos les qu  il fet mellor a la uïande
Chascuns i a ce qu  il demande sanz soshedier et sanz orer
Durement bee a honorer ciaus qu  il amena de la cort et acole cestui et court puis a cestui puis a cest autre
Se li uns ualoit miex de l  autre sil fesoit il .C. tanz ualoir mout se set bien as genz auoir selonc ice que chascuns ere N  est pas deceü l  emperere qui tel home honore et tient chier
Ainz qu  il leuassent dou mengier uindrent routes de totes pars qu  en ne cuidoit pas que li quars trouast en tels .
III. bors ostel
Onqes genz ne furent en tel come sont cil bon cheualier d  ostex atorner et cerchier et metre hors lez cez goutieres cez enseignes et cez banieres por lor conpaignons adrecier qui uont par le borc estraier et huchent en haut li uns l  autre
Boidin
Boidin ou
Wautre
Wautre et tïeschant come maufé
Dex tant i ot la nuit gasté en outrage et en lecherie ainz que la granz cheualerie peüst demi estre ostelee
Iouglés qui ot la matinee dormi a
Tref come boriois uint sor un palefroi norrois aprés le gentil bacheler
Ne li couint pas demander quant il uint ou borc son ostel qu  il n  i ot si riche ne tel ne de cheualiers ne de genz
Mout auoit de hustin laienz de hyraus de menestereus
Ne sai se deables ou
Dieus lor auoit dit ou fet songier l  ostel a cel bon cheualier qui tot despent et abandone
Cel auoir qui uient de
Deu done ia uoir ne li doit estre sez car prodom a en poi assez
Quant
Iouglés monta le degré ou il troeue ostel a son gré et bacheler a sa deuise qui ert en trop bele chemise toz deffublez em pur le cors fors d  un sercot dont li ados ert bendez d  orfrois d 
Engleterre l en porroit ia assez loig querre ainçois qu  en trouast le pareil la pene ert d  un cendal uermeil s  ert trop bel au col herminé de pesnes de boutons doré auoit un trop beau chapelet
Auoi fet il
Iouglet
Iouglet
Bele conpegnie est la uostre
Or deïssiez ia cist est nostre se fussiez uenuz ouoec moi
Le biau sorcot li moustre au doi qu  il cuide bien auoir sanz doute
Qui uint ouoec toi
Une route d 
Alemanz qui m  ont mort d  anui
Ie muir de faim ne meniai hui Çaienz qui me donra a boire
uoire deable
Iouglet uoire alez ouoec uoz
Alemanz
Un pasté de .
II. paons manz fet li a doner en grant haste
Li alers des uespres le haste qu  il s  en issent ia qui miex miex que tels i a qui ont fet ueus qu  il ne uoelent armes porter por le diemenche honorer
Li bers
Guillames est de ces
Montons alons en fet
Iuglés qui met l  arçon sor la uïele
Luez droit i mistrent tante sele en destriers noirs sors et baucens q  en tret hors a mil et a cens des hostex sor le pauement assez s  en issi belement
Uns bachelers de
Normendie cheuauchoit la grande chaucie conmença cesti a chanter si la fist
Iouglet uïeler
Bele
Aiglentine en roial chamberine deuant sa dame cousoit une chemise
Ainc n  en sot mot quant bone amor l  atise
Or orrez ia conment la bele
Aiglentine esploita
Deuant sa dame cousoit et si tailloit mes ne coust mie si com coudre soloit el s  entr  oublie si se point en son doit
La soe mere mout tost s  en aperçoit
Or orrez ia conment la bele
Aiglentine esploita
Bele
Aiglentine deffublez uo sorcot
Ie uoil ueoir desoz uostre gent cors
Non ferai daame la froidure est la morz
Or orrez ia conment la bele
Aiglentine esploita
Bele
Aiglantine q  auez a empirier que si uos uoi palir et engroissier
Or orrez ia conment la bele
Aiglentine esploita
Ma douce dame ne le uos pui noier ië ai amé un cortois soudoier le preu
Henri qui tant fet a proisier S  onqes m  amastes aiez de moi pitié
Or orrez ia conment la bele
Aiglentine esploita
Bele
Aiglentine uos prendra il
Henris
Ne sai uoir dame car onqes ne li quis
Or orrez ia conment la bele
Aiglentine esploita
Bele
Aiglentine or uos tornez de ci tot ce li dites que ge li mant
Henri s  il uos prendra ou uos lera einsi
uolentiers dame la bele respondi
Or orrez ia
Conment la bele
Aiglentine esploita
Bele
Aiglentine s  est tornee de ci et est uenue droit a l  ostel
Henri
Li quens
Henris se gisoit en son lit
Or orrez ia que la bele li dit
Or orrez ia
Conment la bele
Aiglentine esploita
Sire
Henri uelliez uos ou dormez
Ia uos requiert
Aiglentine au uis cler se la prendrez a moullier et a per Oïl dit il onc ioie n  oi mes tel
Or orrez ia conment la bele
Aiglentine esploita
Oit le
Henris mout ioianz en deuint
Il fet monter cheualier trusq  a .
XX. si enporta la bele en son païs et espousa riche contesse en fist
Grant ioie en a li quens
Henris quant bele
Aiglentine a O flaütes et o uïeles por ueoir les ioustes noueles que des sanes n  est or pas contes ouoec princes et ouoec contes de maintes diuerses manieres si mist deuant lui ses banieres o bien .
LX. conpaignons de grant pris et de granz renons ueoir s  il a nului as chans n  onqes
uiuïens d 
Aleschans ne fist un ior tant de sa main com il bee a fere demain et
Dex l en prest bone uertu
Li biax sercos qu  il a uestu ses clers uis sa clere feture li fist orer bone auenture a maintes hautes damoiseles
Il oïrent autres noueles lués qu  il orent passé la porte q  uns bons cheualiers lor aporte toz mestres dou duc de
Louuain qui uenoit tost corant sor frain que nuls n  ist hors as chans de la
Dites nos font il qu  il i a biau sire qu  il ne uos anuit
Il est feste ou chastel anuit fet cil dou bon martir
Saint
Iorge
En un grant champ semé tot d  orge se sont lués tret a parlement
Il n  i a que dou belement aler arriere font li conte et cil a cui le plus en monte atant se sont mis ou retor
Li hauberc ne li bel ator ne sont camoissié ne maumis
Le remegnant dou ior ont mis a tornoier par lor hostex et les uïandes qui sont tex com tens le requiert et sesons et d  oiseaus et de uenoisons et li uin sont et aspre et cler
Quant uint qu  il couint alumer lors sambla qu  en la uile arsist li ostex ou
Guillames sist com cil qui fu fez a deuise que la clarté qui i fu mise s  en ist hors par tantes fenestres que li granz marchiez et li estres en estoit toz enluminez
Es rues deuant es costez fesoit si cler com endroit tierce
On ne uerra mes uoir a piece un tel hostel a bacheler uïeles i sonent si cler et fleütes et estrument c  on n  i peüst mien escient oïr
Damedeu s  il tonast
Qui que uenist ne qui alast par les ostex sachiez de uoir cil ne se uoloit remouoir ainz ueut que chascuns uiegne au soen
Ce li uenoit mout de grant sen qu  il ueut q  en uoie le barnage en son hostel et la grant rage et la grant ioie q  en i maine
Tuit li duc et tuit li demaine qui sont as ostex ou marchié si ont et beü et ragié c  onqes d  armes n  i ot paroles ainz i sont si granz les karoles c  on les oit de par tot le borc
Li biax
Galerans de
Lamborc qui ne s  enuoisa mes pieça ceste chançon i comença
La ius desouz l  oliue ne uos repentez mie fontaine i sourt serie
Puceles carolez
Ne uos repentez mie de loiaument amer
Ceste n  a pas .
III. tors duré quant li fils le conte de
Tré qui mout s  en sot bien entremetre conmença ceste chançonete
Mauberion s  est main leuee
Dioree buer i uig A la fontaine est alee or en ai dol
Diex
Diex or demeure
Mauberions a l  eue trop
Un uallez le conte de
Los qui de chanter auoit le los chanta aprés celui de
Tré
Renaus et s  amie cheuauche par un pré tote nuit cheuauche iusq  au ior cler
Ia n  aurai mes ioie de uos amer
Einsi s  enuoisent cil genure home N  i ot si large c  est la some cui ceste feste mout ne siece
Li quens de
Bar i fu grant piece
Un menesterel de l 
Empere li dit la chançon de son frere
De
Renaut de
Mousson et de son frere
Hugon et de ses conpaignons qui donent les grans dons ueult fere une chançon
Iordains li uiex bordons ou tens de moustoisons
Mout i ot parlé de
Iordain
Faudra mes ce iusq  a demain fet un
Tyois
Ce que sera font il
Qui premiers s  en ira soit li plus cortois de la route A cest mot se departi toute cele grant feste et cele noise
Ia mes en lieu ou nus d  aus uoise n  orra parler q  en une nuit ait en un ostel tel deduit
Puis recouint parler des liz mout en i ot de bien garniz de biaus dras et de couertors
Cil qui en sorent toz les tors les font sanz noise et sanz dangier puis si uont lor segnors couchier quant la nuis fu auques alee
Au matin fu la matinee com en esté clere et serie
Et quant la grant cheualerie fu leuee par le chastel cez lances ou li penoncel sont atachié par maiestire et cez escuz fist metre en tire hors des fenestres sor la rue si que la uile et la ueüe en amenda bien les .
III. pars
Il ne monta mie soi quars quant il dut aler au moustier car bien .
LX. cheualier acesmez de riches conrois sont ouoec sor biax palefrois .
II. et .
II. auant et en coste
Uns uallés qui fu fils son oste qui li baille quanqu  il demande uet aprés por doner offrande et quant il ont oï la messe q  uns chapelains d  une abeesse lor a mout bel chantee et dite en l  onor de
Saint
Esperite lors s  en reuindrent as ostex
As eschançons font et as keux lués demander sanz delaier uins et uïande a tournoier
Mout i ot poi mengié et sis quant cez batailles .u. et .
uI. s  en issent ia a granz tropiax car li hustins et li cembiax ert conmenciez grant piece auoit quant mis sires
Guillames uoit ses conpegnons et sa mesnie qui tienent bien une traitie dou marchié et dou pauement car por ses lances solement porter sont il .
uII.
XX uallet n  i a celui n  ait chapelet
Assez i ot des autres genz menesterex et estrumenz et flaütes i font grant noise
Dex li croisse a foi et aoise s  onor fet chascuns et chascune
Cil qui lor baillent une et une dont il i auoit ne sai quanz si donent a chascun blans ganz et corroie fresche et nouele ceste cortoisie fu bele et s  en parlerent mainte gent
Il s  atirierent belement .
II. et .
II. tuit li uns lez l  autre la lance painte sor le fautre et ses banieres sont derriere et .
III. destriers d  une maniere chascuns couert de couerture ce sachiez bien dont la feture de ses armes et li orfrois cousta .C. sols de couloignois
Aprés uindrent si bel escu tuit cil qui onqes ont uescu n  en uirent nul a tel honor car .
III. baron l  empereor les portent par les piz en haut si ert chascuns en un bliaut toz deffublez em pur le cors
Se ce fust cors sains ou tresors ses portoit l  en mout richement A tel honor si fetement ist li prodons de son ostel A tornoiement n  auoit tel palefroi com estoit li soens qu  il estoit plus blans en toz sens que ne soit nule noiz negie la sambue estoit detrenchie de samit uermeil iusq  en terre plus bele riens n  estouoit querre que li blans ist de la rougeur
Cil qui einsi porchace honor s  il l  a ge ne m  en merueil point
Il n  auoit uestu q  un porpoint fors sa cote a armer desus un chapelet de flors sanz plus ce sachiez qui mout l  amenda
Il monte si se conmanda a
Dieu qui le destort de honte A grant ioie et a grant temoute s  en uet et ses genz aprés lui le petit passet dui et dui come moine a procession
Et
Iouglés chante la chançon entre lui et
Aigret de
Grame
La gieus desoz la raime einsi doit aler qui aime clere i sort la fontaine ya
Einsi doit aler qui bele amie a
Ainz que ceste chançon faussist dui damoisel cui mout bien sist neueu au segnor de
Dinant reconmencent el chief deuant
Sor la riue de mer mignotement alez
Un baut i ot leuez
Mignoz sui
Mignotement alez dui et dui
Mout i auoit gent sanz anui monté as soliers et as estres sus les portes et as fenestres ot dames de grant segnorie qu  en tote la chastelerie n  auoit dame bele ne ione neis les damoiseles de
Done i sont uenues en charretes D  autres flors que de uïoletes i ot chapelez plus de mil A
Dex fet l  une qui est cil a la cote de mustadole C  est li biaus
Guillames de
Dole fet l  autre li bons cheualiers
Mout le doit amer uolentiers cele qui de lui est amee mout est dame boneüree qui de si prodome a le cuer
Cist a passé
Graalent
Muer font cil et celes qui le uoient
Des cuers et des iex le conuoient tant com la grant rue lor dure
Or oëz estrange auenture que
Dex li croist adés honor
Atant ez uos l  empereor qui uient ferant des esperons et uoit la ioie et oit les sons des flaütes et des uïeles et uoit que dames et puceles le resgardent de lor biaus iex
Mout se puet or cist amer miex fet il en son cuer que maint autre
Il hurte tant triez un triez autre qu  il li gete les braz au col
Fet il
Guillame par saint
Pol bien uos estes uers moi celez
Lors par fu il si honorez qu  il n  est riens qui li soffrainzist A cele grant honor s  en ist de la porte lez son segnor
Et quant les genz l  empereor sont issues en la champaigne et li haut baron d 
Alemaigne lors ueïssiez maint bel conroi et maint cheual de grant desroi mainte ensegne mainte baniere assez plus d  une lieue entiere en sont tuit li champ emblaé
uers une engarde en un biau blé qui estoit biaus et uers et druz est cil
Guillames descenduz si compegnon et sa mesnie
Chascuns a sa lance fichie et si sont si bel arrengies que plus dura de .
II. archies li rens de lonc mien escient
En .
LX. lieus ou en .C. ueïssiez destrousser somiers et fraimbaus nouiaus et entiers par terre sor chapes escourre et haubers hors glacier et courre et fetices chauces mout blanches
Li un aportent fil a manches cist i ratachent espaullieres et lor segnor endementieres si s  entreuont entr  acointant
uos i oïssiez dire tant
Wilecome et
Godehere et en .C. lieuz crier q  afere cengle sorcengle laz a heaume A armer mon segnor
Guillame ce sachiez ot grant maiestire si fu biaus n  i ot que redire
Quant il ot son heaume lacié il a en son mis et drecié un penon des armes le roi
Li quens de
Cleue a grant desroi qui se hasta d  aler premiers s  en uet ia a .C. cheualiers assambler toz les granz galoz L  emperere et li quens d 
Aloz aloient cez ueoir de la les
François qui uenoient ia tuit armé serré et rengié
Se ne remaint par lor pechié ou se
Dex de gré ne lor nuist ainçois que ce uiegne a la nuit erent tuit cil d  armes lassé qui a bien fere ont lor pensé car li aferes s  i atorne
Cil qui n  a pas la chiere morne ne le biau uis taleboté quant si compegnon sont monté et il en un de ses destriers couert et deuant et detriers de couuertures enterines
Or alons ueoir lor couines et s  est bien resons que ge les de mes lances et mon harnés .
XXX. en fist prendre sanz plus lués et met l  escu au col tot noef par la bele guige d  orfrois
Lors s  en est issuz demanois si fiert cheual des esperons O tot .
LX. conpegnons toz armez les heaumes laciez les penons au uent desploiez s  en uet uers le tornoiement et hyraut aprés lui tex .C. quil font a meruelle esgarder
Et tuit dient
Car lai aler c  est
Guillames de
Dole queles A flaütes et a freteles l  ont einsi mené iusq  au renc
Il garde si uoit un
Flamenc qui ot por iouster l  escu pris
Ha
Dex de tant baron de pris fu resgardee cele iouste ou chief dou renc o sa grant route
Il a l  escu bouté dou coute et l  enarme li saut el poig et lesse corre de si loig com il le puet as oils ueoir
Or sachiez de fi et de uoir que cil le feri durement il ne li ront ne ne desment le hauberc ne le wambison ainz li met par mi le blazon une toisë et fer et fust
Se
Dex en s  aïde ne fust bien li peüst auoir fet plaie
Or sachiez bien qu  il li repaie un cop qui n  est pas d  aprentiz il le fiert haut en mi le pis de la fort lance qui est painte si le bouta a cele empainte qu  il le porta ius dou destrier
Fet
Iuglés
Dole cheualier C  est
Guillames
Aporte bos
Et si conpegnon corent lors tuit ensamble com estornel
Par force mout fort et isnel l  ont outré et fet fiancier et lor sire a pris le destrier celui dou
Liege le boriois
Cil de
ualecort et d 
Artois deschargent trestuit sor cez hoés
Et cil
Guillames remuet loés a ciauz trestoz a encontrer et fist le cheual tost aler mes ainz qu  il en ait un feru q  en sa testiere q  en l  escu l  en fierent ne sai .
uII. ou .
uIII.
Il ne failli mie ce cuit ainz a son cop bien emploié et fiert en haut a demi pié sor le nasel tot le premier q  a terre le fet trebuschier tant come lance li dura
Tant granz cops il i endura ainçois qu  il se parlessast prendre
Il ne le bee mie a rendre ainçois enuoie a
Sainteron chiez son oste tenir prison et
Iouglez en ot le destrier
Mout par sont dur a acointier li compegnon celui
Guillame
Tant i ot escu et tant heaume embarré copé et fendu que par force i ont retenu des
Artisiens .u. a cel poindre
Nus nes puet percier ne desioindre si se tienent serré et clos cil cheualier de uers
Alos cil
Walencourt et cil
Baillués
Cil
Guillames auoit fet lués .
uIII. ioustes trestotes en tires si que l  empereres ses sires les auoit totes .
uIII. ueües et s  en i ot teuls .
uII. eües ou il gaaigna .
uII. destriers
Il se tenoit mout uolentiers tot adés ou cler par dehors
Mout queroit paraument son los si paroit bien a son escu si l  a si traué et fendu qu  il n  en auoit ouoec la guige plaine paume d  entier ce quit ge
Que q  en li rebailloit un autre il uoit uenir lance sor fautre celui le bon
Michiel de
Harnes et tint l  escu par les enarmes qu  il n  entent s  a la iouste non
Il embrace lués le blason et si ra pris lance nouele et uet plus tost q  une arondele l  escu deuant mis en chantel
Cil
Michiex reuenoit mout bel sor un mout biau destrier tot uer qui n  auoit point de poil d  yuer mout le portoit grant aleüre
Cil
Michiex le fiert a droiture haut en l  escu par mi la pene pres dou col a demie espane en mout mal lieu soz la forcele
Espoir tost en uuidast la sele quant la lance froissa en .
II.
Cil
Guillames l  en refiert deus d  une grosse lance poignal qui ert plus roide d  un tinal par mi l  escu sor la poitrine A lui hurte de tel rauine li cheualiers et li cheuax que les cengles et li poitrax rompent com une uiez lasniere si qu  il l  em porta par derriere tot droit en estant sor sa sele
Mout est ceste auenture bele q  en li torna a mout grant force
De guenchir erraument s  efforce tant qu  il tint par le frain
uairon sel dona lors a un prison de la meson l  empereor
Mout set bien amis et honor porchacier fet li empereres a un baron qui lez lui ere
Certes
Rollanz nel ualut onques c  est li rubiz li escharboucles de toz ciaus que orendroit uoie
uez com tuit li uuident la uoie que nus ne puet auant lui uiure
Il rendi tot cuite et deliure celui
Michiel quant il l  ot pris por croistre s  onor et son pris tot sot quanque prodom dut fere
Champenois de si grant afere com il sont et de si grant pris et
François toz les escuz pris se fierent loés droit en l  estor
Alemanz de trop riche ator et les genz le duc de
Saissoigne sanz delai et sanz nule aloigne se refierent de l  autre part Hé
Diex tant granz cops i depart cil
Guillames entre .
II. routes la ou cez batailles trestotes uindrent ensamble au poigneïz
Mout fu granz li abateïz as durs encontres que il firent a prendre ceuz qui i chaïrent si ot mainte dure mellee
Loherenc tote une ualee uindrent criant
Au
Bar
Au
Bar
Ia par
Saint
Nicholas dou
Bar qui ce ne uit mes ne uerra
Li quens de
Boloigne qui ra cheualiers de trop granz atours O .
uII. uins en uint en l  estor qui tuit crient
As frains
As frains
Or sachiez que li deerrains s  amast mout deuant as premiers
Cil
Guillames se tint detriers qui bien conoist iteuls paroles
Il uoit celui de
Ronqueroles
Oedin qui uenoit toz premiers Hé
Dex com est durs ciz mestiers et sont sage cil qui l  esloignent
Cil dui bon cheualier resoignent de si loig com il s  entreuoient que les lances froissent et ploient dont il se sont entreferu si que chascuns en son escu emporte un tronçon d  une toise
Trop feïst la nuit que cortoise s  el uenist qes desassamblast
Qui i fust mout bien li samblast que ce fust gieus de charpentiers
Il ne se lessent pas entiers les escuz ne les gamboisons par espaulles et par girons les ont derompuz et trenchiez
Cil cheual lor frains par les piez s  en uont par les chans estraier tant peüst iloec gaaignier qui s  en seüst apenser
Diex L en ne uit puis les
Macabiex genz si granz cops doner sor heaume car de l  empire et dou roiaume i ert uenuz toz li orguieuls
Aprés none li biaus soleuls tret a uespres si bessa lués
Lors ueïssiez a cez harnués de totes parz mener prisons
Mout ont gaaignié a fuisons d  une part et d  autre perdu
Si se sont le ior conbatu li
François a ceuls d 
Aualterre q  onc ne porent li un conquerre sor les autres de terre un dor
Mout i honorerent cel ior
Alemant lor empereor
François i ront mout fet d  onor a la segnorie de
France
Sanz maugré sanz male uoellance se departirent por la nuit si com l en fet de tel deduit li un lié li autre dolent
Bien set conment est a tel gent cil qui a de tel mal geü L  empereres qui ot ueü le tornoiement dusqu  as uespres par le conseil de ses granz mestres s  en parti por un son afere
Ses hauz cuers li fist la nuit fere une honor et une uaillance dont ses pris monta mout en
France qu  il enuoia ses seneschaus d  une part et d  autre as cheuax qui portent argent et auoir por fere les gages rauoir a trestoz ceuls qui uoudrent prendre N  est or rois qui osast emprendre qui miex ne uouzist estrë ars que bien cousta .X. mile mars et encor en parolë on
Quant cil haut conte cil baron s  en ralerent a lor hosteuls si batu et si dolereus et prison priué et estrange qui la nuit se frotent au lange chascuns un gamboison uestu qu  il orent tot a net perdu et lor cheuax et lor harnués cil qui ot les .
III. escuz nués de
Dole q  en claime
Guillame mout lor a chier uendu son heaume
Mes il l  a mout chier conparé ce qu  il l  auoit si honoré qu  il en ot bien esté batuz
Quant il fu arriere uenuz a l  ostel camoissiez et mas l en le resgarde de .C. pars q  a
Sainteron n  ot remés ame boriois ne pucele ne dame qui ne fust uenuz a la porte por ueoir que chascuns aporte
Cil ne raporta se bien non qu  il n  ot q  un poure gamboison qu  il ot tot doné as hireus il estoit toz desarmez lués et ses armes et ses cheuaus
Alixandres ne
Perceuaus n  orent tant d  onor en un ior
uez la celui au grant ator qui ci passa gehui matin fet l  une or uient sor un roncin s  a mout camoissié son biau uis
Fet l  autre
Il m  est bien auis que c  est il uez la sa baniere
Solement por sa simple chiere l  ont ne sai quantes aamé
Mout l  ont belement salué tuit cil et celes qui l  esgardent
Il samble que cil hostel ardent des tortiz q  en i a espris
Cil conte cil baron de pris descendirent par cez osteuls et lor conpegnon ouoec euls o tot grant plenté de prisons qui n  ont plus que les gamboisons de harnois ouoec les chemises
Il trouerent les napes mises et les bons uins et la uïande tele com chascuns la demande ceuz qui a fere l  ont empris
Eue chaude i fu de grant pris por lauer les camois des cols ou il ont eü de granz couls et por lauer les biaus uisages
Cil
Guillames li preuz li sages aprés le lauer s  est assis et si compegnon autresi qui font bele chiere et si hoste qui uoient seoir a sa coste a cel souper .
Xu. prisons dont il auront les raençons s  il ne sont rendu par proiere
Mout fu de ioie mains maniere cele nuit que cele deuant tote nuit i sont soruenant cheualier baron d  autre terre qui lor conpegnons uienent querre por raiembre ou por ostagier
Sachiez li prodoms a plus chier de ceuz qu  il a a sa main pris que s  onor i soit et son pris ce sachiez qu  il les raensist
Onques prodom riens ne l  en quist de ses prisons qu  il n  en feïst au gré de tot le mont en fist
De
Sainteron la matinee mout fust la chose mal alee ne fust li sens l  empereor que tex s  en parti a honor qui s  en alast mout pourement l  endemain dou tornoiement s  eüst
Damedeu renoié que boriois i sont mal paié et lor osteus raiens et pris A grant paine quierent lor pris prodome de païs en autre
Et que uolez
Ne puet estre autre cis plez a duré longuement A celui grant tornoiement essauça mout son bon renon l  empereres li bons prodom com bien qu  il i ait d  auoir mis mout en a conquis hauz amis et de son regne et de l  autrui
Ne uos auroie conté hui coment chascuns ot esploitié
Par biaus dons en bone amistié se departi de ses boriois cil
Guillames li tres cortois qu  il nel seüst autrement fere si renuoia a son repere et ses genz et ses conpegnons riches de gaains et de dons
Puis est a cort arrier uenuz a mains d  auoir et bien batuz qu  il n  en parti le ior deuant
Ne cuidiez pas quë il s  en uant de l  onor qu  il a puis eüe
Grant ioie ont fet de sa uenue totes les genz l  empereor
Il li refet si grant honor que ne li puet pas estre sez chose qu  il li face d  assez tant l  aime il et tant le tient chier
Au matin sont por cheuauchier monté si s  en uont uers
Couloigne
Ne ueut mes fere plus d  aloigne qu  il ne li die sa pensee que tant estoit la chose alee qu  il set bien qu  il est trop prodom si set par ceuls de sa meson qu  il est trop haus hom de lignage s  il n  auoit fors son uasselage s  ert il bien dignes d  un roiaume Ça uenez mon segnor
Guillame fet il ie uoeil a uos parler
Il lessent la grant route aler si se sont hors dou chemin tret
Par mout biauz moz li a retret de paroles un biau sarmon
Fet il
Ia m  a dit uns haus hom que uos auez une seror qui bien est d  une grant honor digne se
Dex li amenoit
Sire fet il lués s  el l  auoit nuls n  en seroit plus liez de moi
Fet li rois
Par l  ame de moi l en m  a dit quë el est mout bele et si est encore pucele
Sire certes fet il c  est mon
Dites moi coment el a non
Ha
Dex porq  a il or ce dit
Ia l  a il si ou cuer escrit le non qui n  en puet issir fors
Si a non bele Lïenors
Certes fet l  empereres frans l  amor en est lors plus plesans quant il en oit autrui parler
Et por ce ne l  osa nomer por doutance de l  aperçoiure
Il n  a si bele iusqu  au
Toiure fet il si a non Lïenors
Certes fet l  empereres lors ie n  oï mes tel non pieça
Fet mis sire
Guillames
Ha
En mon païs en a assez
Fet l  empereres
Mis pensez si est a ce mis tierz ior a qu  en m  a dit que uostre suer a plus sens que nule damoisele et plus beauté et s  est pucele qui mout embelist plus l  afere
Or sachiez que g  en uoudrai fere se
Deu plest m  amie et ma feme et qu  ele iert et roïne et dame de totes celes de l  empire N  est gaires ma suer por ce pire fet cil se uos l  auez gabee
Mes se
Dex li a destinee ou autre honor ou autre bien ia n  i perdra par beauté rien ne par hautece de lignage
Dex poruerra son mariage a son plesir ge n  i pens rien
Mes une chose sachiez bien se g  iere tex que mes dangiers uos peüst de riens estre griés bien sachiez qu  il me greueroit que uos auez dit orendroit une chose dont mout me poise que por tant d  or com ele poise ne porroit il ce sachiez estre
Por qoi
Que li prince et li mestre et la hautece de l  empire s  il l  oënt consoner ne dire il le tendroient a enfance
De la fille le roi de
France fetes querre le mariage par conseil de uostre barnage si lessiez ore l  orfenine
Ie l  aim plus que tele roïne a par le mont n  en doutez mie C  est m  esperance c  est ma uie c  est mes ioiaus c  est ma santez
De la menor de ses biautez seroit une autre feme liee
Quant ele par est deslïee tot par a ele lors passé
Tot a le roi fet trespensé de ce qu  il en dit tant de bien
Or sachiez fist il une rien que ne puet estre que ne l  aie se
Cil qui tot a en manaie me garde de mesauenture
Si uo dirai en quel mesure por uos geter de souspeçon que li haut prince et li baron del roiaumë et de l  empire m  ont proié .C. foiz et fet dire por
Deu que ge me mariasse que se ge moroie ou alasse outre mer en pelerinage qu  il eüssent de mon lignage un roi qui regnast aprés moi que s  il auoient autre roi qui ne fust de lor norreture il lor seroit par auenture plus cruaus que ge n  ai esté
Or si ferai lor uolenté
Por aconplir ceste besoigne lués que nos uerrons a
Couloigne si ferai a mes cheualiers fere lués droit chartres et briés a toz les barons d 
Alemaigne que hauz ne bas nus n  i remaigne q  au premier ior que mais comence qu  il soient trestuit a
Maience encontre moi a parlement
Si lor proierai belement qu  il me doignent entr  aus un don par amors et par guerredon
Ge sai bien qu  il le me donront et si tost com il le m  auront creanté debonerement ie ferai par lor sairement erroment le don confermer qu  il n  en porront arrier aler
Puis lor dirai tot mon corage que ie uoeil fere mariage de moi et de uostre seror que nule n  est si de l  onor digne por estre empereriz
Sire fet il .u. C merciz
Or uoi ge bien que c  est a certes
Iointes ses mains li a offertes si dit qu  il est a toz iors soens qu  il a et de cuer et de sens la parole bien deuisee
Puis ont la fin de lor iornee usee en deduit et en ioie
Onques n  i entrerent en uoie ainz s  en uont amdui chans trauers
Fet li rois
Sauez uos cest uers
Mout est fouls que que nus die qui cuide que aillors bé car miex aim son escondire q  autre m  eüst cuer doné
Et maintes gens serf en gré felons plains de tricherie
Por ce faz lor uolenté que ge cuit chascuns la uoie
Mout lor greua puis poi la uoie iusqu  a l  entree de
Coloigne
Uns quens et li dus de
Borgoigne s  en uont delez l  empereor par la cité tot por s  onor maint prince i ot et maint haut per L en fist lués fere aprés souper et les letres et les escriz et sealer en or massiz q  en enuoie par les contrees par garçons qui les ont portees qui sont plus isnel que cheual
Li rois ot un sien seneschal qui tenoit la terre uers
Ais
Il n  auoit esté a cort mes puis que cil
Guillames i uint A
Couloigne est a plus de .
XX. cheualiers uenuz toz de pris L  empereres l  a mout repris de ce qu  il a fet tel demeure
Seneschal fet il a tel heure einsi uienent a cort li autre
En
Francë ot un
Brocart
uiautre au tens le bon roi
Loeïs qui plus ama ce m  est auis uenir a cort que uos ne fetes
Mout i a paroles retretes l  emperere entre gieus et ris
Cil auoit bien ses moz apris qui ne s  en fet se rire non qu  il estoit toz de sa meson conmanderres aprés le roi
Nus n  en prenoit uers lui conroi ne de grant fet ne de besoigne L  empereres fu a
Coloigne et iloec pres a ses chastiaus .
Xu. iors et li seneschaus toz iors ouoec et sire et mestre
Mout resgarda la uie et l  estre dou prodome et de son segnor qui li porte si grant honor qu  il ne poënt s  ensamble non en champ n  en bois në en meson toz iors sont ensamble lor uoel
Cil qui portoit un escucel des armes
Keu le seneschal en son escu bouclé d  archal en ot erroment grant enuie
Il fu toz les iors de sa uie assez plus fel que ne fu
Keus
Il estoit adés ouoec eus por engignier et por deçoiure sauoir s  il peüst aperçoiure por qu  il i a si grant amor
Tant les a escouté le ior que cil parla de sa seror et qu  il oï l  empereor qui li ora bone auenture et si li chania la ceinture a une qui soe ot esté
Que qu  il sont amdui acosté as fenestres uers un uergier ou il oient aprés mengier des oisillons les chans diuers l  emperere en fist lués cez uers
Quant de la foelle espoissent li uergier que l  erbe est uert et la rose espanie et au matin oi le chant conmencier dou roissignol qui par le bois s  escrie lors ne me sai uers
Amors consellier car onques n  oi d  autre richece enuie fors que d  amors ne riens fors li ne m  en puet fere aïe
Ia fine amors ne sera sanz torment que losengier en ont corrouz et ire
Ne ge ne puis seruir a son talent qu  ele me uoelle a son seruise eslire
Ie soufferrai les faus diz de la gent qui n  ont pooir sanz plus fors de mesdire de bone amor ne riens fors li ne me puet geter d  ire
Cez .
II. uers li fist pechiez dire qu  il en orent puis grant anui
Li maus en reuint par celui qui l  ot porchacié et porquis
Fet il
De ce sui ge toz fis que n  est pas por cheualerie qu  il li porte tel druerie ce n  est que por sa seror non A lui que tenoit au felon
Ia n  i perdist il nule rien
Il desuast s  il ueïst nul bien auoir autrui s  il n  i partist
Par enuie s  en departit d  ouoec euls si uet a l  ostel
Onqes lerres ne fu en tel de porpenser quë il fera ne com il les departira ou par engin ou par boisdie
Il porpensa une folie onques nuls hom ne pensa tel por fere traïson mortel s  atorne d  aler au plessié
De sa gent plus d  une moitié a il ouoec le roi lessiee
Einsi se paine par boisdie et si i met tot son afere
Il fist dire il uet por fere en son païs une besoigne mes il reuendra sanz aloigne et por
Deu qu  il n  en poist le roi et qu  il feïst prendre conroi de ses plais tant qu  il reuenist
Soi tierz de conpegnons s  en ist dou chastel mout priueement
Embesoigniez d  un grant noient ce fet deables quil charroie il uet pensant tote la uoie qu  il parlera a la pucele si dira a la damoiselle .u. C saluz de par son frere et que ses sires l  emperere le rouua parler a sa mere por sauoir coment il li ere et s  ele uoloit nule rien qu  il uoloit autretant son bien come son filz en un endroit
Par teuls moz aprendra lués droit tot lor couine et tot lor estre
Ou il puet auques certains estre il cuide auoir bien esploitié
De .X. iors tote la moitié i mistrent iusqu  au fort manoir ou cele seiornoit por uoir qui uaint les autres de beauté ausi come li ior d  esté font cez d  iuer plains de froidure
Cheuauchié ont grant aleüre tant qu  il uindrent pres dou plessié
Il enuoie tot le bessié sor un roncin rade et mouant un de ses escuiers auant dire a la dame qu  il uenoit
Li uallez uint au plessié droit sor le roncin les granz galos qui n  estoit dolousez ne clos
La dame estoit deuant la sale qui n  ama onques chainse sale si apeloit ses paonez
En la court descent li uallez si let son roncin estraier
Il uet uers li sanz delaier come cil qui ert preuz et sages
Dame fet il ge sui messages au seneschal l  empereor qui por uostre filz fere honor uos uient orendroit ueoir ci
Frere la soe grant merci fet la dame de ce sui lie
Or tost fet ele a sa mesnie atornez par la sus cez liz
Lors ueïssiez geter tapiz sor cez liz et granz coutes pointes a escuciax beles et cointes de qoi il i ot grant plenté
La dame a a son col geté un grant mantel gris a porfil dont l  atache n  est pas de fil mes l  escarlate en est en paine
Et cil cui ses deables maine descent soi tierz en mi la court
Li plus de la mesnie i cort erroment por les cheuax prendre
La dame ou il n  ot que reprendre uet encontre tot le biau pas el le salue en el le pas et dit que bien soit il uenuz
Dame ie uos aport saluz de par mon segnor tot auant et puis aprés dou miex uaillant cheualier c  onqes portast mere
Sire beneois soit l  emperere et uos et tot quanqu  a lui monte
Et
Damedex le gart de honte com le mellor prince de terre
El enuoie cheualiers querre qui de li partirent adés por aler ioer as eschés en la uile chiez un prouoire
El ne li offre pas a boire qu  el entent qu  il soit herbergiez
En bel ostel qui ert ionchiez le mena par la main seoir deuant un lit sor un seoir qu  en i a fet de coffiniaus
Fetes herbergier cez cheuaus
Dame fet il ce ne puet estre que tuit li bailli et li mestre de la terre de
Besençon seront por une grant tençon le matin deuant moi a plet
Mes g  i eüsse honte et let et si en fusse a cort blasmez se ge fusse par ci passez et si ne tornasse çaienz
uostre fils en fust mout dolenz qui est li mieudre hom qui puist estre
Il est toz sires et toz mestre de mon segnor tant a uescu
Moi et lui portons un escu et si somes conpegnon d  armes
Ele plore de ioie o lermes et dit que ç  a ele mout chier
Sire car uos plese a mengier
Certes dame ie ne porroie mes s  il uos plesoit ge uerroie ma damoisele uostre fille
Ce cuit ge bien
Et ou est ille
En sa chambre o sa pucele
Et por
Deu dont ne uendra ele
Nenil ce sui ge mout dolente
Ne cuidiez pas que ge uos mente certes sire ainz uos di uoir que nuls hom ne la puet ueoir puis que ses freres n  est çaienz
Dame de ce sui ge dolenz mes il le m  estuet a soufrir
Por uostre amor que ge desir a auoir tant com ge uiurai dame douce si uos lerai cest mien anel par drüerie
La dame nel refusa mie qu  il l  en tenist a mainz cortoise S  el le meïst en une poise si pesast li ors .u. besanz et la pierre en ert mout uaillanz que c  estoit uns balaiz rubiz
Sire fet ele granz merciz ce sachiez que ge l  ai mout chier
Ainz qu  en montast por cheuauchier le son cheual qu  en tint au soeil li ot ele dit a conseil tot son estrë et son couine
Uns beaus dons a mout grant mecine qu  il fet maint mal plet dire et fere
Si li a conté tot l  afaire de la rose desor la cuisse
Ia mes nuls hom qui parler puisse ne uerra si fete merueille come de la rose uermelle desor la cuisse blanche et tendre
Il n  est meruelle ne soit mendre a oïr ce n  est nule doute
La grant beauté li descrit tote et la maniere de son grant
Mout en est li lerres en grant de tot enquerre et encerchier quant il n  i ot mais q  empeschier q  en peüst par reson sauoir par oïr dire sanz ueoir lors dit a la dame
Il est tart
La dame lesse si s  en part et dit qu  il ert a toz iors soens
Chetiue uielle hors dou sens si mar uit cel ior et cele heure
Ou palefroi noir come meure monta quant il ot pris congié
Dame fet il or m  en uois gié com cil qui est a toz iors uostre
Biau sire a
Saint
Pierre l  apostre uoisiez uos et uo conpegnon
Aussi s  en uet com a besoig li traïtres lerres murtriers
Ci aprés uient granz enconbriers a son hoés et a hoés autrui
Or feroit bon sauoir meshui conment li bons rois se contint
Que que ciz lerre ala et uint il seiorna a ses chastiaus a deduit de chiens et d  oisiaus et a plenté de cheualiers et si ooit mout uolentiers a son couchier menestereuls
Un petitet un meruelleus en auoient si chamberlenc et s  ert plus tendres d  un herenc si l  apeloit on
Cupelin
Il li notoit chascun matin
Quant ge li donai le blanc peliçon ele amast mout miex le biau
Tierrion Hé Hé ge disoie bien que la pastorele ne m  en feroit rien
Mout ama li rois le garçon
De
Braie
Selue uers
Oignon i uint
Hues a cele cort L  empereres le tint mout cort que li apreïst une dance que firent puceles de
France a l  ormel deuant
Tremeilli ou l en a maint bon plet basti
Cest uers de bele
Marguerite qui si bel se paie et aquite de la chançonete nouele li fet chanter en la uïele
Cele d 
Oisseri ne met en oubli que n  aille au cembel
Tant a bien en li que mout embeli le gieu soz l  ormel
En son chief ot chapel de roses fres nouel
Face ot fresche colorie uairs oils cler uis simple et bel
Por les autres fere enuie i porta maint bel ioël
Fet chascuns
Ceste i uet mout bien
Celes ne l  en doiuent de rien fet li rois se le uolez dire
Einsi se contient li bons sires tant que li seneschaus reuint
Cele nuit deuant que ç  auint que cil lerres fu reperiez onques n  auoit esté plus liez li bons rois ne plus enchantez
Puis que cil
Guillames fu nez n  ot si bon siecle a nul seior A grant ioie atendoit le ior et l  assamblee de
Maience tote sa pensee ert en ce por son grant bien qu  il i espoire
Ie cuit qu  il li couendra boiure ainçois d  un mout amer beurage qu  il n  a mie de son lignage noient ne sa grant segnorie ia sa bone cheualerie ne li aura mestier de rien
Ha
Dex com ciz plez auient bien quant uns hom atent une honor qu  il en a tant peine et dolor q  a paines i puet il monter
Ha
Dex que cuida conquester cil qui cest mal li a bracié
Onc puis le tenz
Robert
Macié tele traïson ne fu fete
Que que l  empereres s  enhete et li seneschauls fu uenus a la court ou il fu ueüs mout uolentiers de ses amis
Li rois l  a en paroles mis ainçois qu  il le puist saluer C  est dou uenir et de l  aler seneschal fet il ce me samble
Quant il furent amdui ensamble si li fet lors un parlement de paroles ou il li ment por passer les chieures les chous sachiez qu  il n  estoit mie fous
Puis li sot bien trere par l  oel la plume
Seneschaus ge uoel a uos parler mout a loisir
Sire fet il a uo plesir ie suis toz pres
Or i parra orendroit ia plus n  i aura delaiement ne mes aloigne
Des autres cheualiers s  esloigne si uont amdui a une loge
Seneschaus fet il ia lo ge que nos nos traions uers
Maience
La kalende de mai conmence qu  il m  i estuet estre sanz doute que la hautece i sera tote de mon empire en mai entrant
uos m  alieez antan moustrant et uos et mi autre baron me disieez tuit a bandon por
Deu que ge me mariasse G  i ai pensé une grant masse si ai ueü en mon afere que c  est resons et biens a fere car ge sui mes bien de l  aage
Se i  ai eü le cuer uolage ç  a esté enfance et ionece
Ou a folie ou a parece le tendroit on des ore mes
Une foiz est bien que ge les mon uoloir por fere le lor
Sire uos dites uotre honor et sachiez ce uos fet
Dex dire
Se li baron de uostre empire le sauoient ore de uoir que uos uouzissiez feme auoir il n  est riens si les feïst liez
Est si uostre cuers apoiez a une feme plus qu  a autre
Autant com pierre de labautre uaut miex que li quarriax de
Rains autant ualent les autres mains de celi que i  aim sanz doutance
Dont est ele dame de
France ou fille le roi ou sa suer
Ahi com le gete ore puer de ce qu  il cuide bien sauoir
Prendrez uos i terre ou auoir ou amis
Icë i prent on
Bien prent terre et auoir li hom qui la prent bone et sage et bele et de bon lignage et pucele
De tex n  en est il ore gaires fet li crueuls li deputaires
Dit li rois
Ce puet mout bien estre
Mes quant
Dex a fet celi nestre et il li a toz ses biaus dons doné de grace por qoi donc n  est ele ausi digne d  un regne com la fillë au roi qui regne ou en
Escoce ou en
Islande
Li seneschaus lués li demande s  il le porroit nul home dire car quant il aura son empire assamblé si le saura l on qui est ele et com el a non
Par foi fet il ce sera mon c  est la suer a mon compegnon de
Dole le bon cheualier qui le ueïst a cheual hier il deïst bien cist est uassaus
Cheualier fet li seneschaus est il trop bons ci n  a que dire A tout le mellor de l  empire le poez mout bien aatir
Ne d  acesmer ne de uestir ne se prent nule a sa seror et se biautez puet a honor aidier nule feme a auoir or sachiez de fi et de uoir que ceste auroit tot de gaaig
Mes il i a autre mehaig par qoi la chose ne puet estre car se li princë et li mestre de uostre regne le sauoient por nule grant chose qu  il uoient ne seroient il a ce mis que uos qui estes ses amis l  eüssiez a feme n  a per
Por qoi L en la tient a nonper de biauté de cors et de uis
Fet li seneschaus C  est auis a ciaus qui sont ouoeques li
Fet li rois
Por l  ame de mi si ne poez nul bien uoloir
Quel essoine i puet or auoir
El est assez et preuz et sage et s  a assez anz et aage Lïenor la bele orfenine
Quanque cist chante ciz define qui en mal a s  entention
Ie n  i sai barat n  ochoison por qoi g  i mete ia respit
Ge ne l  ai pas por ce en despit s  el n  est suer au roi d 
Engleterre I  aurai assez auoir et terre tant com i  aurai el cors la uie
Seneschaus ce uos uient d  enuie ou ce uos fet maleürtez que uos toz iors uos ahurtez dou tot a la poior partie
Se l  auieez de moi partie uos aurieez fet grant pechié
Tant l  a par parole encerchié qu  il li a dit par son outrage qu  il a eü son pucelage et por ce que croire l an puisse de la rose desor la cuisse li a dit mout ueraie ensaigne
Li rois s  esbahist et se saigne et dit dolanz a chief de piece
Onques mes rois ne perdi fierce ainçois que ses gieus fust assis
Or souffrerons la chose einsi quant
Dex ne ueut q  autre puisse estre
Gardez que son frere son mestre n  en sache ia ne uent ne uoie
Ie uoudrai aler tote uoie uers
Maience demain matin
Sachiez qu  il se mist au chemin erroment que l  aube creua et que durement li greua ciz iors a fere grant iornee
Dex fet il com fu ore nee de fort eure la damoisele
Celui qui m  a dit la nouele de sa perte et de son domage harrai ge mes tot mon aage
Il n  a pas .
II. mois et demi que ne cuidai qu  il fust einsi que de tot ce ne m  iert il rien
Mout par het cil fel autrui bien qui li toli son pucelage
Maintes genz i auront domage prochainement sanz nule doute
Le chemin let et la grant route si s  en uet chans trauers toz seuls mout dolenz et mout angoisseus tenant sa main a son arçon
Des bons uers mon segnor
Gasson li souient qui li font grant bien que prodom ne gaaigne rien en fere doel qui riens ne uaut
Un petit le conmence en haut
Ie di que c  est granz folie d  encerchier ne d  esprouer ne sa moullier ne s  amie tant com l en la ueut amer ainz s  en doit on bien garder d  encerchier par ialousie ce qu  en n  i uoudroit trouer
Sanz deduit et sanz seiorner erra tant qu  il uint a
Maience
Grant honor et grant reuerence li porterent li citoien N  i couint pas
Saint
Iulien as roiaus por auoir hostel que chascuns l  ot si bon et tel com il li plot a sa deuise L  emperere a mout en gré prise l  onor que ses genz li ont fete mes tote la cort se deshete de ce qu  il ert si deshetiez
Ha
Dex cele grant amistiez qu  il auoit au bon cheualier n  ot encore que tierz ior hier qui l  a fete si endurcir S  il s  osast de tant enhardir il li demandast l  ochoison q  en lui a tant senz et reson qu  il i cuidoit mout el q  amor L  empereres estoit un ior en son palés a poi de gent
Il apela le biau le gent mon segnor
Guillame de
Dole cui
Nature polist et dole de biauté de sens et de pris
uenez en dit il biaus amis en ce uergier o moi deduire
Main a main cui qu  il doie nuire i uont uoiant le seneschal
Il tasta a son affichal si se conmença a sousrire
Fet li empereres ses sire
Par la foi que uos me deuez or me dites dont uos riez
Ie me ri d  une profetie qui ert mout par tens auerie
Et ce n  est mie granz merueille que nule riens que
Dex ne uoelle ne doit auenir par reson L  autrier auint par mon renon me mandastes par uo seel ou il auoit paint a cisel un beau roi desor un cheual
Ma suer m  en dona cest fermal et ge li donai cest seël
Si me dit en riant trop bel
Biau doz frere or sui ge mout lie quant i  ai un roi de ma mesnie
Fet l  empereres
Mout dist bien et sachiez ia n  en doutez rien pres s  est alé qu  el ne dist uoir ie la cuidai a feme auoir mes or uoi que pas ne puet estre
uos me fesieez herbe pestre en fere acroire tel folie
Et sachiez c  est grant uilonie de gaber une gentil feme
La hautece de cest roiaume ne s  i acordast a nul fuer
Dex ne l  a pas getee puer ainz a tot son bon porueü encor a ele assez eü trusque ci et bien et honor
Mout a greué l  empereor de ce qu  il le uoit si dolent
La chose uet tot autrement fet il uoir que uos ne cuidiez
Ses pris est mout desauanciez de mainte gent qui sont alé entor li tant qu  el a folé
Coment deruee et maruoiee
Ele n  a pas esté lïee ne bertaudee ne tondue
De tant l  auoit
Dex bien ueüe qu  el a la crigne blonde et bele I  en sai bien certaine nouele par tel home qui bien la set
Ne sai s  il l  aime ou s  il la het mes mout prise la damoisele fors de tant qu  el n  est pas pucele
uos li metez sore la rage si me uendez uo mariage qui me honissiez a ueüe et de chose qui n  est seüe aleuez blasme ma seror
Se
Dex li eüst ceste honor ne destinee ne pramise ele n  est de riens si malmise empiree ne uiolee la mere
Deu en soit loee qu  el i eüst ia point de perte
Sauez qui fet la chose aperte qu  el a sor la cuisse la rose n  onques nule si bele chose ne fu en rosier n  en escu A cest mot l  a li rois ueincu si se gete li rois de blasme
Mout pres s  en ua qu  il ne se pasme
Por la destrece de cest mot
Il cuidoit nus n  en seüst mot fors sa mere et il solement
Il tret sor son chief erroment son mantel qui estoit toz fres si uet a son hostel manés L  empereres mout angoisseus s  en reuint el palés toz seuls qu  il ne se set en quel maniere par biau parler ne par proiere il s  en peüst bel deporter
Il li couient a deporter qu  il n  i a point de recourier S  il se peüst d 
Amors uengier
Il ne s  en preïst s  a li non qui la damoisele au biau non li fist amer par oïr dire
Sospirant plorant et plains d  ire com de traïtor et felon se plaint es uers de sa chançon
Por quel forfet ne por quel ochoison m  auez
Amors si de uos esloignié que de uos n  ai secors ne garison ne ge ne truis qui de moi ait pitie
Malement ai mon seruise emploié c  onqes de uos ne me uint se max non N  encor
Amors ne uos ai reprochié mon seruise mes ore m  en plaig gié et di que mort m  auez sanz ochoison
Or sachiez bien que cil haus hom cil empereres cil haus sire pensis et dolanz s  en consire de l  amor a la damoisele qu  encor l  en tient soz la mamele li maus qui nel let rehetier et le doel dou bon cheualier qui se debat et fiert ses mains
Ha la mort que ne me prist ains fet il que ce fust auenu
Si compegnon sont tuit uenu entor lui et sa granz mesnie qui mout estoit desconseillie que chascuns ne set quë il face
Il descire sa bele face et se claime
Dolerous las
uoirement de si haut si bas des ore mes le puis bien dire
Nus n  est si durs s  il l  oïst dire cui il n  en preïst granz pitiez li plus biaus li miex affetiez que nus nel uoit qui trop nel plaigne
Ahi font ses genz d 
Alemaigne de quex genz estes dessamblee
Dex il se muert uez com il bee la bouche come maruoiez
Uns siens niés qui est reperiez des chans de iouer a cheual que qu  il uint la grant rue aual il oit en son ostel la noise
Ne cuidiez pas que il s  aoise erroment qu  il i est uenuz si tost com il est descenduz il uient deuant lui maintenant en autre guise q  en riant li demande de son couuine
Ia nuls uoir s  il ne l  adeuine n  en saura par moi nule rien
Li uallez s  aperçoit lués bien que c  iert ou d  ami ou d  amie que si prodons ne feïst mie ne por perte ne por auoir tel doel
Oncles dites me uoir a uos mandé nule nouele ma dame ne ma damoizele A il nul mort de noz amis
Niés fet il en tel doel m  a mis la uieus la iaianz la iaieus
Por les .u. plaies
Deu la quieus Lïenor la uils bordeliere qui s  est trete d  onor arriere et a rebours ciaus en auant qui a moi erent atendant
Fet il lués
Dites moi conment
Il li a conté l  estrement conment el les auoit honiz ele dut estre empereriz le premier ior de mai entrant tot l  afere li ua moustrant coment ses sires l  emperere por la beauté qui en li ere la deuoit auoir a moullier
Sa dolor li fesoit moullier des lermes dou cuer son uisage
Si a perdu son pucelage dont ciz granz doels ou cuer me maint
Ciz mariages ne remaint solement que por ceste chose
Coment le sot il
Par la rose qu  il me dit qu  el a sor la cuisse
Si ne sai conment ge m  en puisse fet il uengier s  en plorant non
Oncles ci a grant ochoison par qoi l en la doit bien destruire S  el ne se haste qu  ele muire ie l  ocirrai a mes .
II. mains
Femes getent adés dou mains por fere honte a lor amis
Puis que deables s  i est mis ne li chaut de chose que face n  il n  est chose qu  ele tant hace com honor contre son uoloir
uos i poez grant honte auoir quant uos l  auez si en gros pris si prodom et de si haut pris com uos estes n  en deüst onques fere samblant
Biaus gentils oncles ne fetes d  un domage .
II.
Que diroit on biau sire
Dex se uos morieez por tel oeure
Or fet ele bien qui se proeue come uils et come raïs ses sornons par est bien sieuis que g  en ai grant honte dou dire
Ie m  en uois por uos geter d  ire et por amender ceste honte
Il uint au roncin et tost monte sanz plus reprendre la parole
Tot le chemin s  en uet uers
Dole iriez de l  oncle q  a lessié dont il fera mout au plessié grant doel quant il i ert uenuz que plorant est de l  uis issuz n  onques ne conmanda a
Deu li niés l  oncle n  il le neueu
Cil s  en uet li oncles remaint L  empereres et autre maint l  aloit uisiter mout souent
Si ioël et si bel present sachiez bien n  ierent pas oiseus
Chascun ior une foiz ou .
II. enuoioit sauoir qu  il fesoit sachiez mout li embelissoit quant l en l  en dit bone nouele
Un ior li souint de la bele qui porte le sornon de
Dole que il looit tant par parole onqes ne la uirent si oeil
Des bons uers celui de
Sabloeil mon segnor
Renaut li souint de grant cortoisie li uint qu  il les conmenca a chanter por sa dolor reconforter
Ia de chanter en ma uie ne quier mes auoir corage ainz uoeil miex qu 
Amors m  ocie por fere son grant domage car ia mes si finement n  iert amee ne seruie
Por c  en chasti tote gent q  el m  a mort et li traïe
Las i  ai dit par ma folie ce sai de uoir grant outrage mes a mon cuer prist enuie d  estre legier et uolage A
Dame si m  en repent
Mes cil a tart merci crie qui atent tant que il pent por ce ai la mort deseruie
Encor l  en ert li feus el cors
Ha fet il bele Lïenors
Com m  a traï li seneschaus
Touz li pechiez et toz li maus est de uos et de uostre frere
Or sachiez que li emperere la desirast mout a auoir mes or ne l  ose mes uoloir qu  il set bien que ne porroit estre A
Dex tant ual et tant haut tertre cil passa qui ua au plessié
Tant a son roncin angoissié et erré par nuit et par ior qu  il est la uenuz sanz seior et est en la cort descenduz
Uns uallez i est lors couruz qui mout est liez de sa uenue
Il a trete l  espee nue et s  en uet grant pas uers la sale
Dex doint q  aucuns encontre saille qu  il ne face conme desuez
Il s  est sor le sueil escriez
Ou est la iaiaus la mautriz qui fust dame et empereriz se sa ribaudie ne fust
Il s  est abuissiez a un fust si qu  il chaï o tot s  espee
Un serians qui ot espaee une iante entre .
II. mallars qui n  iert ne foibles ne coars li uient erroment si l  embrace
Or n  a il pooir que il face trop grant mal se n  est de parole
Uns autres li saut si l  acole si le tienent amdui mout cort S  antain erroument i acort mout esbahie et esmarrie disant
Dame
Sainte
Marie uostre biaus filz soit hui o nos
uielle male honte aiez uos
uos deüssiez estre lardee fet il si mal l  auez gardee
Biaus niés fet ele por
Deu qui
Celi uoir que i  ocirrai hui a mes .
II. mains se ge la truis
Il s  adrece a force uers l  uis de la chambre por enz entrer
Sa cousine l  oï crier
Ele oeure l  uis et si saut fors
Ahy desloiaus Lïenors fet il lués droit ie uos queroie
Car le lïons d  une corroie sachiez quë il est forsenez
Dit li uallez
uos i mentez
Ie sai mout bien que ge me di
Il n  aura que .
uII. iors mardi que ie me parti de
Maience ou ge lessai mon oncle en ce ou il est morz ou il se muert A foi la male morz acuert la desloial qui l  a houni abessié et auileni q  el a perdu cele hautece C  est cele la a cele trece que ie uoudroie auoir tondue a ceste espee tote nue
Dites biaus niés en quel maniere
Conment
Ma bele fille chiere ou en fist ele la deserte
Trop i a fete lede perte car la grant uaillance son frere auoit tant fet uers l  emperere et li renons de sa biauté l  auoit mis en tel uolenté qu  il la deuoit prendre a moullier
Mes ce l  en a fet esloignier qu  il a dit qu  el n  est pas pucele
Quant la mere l  oï et cele qui seuent bien que c  est noianz des biaus oils et des cuers dolanz en ont ploré a chaudes larmes
Niés fet ele de males armes puisse estre mes cors despeciez et li siens deuant moi noiez s  onqes oïstes tel noient
Ia mar en ferez sairement trop par est seüe la chose as entresaignes de la rose qu  el a deuers la destre hanche desor la cuisse grasse et blanche que male flambe puisse ardoir
Ie fet la mere en doi auoir tote la honte et tot le blasme
Ele clot les oils si se pasme por la destrece de son fil que il lessa en tel peril et entre la mort et la uie
Com deables a grant enuie quant il uoit nului fere bien
Li uallez uoit qu  il ne puet rien gaaignier en fere mellee si ra mis el fuerre s  espee qu  il a grant pitié de s  aiole qui sa mere bese et acole
Que qu  ele gist en pasmoisons
Diex selonc ce que nos auons fet ele fet et bien et mal entre nos et le seneschal donez a chacun sa deserte
Ia li auoit ma mere fete si bone chiere et tel samblant
Qui se gardast ça en auant que maus nos en deüst uenir
La mere geta un sospir s  ouuri les oils toz plains de lermes
Lasse fet ele or est li termes que ie m  en uois dolente a fin
Li seneschaus m  a morte en fin cui ie dis ma confession
Ie n  i entendi se bien non quant ie li contai de la chose si a mis uilaine parclose en ce qu  il me dit l  autre ior qu  il m  amoit de si grant amor quant il me dona son anel
Trop le m  a uendu son ioël se ge pert
Guillame mon fil
Bele mere ainz la fin d  auril qui ia est mout pres de l  issue aurai ge tote aconseüe sa uilonie et sa mençonge
Tot li ferai tenir a songe quanqu  il a fet le roi cuidier N  a garde cui
Dex ueut aidier ne ge ne dout riens se lui non que i  aie fete mesprison ou i  aie perdu en auant
Que qu  ele fet si biau samblant s  est ele ou cuer mout desconfite
Mout prie le
Saint
Esperite qu  il consaut et li et sa mere et sa grant mesnie qui ere mout dolante de son domage S  ele pert le grant segnorage si come d  estre empereriz bien les a toz morz et traïz par son engin li seneschaus
Dame fetes querre cheuaus s  irai a cort ueoir mon frere onques si prodom com il ere ne morut por si fet domage
Li siecles l  a pieça d  usage q  en dit ainz le mal que le bien
Or sachiez de fi une rien ge m  en reuendrai tote lie que cil qui reput sa mesnie de .u. pains et de .
II. poissons au grant droit que nos i auons nos i sauuera noz honors
Lors fist querre .
II. uauassors .
II. prodomes q  ele enmenra
Par son grant sens rauigora sa mere et toz ceuz de l  ostel
Ses niés qui ot esté en tel et si durs a adomeschier prist le ior a aharneschier son oirre et se mist en grant paine
De la soe robe demaine furent tuit plain dui mout bel coffre onqes nule damoisele orfe tant n  en ot ne tant bel ioël qu  el auoit ia tot son trossel atorné por son mariage
Onqes n  en fu nule si sage si li parra et apparut
Au matinet quant ele mut i ot mout besié et ploré
Bele fille a
Saint
Honoré conmant ton cors quel part qu  il aille
Bele mere
Dex uos i uaille ou ge ai tote ma fiance
Nus ne fust a la desseurance quant la pucele dut monter s  il deüst lermes emprunter qu  il ne couenist que plorast
Ainçois qu  ele s  en par alast par fu trop la dolor conmune
En plorant chascun et chascune conmande par son non a
Deu
La mere en a mout son neuou prié si com ele miex puet D  unes chaudes lermes li pleut l  eue qui li descent des iex A
Diex com uenist ore miex que li seneschax fust a nestre
Mout dolant s  en partent de l  estre li dui cheualier qui l  enmainent
La mere en ont cil qui remaignent par les braz menee en un lit
Sa ioie cuide et son delit auoir perdue a toz iorz mes
Or n  en iert mie aportez mes que la damoizele l  emporte font les genz qui iusqu  a la porte la conuoierent dou plessié
Onques mes n  ot tel doel lessié en uile com ele i lessa A
Deu qui mout bien en pensa la conmanderent e ele euls
Or s  en uet or la consaut
Diex si fera il gel sai de uoir
Or referoit mout bon sauoir conment ses freres se contint
De nule chose ne li tint ne de nul solas quë il oie
Chascun ior i uet ou enuoie l  empereres por conforter
De tot le fet amonester qu  il pense qui bien li puist fere
Li bons rois et li debonere un soir i uint aprés souper onques n  ot conpegnon ne per q  un sol cheualier et
Iuglet s  oïrent chanter un uallet la bone chançon le
uidame de
Chartres
Onques mes nule ame ce li sambla en cheuauchant miex ne dist cest uers ne cest chant
Quant la sesons del douz tens s  asseüre que biaus estez se raferme et esclaire et tote riens a sa droite nature uient et retret se n  est trop de mal aire chanter m  estuet car plus ne m  en puis taire por conforter ma cruel auenture qui m  est tornee a grant mesauenture A ma dolor n  a mestier couerture si sui sospris que ne m  en puis retrere
Mar acointai sa tres douce feture por tel dolor ne por tel mal atrere qui ce me fet que nus ne puet deffere fors ses fins cuers dont uers moi est si dure q  a la mort sui se longuement m  i dure
Fet li rois
Iuglet a droiture fu ciz uers fet por moi sanz doute
Ior auant autre passa toute cele quinzaine deerraine d  auril que li baron dou regne durent estre a
Maience tuit S  i furent il a grant deduit bien i parut a la merueille de mai entrant a la soruelle de l  enuoiseüre qu  il firent
Tuit li citoien s  en issirent mie nuit por aler au bos
La cité en auoit le los d  estre toz iors mout deduianz
Au matin quant li iors fu granz et il aporterent lor mai l tuit chargié de flors et de glai et de rainsiaus uerz et foilluz onc si biaus mais ne fu ueüz de glai de flors et de uerdure
Par mi la cité a droiture le uont a grant ioie portant
Et dui damoisel uont chantant
Tout la gieus sor riue mer conpaignon or dou chanter
Dames i ont bauz leuez mout ai le cuer gai
Conpaignon or dou chanter en l  onor de mai
Quant il l  orent bien porchanté es soliers amont l  ont porté et mis hors par mi les fenestres dont ont embeliz toz les estres et getent par tot herbe et flor sor le pauement por l  onor dou haut ior et dou haut concire
Qui la fu il pot mout bien dire c  onques en lieu ou il alast ne uit tant de richece a gast aler com il a la alé
Les rues de lonc et de lé sont portendues de cortines de cendaus de penes hermines de baudequins de ciglatons ont toz les pignons des mesons fet par richece encortiner L en n  i pooit nul lieu trouer nule part se richece non
Et la damoisele au biau non qui uient dou plessié mout dolente a mout en autre lieu s  entente que cil n  ont qui font cele ioie
Tant a erré q  a la monioie uint de
Maience mout matin
Cel ior en romanz sanz latin parla a ses .
II. cheualiers
Ie uousisse mout uolentiers se uos le uousissiez amdui que mes niés s  en alast meshui fet ele auant por l  ostel prendre et si li uoel de ci aprendre que de la ou mes freres maint et ses oncles qu  il m  en esloint plus qu  il porra en sus d  iloec
Dame font il dont uoist ouoec uns de cez autres escuiers por reuenir qu  il est mestiers encontre nos li qex que soit
Li niés atant s  en partissoit de s  antain mout tost et uns autre
En la cité qui n  estoit autre que la plus riche et la plus bele por prendre l  ostel la pucele s  en uont par les rues d  encoste
Damedex lor dona un hoste la plus uaillant que ia mes uoient de .
II. borioises qui uenoient d  oïr la messe matinel l  une l  en maine a son hostel qui plus ert sage que uilaine
En une rue auqes foraine ert sa mesons mout aaisiee
La chambre bele et enuoisiee lor moustra et puis les estables
Mout ert li ostex delitables qu  il i auoit iardins et puis
Segnor fet ele ie ne puis moustrer hostel autre qu  il est
Dame quanque mestiers i est i a
Que bon ior uos doint
Dex
Lués droit est montez li uns d  euls por aler encontre lor genz
Li ostex est et biaus et genz a mout poi d  embelissement
Li uallez einsi fetement com il issoit hors de la porte encontre ceuz cui il reporte bones noueles de l  ostel qu  il lor ont pris si bon et tel a deuise com il rouuerent
Li dui cheualier i menerent la gentil pucele honeree embrunche et enchaperonee
Il la descendent en la court la borioise as degrez li court encontre sa bone uenue
Par la main qu  el ot blanche et nue la maine en sa chambre tot droit
El li a demandé lués droit por qoi cele grant aünee estoit en la uile assamblee le premier ior de mai entrant
La borioise li uet moustrant ce qu  ele set par oïr dire que li empereres lor sire deuoit parler de prendre fame si a mandé par son roiaume et assamblé les haus barons por ce qu  il est droiz et resons si s  en conseillera a euls
Fet la bele
Or l  en conselt
Diex si com il set qu  il est mestiers
Mout par ueïsse uolentiers se ce ne fust piteuse chose
Lermes plus cleres d  eue rose li couroient aual le uis car c  est torz ce li est auis se
Dex n  i fet miracle aperte i puet a double estre la perte et de s  onor et de son frere
Li cuers li dieult trop de sa mere par coi cez larmes issent fors
Ele apela son neuou lors et ses cheualiers a conseil
Segnor dit ele ie uos uoeil demander que uos m  ensegniez li qex est li miex affetiez de uoz uallez et li plus sages qui me puist porter mes messages en cele cort a un prodome
Li uns des cheualiers li nome un soen uallet sage et recuit
Or sachiez bien fet il ie cuit qu  il fera bien uostre besoigne
El le fist lués droit sanz aloigne en la chambre a li apeler s  en fist son neueu hors aler et ses cheualiers et sa gent
Fet el au uallet bel et gent
uos m  en irez au seneschal si porterez cest affichal cest tiessu et ceste aumosniere
Tot est brodé d  une maniere et si a dedenz un anel a une esmeraude mout bel et gardez bien que nuls nel uoie
Si li direz que li enuoie la chastelaine de
Diion por li i sont cil oisillon ou tiessu et cil poissonet
Biaus amis fet el au uallet entendez bien que ie uos di dites uos tornaste mardi de
Diion por uenir a lui
Buer uos aiorna ciz iors hui se uos fetes bien la besoigne
Se
Dex garist mon cors d  essoine ia mar en douterez de rien
Fet la pucele
Ie sai bien qu  il l  a proiee longuement onques nul acreantement ne li uout fere de s  amor
Or se porpensa a .I. ior qu  ele en fesoit trop que uilaine
Si li mande la chastelaine que s  il ia mes ueut q  el le uoie que cest tiessu que li enuoie ceigne a sa char soz sa chemise
Se uos ueez qu  il l  i ait mise si dites que par cest anel qu  ele trest de son doi manel qu  ele se rent en sa merci et qu  el a mout le cuer nerci de ce que tant l  a escondit
Une pucele le me dit qui en porta mout les messages
Biau douz amis or soiez sages s  il uos met de plus en parole dites q  el ne uos rouua ore plus dire rien a cele uoie fors tant tart li est qu  el le uoie s  en prendra par tens bon conroi A l  ostel ou deuant le roi le trouerez a parlement
Fet il N  en doutez de noient gel querrai tant que ge l  aurai
Atant s  en torne sanz delai et
Dex le conduie et ramaint
La dame en qui chambre ele maint reuint a ciex qu  el apela as cheualiers dit qu  il n  i a que de uestir les robes uaires qu  el lor fist achater n  a gaires d  une escarlate uiolette
Blans ganz et une ceinturete broudee d  or a escuciaus a doné a chascun de ciaus en l  onor des robes noueles mout enuoisiees et mout beles
La soe robë apareille ses niez qui est bele a meruelle d  un samit inde a pene hermine onques si blanche ne si fine ne fu nule ne miex ouuree
Sor chemise blanche aflouree en uesti la cote en puret mes el estoit d  un cendal uert tote forree et cors et manches
El ot un poi basses les hansches et grailles flans et biau le pis
Un poi fu plus haus li samis desus la mamelete dure
Mout i ot bien ouuré
Nature que que li seneschaus ait dit se
Deu plest et
Saint
Esperit que toz maus l  en uendra par tens
Li couls fu lons et gras et blans par reson sanz gorme et sanz fronce
Onques damoisele selonc ce qu  ele estoit triste et dolente ne sot plus bel metre s  entente en li acesmer et uestir
Por sa gorge parembelir mist un fermail a sa chemise ouuré par grande maiestrise riche d  or et bel de feture basset et plain doi d  ouerture et si que la poitrine blanche assez plus que n  est noif sor branche li parut qui mout l  amenda
Que q  ele se ceint et lia de sa guimple et de sa ceinture dont li ors de la ferreüre ualoit plus de .
XX. u liures li uallés qui n  est fous ne iures ne s  est en nul lieu delaiez
Celui ou il fu enuoiez troua en mi le parlement
Il l  arresna mout cointement si com par conmunes paroles mout sagement l  en mena lores hors dou palés lez un haut mur
Quant il uit qu  il fu asseür et qu  en nel uit de nule part le mantel de son col depart com cil qui estoit outre sages
Sire fet il ge sui messages a la plus sage et mains uilaine
Sachiez que c  est la chastelaine de
Diion dont ge sui uenuz qui ne me sui arresteüz a granz iornees puis mardi
Ele uos mande et gel uos di qu  ele se rent en uo merci par un sien anel que i  ai ci et si uos enuoie un tiessu
Quant li iouel furent issu dou drapel ou il furent mis
Ma dame fet il biaus amis doint
Dex ioie et bone auenture
Le fermail l  anel la ceinture esgarda mout et l  aumosniere mout en est d  estrange maniere esbahiz et mout s  en meruelle se c  est miracles ou meruelle que li est de lui souuenu
Mes conment que soit auenu mout aime et prise les ioiaus or en demaine ses auiaus a ses oils et entor son chief
Mout en sot bien uenir a chief de la mençonge dire et faindre
Tant li a dit qu  il li fist çaindre emprés sa char soz la chemise si l  i a si a destroit mise que la char tot entor le flanc l  en est auiuee de sanc puis ueut affichier le fermail
Cil en fist lués un fol baail por ce qu  il ot talant de rire
Fet il
Ele me rouua dire qu  il remainsist en l  aumosniere que nus par aucune meniere a uostre col ne l  enterchast cui li cuers d  enuie en perçast
Ele dit que preuz et que sage biaus amis fet il au message
As tu encore point d  ostel
Tu uois bien nos somes en tel que ie ne puis a toi entendre si puisse ge
Deu l  ame rendre i  aim les ioiaus plus de .C. liures
Anquenuit quant g  iere deliures si parlerons de mon afere
Mes or ua si fai robe uaire bon mantel et cote et sorcot
Bien iert qui paiera l  escot s  il i auoit .C. sols ou plus
Ne sai que ge te die plus mes or ua si pense de toi et gë irai deuant le roi
La departie fu tost fete
Li escuiers mout s  en rehete de ce qu  il est si amusez n  a pas ses moz en uain usez ainz s  en reua mout tost arriere
Sa dame trueue en tel meniere qu  il n  en est or nule si bele
Or ça mes amis quel nouele me direz uos de cele court
Maint
Tyois i a lonc et court et de barons presse trop grant
Ahi com el est plus en grant de sauoir qu  il a raporté A conseil li a cil conté conment il auoit esploitié
Il a miex fete la moitié la besoigne q  el ne roua ses doz cuers toz li sousleua erroment ou uentre de ioie
Ia
Dex ne doigne que ie ioie ne de moi ne d  ami que i  aie se ie reçoif mie en manaie ceste bonté ne cest seruise que fet m  auez a ma deuise tel chose dont ge mout uos pris A ceuz qui furent bien apris d  estre a cort ouoec les barons a dit
Segnor car en alons ueoir cele grant assamblee se ceste nos est hui emblee nos ne uerrons tele des mois
Li uallet ont lués demanois les biaus palefrois amenez
Li siens fu ferranz pomelez si ot la crigne bien assise li lorains fu biaus a deuise et la sambue iusqu  en terre d  une escarlate d 
Engleterre s  iert d  un cendal iaune forree l  escarlate ert defferetee si qu  en uit bien par mi le iaune
Li arçon ne furent pas d  aune ainz sont d  iuoire as esmax fet
Sor un harnois un poi plus let puet l en bien monter au besoig
Ie ne sai pas por coi i  aloig l  afere ainz dirai plus briement q  ainz q  ele fust au parlement l  esgarderent plus de .C. genz
Li palefrois fu biaus et genz et li harnois mout auenanz
Ainz qu  ele montast la uaillanz fist ele que fine cortoise qu  ele dona a la borioise por s  onor et por ses hostez un anel a .
II. castonez s  ot en chascun une esmeraude
Puis que
Berte as granz piez në
Aude morut qui fu suer
Oliuier ne fist feme tant a proisier ne ne fu de si bon endroit
Si cheualier pristrent lués droit d  un de lor mantiax un acor s  ont monté bele Lïenor et puis erroment si monterent
Tot a cheual li atornerent sa robe q  onc ne s  enmesla si uos di q  ele salua son oste quant el s  en issi
Bien puet une pucele einsi a cort aler deuant un roi a tel harnois a tel conroi si aperte si ademise
Li cheualier l  ont entr  aus mise si qu  il uont d  une part et d  autre
Toutes les genz et un et autre li uont orant bone auenture
Tout auoit desus la ceinture descouert le piz et le cors et s  auoit andeus les acors de son mantel par deuant li
Et sauez qui mout l  abeli qu  el ot descouert son uisage S  ot mise une main a s  atache et si tint a l  autre sa resne
Et sachiez cil cui ele arresne dient por uoir qu  el a uois d  angre
Tuit li riche boriois dou change se sont encontre li leué mout ont tuit en lor cuer loé sa simplece et sa contenance
Font il
Ou roiaume de
France ne troueroit ceste sa per L en porroit les borses couper a ceuls qui uont emprés musant
Li lorain sont bel et sonant as cheualiers qui la menerent et cez hautes dames qui erent es loges en uair et en gris amassent mout un de ses ris
Que q  ele les uait saluant
Que uet l  empereres querant font cez borioises qui ueut feme Hé
Dex car pregne ceste dame
Por ce q  ele crient q  el n  i faille sachiez de uoir sanz deuinaille en est un poi en esmaiance
Si uos di por uoir c  a
Maiance fu aportez li premiers mais
Or refet bon sauoir huimés quel uie il mainent el palais l  en i chantë et sons et lais li menestrel de mainte terre qui erent uenu por aquerre
De
Troies la bele
Doete i chantoit ceste chançonete
Quant reuient la sesons que l  erbe reuerdoie que droiz est et resons que l en deduire doie seuls aloie si pensoie as nouiaus sons que ge soloie
Touse gaie o ses moutons trouai sanz compegnons ou s  esbanoie a ses chançons
Gente ert sa façons cheuex que uenz baloie auoit sorez et blons
Et uns autres de
Chaalons qui ot uestu uns biaus dras uers rechante d  autre part cest uers
Amours a non ciz maus qui me tormente mes n  est pas teuls com les autres genz l  ont s  est bien resons que li miens cuers s  en sente qui set mout bien coment on l  en respont
Et ge di
Las mi mal quant fineront
Ne ia
Ihesus fenir ne mes consente s  aprés les mauls li bien gregnor n  en sont D  une chambre ou li baron sont oï l  empereres cest uers
Com ses pensers estoit diuers de ciaus qu  il auoit assamblez
Si li est ses solaz emblez qu  il ne set qu  il die ne face si li pert mout bien a sa face qu  il n  amenda .
Xu. iors a
La damoisele se segna quant el est en la cort entree
Tex .
CCC. l  ont au doi moustree qui ne seuent pas son esmai ainz dient tuit
uez mai uez mai que cil dui cheualier amainent
Tot entor li grant ioie mainent que qu  ele descent au perron il li corent a l  esperon et damoisel et escuier plus en i ot bien d  un millier de cheualiers de hauz lignages et des loges et des estages aualent dou palais marbré tuit esbahi et esmarbré
Tex puceles soelent uenir ça en arrier por esbaudir a la court le bon roi
Artu font cil qui tienent a uertu ou a mout bel enchantement
Li cheualier mout belement menee l  ont au grant palés el ne uit ce cuit onques mes tant de si beles genz ensamble
Toz li monz cele part assamble ou li cheualier l  ont assise
Cil ples et cele grant assise li ramentoiuent son biau frere qui por le grant pris dont il ere de proëce et de hardement ot li sires tel parlement assamblé por lui fere honor et si l  amoit de tel amor qu  il la uoloit prendre a moullier
Por ce li fet les oils moullier de chaudes lermes la pitiez
Ele s  encline uers ses piez de foiz a autre si sospire
Uns granz bars li sires d 
Espire et maint autrë en ont pitié
Si uos di que por s  amistié en i plorerent plus de .C. L  eue qui des iex li descent ne la fesoit s  embelir non
Cil chanteor ne lor chançon ne la poënt esleecier si oï ele conmencier iceste chançon auurignace
Se ne fust cil cui
Diex mal face qui la cuida desloiauter mout seüst bien cest uers chanter
Bele m  est la uoiz altane del roissillol el pascor que foelle est uerz blanche flor et l  erbe nest en la sane dont rauerdissent cil uergier
Et ioi m  auroit tel mestier que cors me garist et sane A poi que li rois ne forsane en l  autre sale ou il estoit nule riens ne le confortoit qu  en li die n  en fet n  en chant
Il oit les barons tïeschant qui sont deuant lui a concire ne de ce qu  il lor cuida dire ne lor osoit soner un mot
Or sachiez que pas ne l  amot cil qui li a fet tel anui
Il s  atendoient tuit a lui qu  il lor desist ou un ou el ou feïst dire a son mortel traïtor qui ce li ot fet
Que qu  il estoit en tel dehet mout dolenz et mout desconfiz seant soz un grant arc uoutiz ez uos le segnor de
Niuele qui li aporte la nouele
Sire fet il uos ne sauez
Puis cele heure que
Dex fu nez neïs au tens le roi
Artur ne sai se c  est par uostre eür n  auint ausi bele auenture ce cuit de nule creature com il a la fors auenu
De qoi
Quë il i a uenu une meruelle tote droite la plus bele et la plus adroite
Ne sai se c  est ou fee ou fame mes ou marchié n  a remez ame ainz l  ont tuit a procession amenee d  une meson dusqu  en cest grant palés la hors
Quant l  empereres l  oï lors il ne fust si liez por mil mars
Ne sai se c  est ou uoirs ou gas mes il le feroit bon sauoir s  il a menti ou il dit uoir fet li seneschaus
Alons i
Oez dou deable anemi com il uet chaçant sa grant honte
Fet li rois ou li toz en monte
Ie lo bien que nos i aillon
Il ne queroit fors ochoison que li parlemenz remainsist
De la se leua ou il sist s  en uet grant pas uers le palés et tuit li haut baron aprés
Si dolente si esploree com ele ert la preuz la senee que por soi que por son bon frere erroment que li emperere issi dou conseil de la chambre cele qui n  ert torte ne chambre auisa bien li qex c  estoit
Por l  usage qui tex estoit ele prent dou mantel l  atache que qu  el l  oste dou col et sache si l  enconbra si li mantiaus qu  ele hurte as premiers cretiaus qu  ele auoit fet en sa touaille
Le hordeïs et la uentaille enporta ius o tot le heaume uoiant les barons dou roiaume si que sa crigne blonde et sore son biau samit inde li dore par espaulles et pres dou col
Des le tenz mon segnor
Saint
Pol ne fu plus bele por solas
Ele haoit tant son solas que ne li chaloit de trecier mes por ses cheuols adrecier ot drecié sa greue au matin d  une branche de porc espin et si ot fet front de heaumiere s  ot chapelet a la maniere as puceles de son païs s  ot flocelez aual le uis de ses biaus cheuex ondoianz
Li chapelez li fu aidanz qui li fu un poi loig des iex et
Nature por ueoir miex son biau front li ot tret arriere
Si desconfite en tel maniere se let cheoir as piez le roi cele qui ne sauoit son roi si li crie
Por
Deu merci
Ha bele leuez uos de ci fet l  emperere or m  auez mort
Non ferai uoir n  a droit n  a tort ainçois i serai trusqu  a none se sor l  onor de la corone orendroit ne me creantez que uos droiture me ferez orendroit cau pié maintenant
Bele fet il ge uos creant ia ne uoudrez que ge ne face
Lors li preste sa bele brace si l  aidë a leuer sus
Ele se tret un poi en sus de lui si fist auqes que sage
Deuant les barons dou barnage se demente a
Deu et conplaint
De pitié en ont ploré maint de lermes qui son biau uis muelle qu  el ot bel et simple a meruelle et le col plus blanc que n  est nois
Si uos di s  ele fust as lois .u. anz toz plains sanz remouoir ce sachiez de fi et de uoir ie ne sai por coi ne coment ele peüst plus belement son claim dire ne son afere
Fet la gentils la debonere
Gentils emperere honorez por
Deu biau sire or m  entendez si m  aït
Dex que mestiers m  est
Il fu uns iors qui passez est que cil la uostres seneschaus lors le mostre as emperiaus uint en un lieu par auenture ou ge fesoie ma cousture
Si me fist mout let et outrage qu  il me toli mon pucelage
Et aprés cele grant ledure si m  a tolue ma ceinture et m  aumosniere et mon fermal
Ice demant au seneschal et m  onor et mon pucelage et de mes ioiaus le domage
Atant se test si ne dit mot L  emperere qui mout l  amot si resgarde le seneschal qui tot ce ne prisoit un ail ainz le tient a borde et a songe com ce qui tout estoit mençonge
Ce sauoit ele plus que nus
Fet l  emperere
Il n  i a plus seneschal or uos en alez consellier ou uos responez orendroit ci selonc son claim
Onques mes uoir n  oï reclaim que uos feïssiez tel outrage
Fet il oiant tot son barnage
Ie n  en irai ia a conseil
Ia mes
Dex ne me doint cest sueil passer se onques mes la ui
Et sachiez bien que ge li ni quë onques n  oi son pucelage ne ses ioiaus a son domage ne ceinture ne affichaus
Oez que dit li seneschaus fet l  emperere il le uos nie
Certes sire c  est uilonie miex li uenist dire tot el
Ia n  istra hors de cest ostel que il ira tot autrement se uostre cort ne se desment
Bons rois por
Dieu ne uos griet mie uos dites ci qu  il le me nie qu  il onqes n  ot mon pucelage et dit c  onqes a mon domage n  ot mon ioial ne ma ceinture sauez uos de quele feture cele ceinture estoit ouuree
El estoit de fin or broudee a poissonez et a oisiaus et sachiez que li affichaus ualoit encore bones nois il i a un rubi balois qui uaut encore .
XIII. liures N  est pas encore toz deliures li seneschaus bien le sachiez
Mes or alez et si sachiez ses draz amont et sa chemise
Si uerrez qu  il l  a ceinte et mise tot nu a nu emprés sa char
Se ce n  est uoirs fetes un char tornoier par desus mon cors
Si uerrez m  aumosniere encors ce sachiez au tiessu pendue
Par tens aura mestier d  aiue li seneschaus ce m  est auis
Or li taint et palist li uis por sa parole qui empire
Dex font li baron de l  empire com est malbailliz se c  est uoirs
Certes ce fu granz estrelois s  il en puet estre pris prouez
Sire sor ce que uos m  auez creanté a fere droiture fetes garder a la ceinture si me deliurez sanz aloigne
Li arceuesques de
Couloigne estoit la ou cil claims fu fais
Pieça que mes nuls autez plais sire n  auint en uostre cort
Il couient cest respit mout cort por essaier s  el a uoir dit
Sanz delai et sanz contredit ou bien li poist ou mal li sache uns cheualiers li tret et sache la robe amont et la chemise que chascuns uit qu  il l  auoit mise et çainte estroit a sa char nue
Si fu la chose coneüe qu  il n  i couint champ ne bataille
Gardez le bien qu  il ne s  en aille fet l  empereres sor uoz iex A .X. barons sages et uiex le conmande sor quanqu  il ont dou garder si chier com il ont et lor uies et lor auoirs G  en sui toz dolanz fet li rois por ce quë il m  a bien serui
Ha se
Deu plest font si ami si li parra a son besoig N  est mie mestiers que i  aloig cest afere de moz oiseus
Mout en sont les genz angoisseus li baron de cele ceinture
Font li un
De tele feture en porroit l en assez trouer
Nuls ne sauroit par ce prouer quë il deüst estre destruis
Non fust il ne fust li anuis de la honte et dou pucelage que des ioiaus et dou domage peüst il bien uenir a chief
Tuit li baron de chief en chief en uont proier l  empereor
Ia n  en uoudrez sauue l  onor la pucele que ge n  en face N  est pas reson q  en le defface font il por itel ochoison
Fet li rois
Tot ce n  a foison
Ie n  en prendroie d  or mil mars qu  il n  en fust traïnez ou ars
Est or ma terre abandonee
Ne li auoie pas donee por tels ioiaus seneschaucie
La damoisele l  en mercie qu  ele oit bien qu  il li fera droit
Au seneschal reuont tot droit si li dient qu  il se conseilt
Mal de la cort ou l en ne let fet il un home pariurer
Ie li feroie ia iurer s  il uoloit a .C. cheualiers que ciz maus et ciz enconbriers m  est uenuz par enchantement
Car ge ne sai certainement s  ele fu soe la ceinture mes por
Deu et por norreture por ma deserte et por m  amor me face encore tant d  onor que de ce que ie mis en ni que onques mes ior ne la ui ne ne quis honte ne outrage ne ne forçai son pucelage qu  il m  en let purgier par iuïse en guerredon de mon seruise et se g  en ce sanz plus atendre enchiece si me face pendre
Ice li mant par uos et pri
Mout le regretent a haut cri si conpegnon et sa mesnie
Ha lasse gent desconseillie font il entr  ax que ferons nos
Mout somes mort quant nuls de nos nel puet deffendre par son cors
Ses uairs ses griz ses granz tresors nos ert toz iors abandonez les destriers qu  il nos a donez li ont cousté plus de .M. mars
Or sera traïnez ou ars cil qui ne l  a pas deserui
Onc mes en un ostel ne ui por un home tant gent dolente nez la pucele s  en demente qu  el i cuide auoir grant pechié por ce qu  el l  auoit porchacié
Li baron sont uenu arriere tot en plorant font la proiere le seneschal a genoillons
Font il
Por
Deu et por ses nons face por auls ce qu  il diront par mi tot ce qu  il garderont sa segnorie et sa droiture mes onques de tele auenture nus d  iax n  auoit oï parler
Li oeil en pristrent a larmer a l  empereor de pitié por ce qu  il l  auoit sanz faintié mout bien serui et longuement
Segnor n  en doutez de noient fet l  empereres mes sachiez miex uousisse estre alez nuz piez outremer qu  il fust auenu
Ce por qu  il estoient uenu li distrent a cors moz briement qu  ele par son enchantement li tresgeta cele ceinture et tant en est de tel feture q  en en troeue par tot assez
Si ne seroit pas uotre sez que por ce le deffeïssiez
Si uos prions que souffrissiez dou premier ni qu  il fist orains qu  il onques ne deuant ne ains fors cest ior ne l  auoit ueüe ne n  atoucha a sa char nue dont ele fust pas empirie
Si seroit la chose esclairie s  il s  en espurioit par iuïse
En guerredon de son seruise ice uos prie et nos por lui
Ge nel feroie por nului se n  estoit por la damoisele
Tuit l  en uont lors au pié quë ele et por
Deu et por auls en face tant qu  el ait lor cuer et lor grace tuit l  en tendent les mains amont
Ha dame mal fet qui confont ce dont il puet estre au deseure
Tant li prient et corent seure qu  el lor otroie bonement et prie
Deu si fetement com el n  i a deserui perte qu  il i face miracle aperte
Par laienz dient tuit
Amen L  empereres mout durement s  en esioï de cest otroi et tuit li conpegnon le roi
Puis n  i ot onques point d  arrest li iuïses fu lués tot prest au moustier mon segnor
Saint
Pierre qui ert couerz de fuelle d  ierre
Tuit i uienent prince et demaine et li seneschaus q  en amaine et la pucele uint ouoeqes par le conseil des arceuesqes por ueoir la bone droiture A grant honte por sa ceinture fu li seneschaus esgardez
Lués droit qu  il fu laienz entrez en l  eue qui estoit segniee lués droit plus tost q  une coigniee s  en uet au fons trestoz li cors si que la bele Lïenors uit qu  il fu sauz et tuit li autre qui furent d  une part et d  autre entor la cuue atropelé
Li clerc en ont mout
Deu loé en lor chanz et en sains soner A grant ioie fu remenez deuant l  empereor arriere qui s  en est d  estrange meniere esioïz et trestuit li autre
La pucele triez un triez autre si est ou palés reuenue
Mout est bien la chose auenue si com el l  auoit proposee
El ne s  est nes point reposee ainz uet deuant l  empereor qui est liez de la grant honor que
Dex a au seneschal fete A ce que chascuns se rehete sachiez ne pensoit ele point mes a la dolor qui la point au cuer por l  amor son biau frere
Damoisele fet l  emperere or est li seneschaus deliures
Cil dont li clerc chantent es liures fet la gentils la debonaire set bien tels cortoisies fere et aidier ciaus qui a bien tendent
Or proiez uoz genz qu  il m  entendent
Por
Deu sire oiez la parclose ie sui la pucele a la rose la suer a mon segnor
Guillame qui l  onor de uostre roiaume m  auoit quise par sa proëce A ce dire ot mout grant destrece que toz li uis li cort de larmes
Et cil qui soit de males armes despeciez si que ge le uoie si fist au plessié une uoie par qu  il deçut ma bone mere qui li dit tot coment il ere de la rose desor ma cuisse
Biau sire
Dex ausi en puisse ge cest ior uenir au deseure q  encor nel sauoit a cele heure que mon frere et ma mere et gie N  est meruelle se ge maruie qui uos racont ici ma honte
Biaus sire
Dex font dont cil conte tex i ot cui mout en pesa meruelle fist qui ce pensa de fere teuls desloiautez
Si uint li desloiaus prouez qui onques n  ama mon lignage si uos a dit par son outrage que ie n  estoie pas pucele
Cil qui fist mere de s  ancele si m  en a auques deliuree G  en serai uoir tote honoree se
Deu plest ainz que ge m  en aille se uostre cort ne me fet faille
Car quant il nia ma ceinture s  en li eüst lors fet droiture quant il en fu trouez sesiz il fust lués penduz et honiz com cil qui toz estoit iugiez
Mes as barons en prist pitiez qui firent tant par lor proiere que toz li ples reuint arriere a ce qu  il ot nié et dit qu  il onques mes ior ne me uit ne ne me fist descouenue par qoi honte me soit creüe
Si m  aït
Dex ce ne fist mon Cë ont bien ueü li baron que li iuïses l  en sauua et moi et lui et qu  il ne m  a despucelee ne honie
Se l  onor et la segnorie de cest regne m  est destinee ceste lasse ceste esploree quant ele fet n  a la deserte por quel reson i aura perte
De ce demant a la cort droit
Lors dit l  empereres lués droit
Estes uos ce mes cuers m  amie
Lors dit cele N  en doutez mie ce sui ge bele Lïenors
Il saut sus uoiant ses genz lors si l  acole en sa bele brace les biaus oils le uis et la face li a plus de .C. foiz besiee
Fet il
Or soiez enuoisiee que grant honor uos a
Dex fete
De la ioie qui l  en rehete li est ciz chans dou cuer uolez
Que demandez uos quant uos m  auez que demandez uos dont ne m  auez uos
Ge ne demant rien se uos m  amez bien
Et li autre en ont tuit chanté
Tendez tuit uoz mains a la flor d  esté a la flor de liz por
Deu tendez i
Ce fu
Te
Deum laudamus
Fet l  emperere
Or n  i a plus or est la chose reuelee por qoi ceste granz assamblee iert hui fetë o uos çaienz
Maint ior uos ai ueü dolenz de ce que ge n  auoie feme uos doutieez de mon roiaume qu  il n  eschaïst a autre roi qui ne seüst pas si son roi de uos honorer et seruir com gé
Bien peüst auenir non feïst il par auenture
Ce qu  en aprent de norreture est auques legier a tenir
Onques certes de uos seruir n  oi tel talent come i  ai or si me gart
Dex m  ame et mon cors quant gregnor mestiers m  en sera
Or ot dur cuer qui ne plora quant il ot dit ceste parole
Renomee qui par tot uole si m  amentut ceste pucele
Par uerité uos di c  est cele cui i  ai destiné ceste honor se uos por moi et por m  amor uolez soufrir qu  ele soit dame et roïne de mon roiaume
uos estes mi segnor mi mestre si ne uoel pas ne ne doit estre encor i soit ma uolentez que se uos ne l  acreantez qu  il auiegne n  a tort n  a droit A cest mot les a toz lués droit conquis a fere son uoloir chascuns qui son gré ueut auoir se haste dou dire
Gel uoeil
Sanz plus parler et sanz conseil s  i acorda li conmuns toz
Lor bons sires li pieus li douz lor en rent .C. mile merciz E non
Deu or sera gariz fet il li gentils cheualiers
Lors ueïssiez corre as destriers ciaus qui le uont dire son frere
Ou uergier son hoste ou il ere le trouerent tot desconfit
Mout par li fist poi de delit li rossignols qui li chantoit
La bone nouele qu  il oit li toli lués tot son anui
Font ses genz
Il n  i a meshui e non
Deu fors de feste faire
Il oste lués sa robe uaire sor qu  il auoit ploré mil larmes a biaus escuciaus de ses armes en uesti une de samis s  en auoit par deuers le pis les ensegnes et sor les bras
Ele fu fete a grant solas onqes n  auoit uestue esté
Mout fu legiere por esté que la pene en estoit d  oiseaus
Ha
Dex com il refu tost biaus a si petit d  acesmement
Il monte et cheualiers bien cent por s  onor sor les biaus destriers qui uont deuant lui et detriers N  orent pas cheuauchié grant piece quant uns niés l  enuesque dou
Liege qui mout se set biau deporter conmença cesti a chanter
Or uienent
Pasques les beles en auril
Florissent bois cil pré sont rauerdi cez douces eues retraient a lor fil cil oisel chantent au soir et au matin
Qui amors a nes doit metre en oubli
Souent i doit et aler et uenir
Ia s  entr  amoient
Aigline et li quens
Guis
Guis aime
Aigline
Aigline aime
Guion
Souz un chastel q  en apele
Biaucler en mout poi d  eure i ot granz bauz leuez
Cez damoiseles i uont por caroler cil escuier i uont por bohorder cil cheualier i uont por esgarder uont i cez dames por lor cors deporter
La bele
Aigline s  i est fete mener si ot uestu un bliaut de cendel qui granz .
II. aunes traïnoit par les prez
Guis aime
Aigline
Aigline aime
Guion
Ceste n  est pas tote chantee uns cheualiers de la contree dou parage de
Danmartin conmença cest son poiteuin
Quant uoi l  aloete moder de goi ses ales contre el rai que s  oblie et lesse cader par la douçor q  el cor li uai ensi grant enuie m  est pris de ce que uoi
Mirauile est que n  is del sens ne coir dont desier non fon
Ha las
Tant cuidoie sauoir d  amor et point n  en sai
Pas onc d  amar non pou tenir celi dont ia prou nen aurai
Tol mei lou cor et tol meismes et soi meesme et tol le mon et por tant el ne m  oste rent fors desier et cor uolon
Quant cez .
II. furent bien fenies des bons uers
Gautier de
Sagnies resouint un bon bacheler si les comença a chanter
Lors que florist la bruiere que uoi prez rauerdoier que chantent en lor maniere cil oisillon el ramier lors sospir en mon corage quant cele me fet irier uers qui ma longue proiere ne m  i pot auoir mestier
Celi aim d  amor certaine dont i  ai le cuer d  ire plain
Las ce m  i fet estre en paine dont i  ai le cuer d  ire plain
Trop uilainement foloie qui ce qu  il aime ne crient
Et qui d  amors se cointoie sachiez qu  il n  aime nïent
Amors doit estre si coie la ou ele ua et uient que nuls n  en ait duel ne ioie se cil non qui la maintient
Celi aim A la cort s  en uont a grant ioie
Font les genz qui sont en la uoie
Diex c  est li freres la roïne qui ceste uoie ci chemine
Quant il uint la sus ou palés font il N  i entrera huimés plus bel ne mellor de cestui
Com buer m  aiorna ciz iors d  ui fet il quant ge uoi ma seror cui mis sires fet tant d  onor qui l  a assise lez sa coste
De son biau col son mantel oste sil uet saluer a genouls
Mes biaus freres mes cuers mes douz fet ele bien soiez uenuz
Il puet mout bien a tels saluz aucune lerme auoir ploree
Mout l  a com sa dame honoree et si uoel que uos sachiez bien c  onqes a li de nule rien fors de parole n  atoucha
Si uos di que mout conticha a ceuz qui garde s  en sont pris ses granz senz li a ia apris que la hautece de l  onor li deffendoit de sa seror et la hantise et le solaz
El a bouté par mi les laz de son mantel son braz senestre
Mout ert mes damoisiaus et mestre et de la cort et des barons
Fet l  emperere
Il est saisons que ge paroil de mon afere
Loez uos que i  atende a fere mes noces a l 
Ascension
Ia se
Deu plest font li baron n  i aura mes respit n  aloigne
Sire fet li dus de
Saissoigne mes en l  eure que
Dex fu nez fetes ce que fere deuez
Se chascuns s  en uet en sa terre grant anui sera dou requerre et nos somes ci or assamble
Fet l  arceuesques
Ce me samble qu  il uos done mout bon conseil
Fet l  empereres
Et gel uoeil quant chascuns de uos s  i acorde
Ahi plus tire cus que corde ia ne ueut il tant nule rien
De par
Deu fet il or ua bien puis qu  il est a uos uolentez
Or alez si uos atornez sire fet il a l  arceuesque
Lors s  en ua et bien .X. enuesque reuestir a l  arceueschié
Puis que
Dex fut nez sanz pechié ne fu uile si estormie quant la nouele fu oïe de la pucele qui uenoit orainz a cort que
Dex auoit promis cele bon  auenture L  en manda lués grant aleüre dames par tote la cité dont il i ot a grant plenté hautes femes a cheualiers qui mout i uindrent uolentiers por li acesmer et uestir
Puis q 
Alixandres fist a
Tyr le saut dont il ot tant de pris n  ot au cuer ç  ai ge bien apris tant de ioie com il ot la D  un drap quë une fee ouura fu uestue l  empereriz il n  iert ne tiessuz ne tresliz ainçois l  ot tot fet o agulle iadis une roïne en
Puille en ses chambres por son deduit
El i mist bien .
uII. anz ou .
uIII. ainz que l  oeure fust afinee
Einsi com
Helaine fu nee i estoit l  istoire portrete ele meïsme i fu retrete et
Paris et ses frere
Hectors et
Prians li rois et
Mennors li bons rois qui toz les biens fist et si com
Paris la rauist i sont d  or fetes les ymages et si come li granz barnages des
Grieus la uint requerre aprés
Si i fu ausi
Achillés q  ocist
Hector dont granz diels fu et si com cil mirent le fu en la cité et el donion q  en auoit repost a larron el cheual de fust et tapis
En ce qu  il iut sor les tapis desroubee fu la nauie des
Grieus or n  est en uie hom qui si biau drap seüst faire
La pene n  iert grise ne uaire ainz ert soëf fieranz et fine de noirs sebelins et d  ermine tot ondoiant de l  un en l  autre
Mout se pot bien consirer d  autre robe uestir qui celë ot
Nus ne la uoit qui ne la lot que trop en ert l  ouuraigne chiere
Mes chascuns prise plus sa chiere et sa biauté que son harnués A mout grant ioie l  en ont lués menee au moustier li baron
Tant baudequin tant ciglaton tant bon dïaspre tant samit onques nuls emsamble ne uit tant robes de plusors façons l  une a oiseax l  autre a poissons l  autre partie par quartiers
Les sebelins bons et entiers ont es mantiax iusques a cors
De l  iglise touz li tresors uint encontre a procession
Saintuaire de grant renon i ot ge ne sai dont il uint si ot ceptre et quanque couint i ot sanz longues demorer a empereor coroner
Mout ot chascuns riche corone et l  arceuesqes les corone lués droit emprés l  espousement
Lors lor fist on segnorelment quanqu  en dut en fet et en dit en l  onor dou
Saint
Esperit et chanta de la
Trinité
Li seriant orent si hasté chascuns endroit le sien mestier que lués droit qu  en uint dou moustier q  en mist les napes sor les dois
Ie ne sai pas por qoi i  acrois la matiere de moz oisiaus
Mes aprés l  eue fist on ciaus asseoir lez l  empereriz que hautecë i ot esliz ce furent duz et arceuesques et autre baron et enuesques
Assis par cez tables dormanz mout en i a d  esmeruellanz ou la tres grant biautez fu prise l  empereriz
Bien ont a prise font il tendu si biau samblant qui uont as genz le cuer emblant mes ce n  est pas en roberie
Bien doit haïr sa loberie li seneschaus font il entr  aus
Or deüst seruir ouoec ciaus qui sont fieué d  anceserie qui seruent por lor segnorie quant lor sires porte corone
De tex mes com lor fiez lor done serui chascuns au dois le ior por honorer l  empereor mout acesmé et embeli A ce a li seneschaus failli font li autre par sa deserte
Il n  en puet mes aler sanz perte car il le tient pires q  escoufles
Il fu en aniaus et en moufles de fer orainz mis en la tor S  il puet eschaper a cest tor dont saura il mout de
Renart
Uns chanterres de uers
Touart qui estoit au segnor de
Hui pensoit mout poi de son anui ausi fesoient ne sai quant qui s  en uont par laienz chantant C  est la gieus la gieus q  en dit en ces prez
uos ne uendrez mie dames caroler
La bele
Aeliz i uet por ioer souz la uert oliue
uos ne uendrez mie caroler es prez que uos n  amez mie G  i doi bien aler et bien caroler car i  ai bele amie
Fet uns quens
Or ne uoi ge mie que nus doie si cesti dire com fet l  empereres mis sire
uoire et cesti refet il lués qui uaut un mauués entremés C  est la gieus en mi les prez i  ai amors a ma uolenté dames i ont baus leuez gari m  ont mi oel I  ai amors a ma uolenté teles com ge uoel
Ceste li rest bone sanz doute or la puet chanter qu  il a toute honor et ioie a cest mengier
Ne sont pas a conter legier li mes tant en i ot diuers de cenglers et d  ours et de cers grues iantes paons rostis
Li seriant n  ont pas cez hounis qui orent porree au mouton qui por le mai ert en seson et gras buef et oisons peüz
uins blans et uermeils ont eüz itex come chascuns amot
Mout se saola bien et pot en esgarder son grant barnage l  empereres et le uisage de sa nouuele couronnee
Buer l  ont ses genz si esgardee qu  il les en aime miex et prise
Ses biaus freres si a bien prise sor lui grant part de cele ioie
Ia mes ne quit que nus hom uoie plus gent cheualier qu  il ert lors que qu  il serui em pur le cors au dois deuant l  empereor
Dex s  or ueïst a cele honor la bone mere ses enfans toz les iors qu  ele fust uiuanz en fust assez plus en santé
Ha
Dex com l  en a cieus hasté qui li uont la nouele dire
Li fil as barons de l  empire lués droit q  en ot napes ostees ont les touailles aportees et les bacins plains d  eue clere
Erroment que li emperere qui si ot esté bien seruiz ot laué et l  empereriz et l  arceuesqes tot auant lors comença de maintenant la grant feste tote la nuit
En bohorder et en deduit mistrent le remegnant dou ior
Tant garnement tant riche ator i ot doné ainz l  endemain nus ne s  en uet a uuide main qui i fust uenuz por auoir
Li baron qui uoustrent auoir le bon gré de l  empereor i donerent tant por s  amor chapes sorcos cotes mantiaus qui eüst tant de blans buriaus s  en peüst on uestir .
III. ans les renduz d 
Igni et d 
Oscans
Mout en i ot doné plenté
Ie ne uos ai mie conté quel siecle li rois ot la nuit
Se nus hom puet auoir deduit a tenir s  amie embraciee en biau lit la nuit anuitiee donc pot on bien sauoir qu  il l  eut
Quant
Tristrans ama plus
Yseut et il s  en pot miex aaisier et d  acoler et de baisier et dou sorplus qu  il i couint et
Lanuax et autretex .
XX. amant com cil orent esté ce sachiez uos de uerité ne peüst on aparellier lor siecle a cestui de legier
Si i parut bien au leuer c  onqes nus ne li uout rouuer riche don qu  il ne li donast
Ainz que li haus bers s  en alast ne que la granz cors departist sachiez que il lor departit ses biaus ioiax a grant plenté ensi com il orent esté en s  onor et en son seruice
Tuit ensamble li ont requise la merci por le seneschal
Por tant d  or com il a d  archal a
Hui ou l en fet les chaudieres si m  en poise por uoz proieres ne remaindroit que n  en fust fete la iusticë
Or s  en dehaite li dus de
Sauoie et li autre
Desus le pauement de bautre se sont tuit couchié a ses piez C  est por noient
Or uos dreciez qu  il a tot au siecle parti li desloiaus qui me menti qui uout honir la gentil fame
Tote la plus preus dou roiaume dut auoir traï par enuie
Certes mout doit haïr sa uie qu  il i morra o tot sa honte
Et de ce q  a ma dame monte biaus sire peseroit uos il se nos li proions
Nenil bien en face ce qu  ele ueut
Il se repenti qu  il les eut au premier mot si escondiz qu  il en auoit esté seruiz mout bien et a lor grant despenz
De grant sens lor uint cil porpenz qu  il l  en sont lués alé proier
Li uns li a sanz delaier por aus touz dite la parole que s  il i muert ou l  en l  affole el i aura mout poi conquis et s  aura a toz iors aquis lor cuers s  ele fet lor proiere
Mout estoit en bele meniere uestue acesmee et trecie que ne l  auoit pas si blecie la nuit
Deu merci l  emperere que de ce dont la proiere ere qu  ele n  en seüst bien respondre sanz uilonie et sanz esgondre un sol mot de ce qu  il li distrent
En mi la requeste li distrent que bien seüst ele une rien que l  empereres uoloit bien qu  ele feïst tot son uoloir
Hui més en porrai gë auoir fet ele male uolenté se uos m  auez dit uerité que mis sires l  ait mis sor moi
Ie ne uoeil pas ne ne le doi encor atrere en
Alemaigne que
Dex et la gent ne s  en plaigne qu  il n  apartendroit pas a nos
Or m  en conselliez entre uos quele iustice on en puet fere sanz mort reçoiure et sanz deffere
Por ce q  autres ne s  i amorde ie ne uoeil pas qu  il s  en estorde sanz fere longue peneance
Fetes li
Alemaigne et
France uuidier si s  en uoist outremer
Ge nel doi mie mout amer qu  il nel uout onques deseruir
Or s  en uoist au
Temple seruir se mes sires le ueut einsi Oïl dame gel uos affi
Gel lo bien por
Deu et por uos
Dame et de
Deu et de nos en aiez uos grez et merciz
Certes or nos auez gariz et geté de mout grant soussi L  empereor le uont einsi reporter com ele auoit dit
Fet il
De par
Saint
Esperit ie n  i metrai ia contredit
Mout a ore baé petit a l  outrage le seneschal ne li rent mie mal por mal qui l  en lait a tel point uenir
Sire tout ert a auenir
Por
Deu font il lessiez ester L en nel doit ia mes recorder q  assez en a honte et anui A foi bon ior lui doint
Dex hui par cui nos en somes a tant
Or alez fet li rois batant s  el fetes geter des aniaus
Or se gart bien li damoisiaus qu  il uiegne croisiez a ma cort c  iert en l  eure que li chiens cort qu  il i sera ia mes amez
Toz croisiez i fu amenez plorant deuant l  empereriz rendre les grez et les merciz de la bonté qu  el li ot fete
Si uos di que tex s  en deshete qui pensa poi a son mouoir
Puis uoudrent le congié auoir li baron de l  empereriz a cours moz et par mout biauz diz lor dona debonairement et l  empereres ensement
Puis departi la cours einsi et ralerent en lor païs ou chascuns ot assez a fere
Mout est li siecles de mal aire que tote ioie fine en doel
Ia ne queïssent mes lor uoel departir mes il le couint L  empereres et barons .
XX. remesent o l  empereriz
Mout amez et mout segnoriz est li bons
Guillames ses freres L  empereres fist de sa mere mout grant ioie quant ele uint l  empereres bien la maintint dedenz la cité de
Maience L  arceuesques par reuerence en fist metre en escrit l  estoire
Bien le deuroient en memoire auoir et li roi et li conte cel prodome dont on lor conte por auoir de bien fere enuie ausi com cil fist en sa uie por cui l en chante et chantera tant com li siecles durera qui ne finera mie encore
Et cil se ueut reposer ore qui le ior perdi son sornon qu  il entra en religion
Explicit li
Romans de la
Rose 