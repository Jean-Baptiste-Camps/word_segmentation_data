form Ci comence li seconz liures qi deuise coment cil qi ueaut plaidoier doit metre auant sa demande par deuant lo iuge par escrit . 
Ci comence le secont liure qui doit parler des iugemenz  car il a traité en prumier liure des iuges  mes pource que li iugement sont ordené si que celui qui demande aucune chose doit mestre auant sa demande  qui est apelee accion  pour ce trete l  emperere auant coment le demandeor doit metre auant sa accion  et pource que en un sen uienent prueues que l  en fet aucunes foiz par chartres et aucunes foiz par liures où ces changeeurs escriuent leur aferes et sont apelé raisons  pour ce si parole desouz ce titre comment ces chartres et ces raisons doiuent estre mis auant en iugement . 
De ce si auint tel quas  uns huem demandoit à une fame une some d  auoir que il disoit qu  il li auoit baillié à garder . 
La fame le nioit . 
Et pource que cest home n  auoit autres prueues  si uouloit que la fame mostrast son liure où ele escriuoit ses detes et ses recetes . 
Et pource que li iuge ne li uouloit ce fere  il uint à l  empereor  si le requist qu  il comandast ce et l  emperere respont   Tu doiz esgarder que la pecune que tu demandes  que tu prueues que li baillas  car tu ne puez demander par droit que cele fame mostre ses raisons  mes le iuge le puet comander se il i uoit raison  ce est se ces raisons te partainent  qui sont escrites par ton comandement . 
 Li empereres Seuer dit   Le iuge qui doit iugier le plet comandera que les actes qui sont fez par deuant autres iuges  que saient mostrez par deuant lui por trouer la uerité  soit la cause pecunieire soit creminele . 
 Cist meismes empereres dit   La accion qui est moutree par deuant le iuge demostre la maniere deu plet qui est à coumencier  et celui qui la met auant a congié d  amender sa accion ou de changier la  einsinc com l  edit general qui est fez de ce amoneste e le iuge coumande . 
 L  emperere Alixandre dit   Ceus qui ueulent demander doiuent auoir lor prueues  car il n  est mie droit ne raison que leur auersaire soit tenu à mostrer ses chartres  que celui qui demande en puisse prouer s  entencion  car se cil qui demande ne prueue  cil qui desfent doit estre assous . 
 Cist meismes empereres dit   Il n  est mie nouele chose que celui a cui l  en demande argent  se il ueut prouer paiement ou autre chose par qu  il se puisse desfendre  se il demande  que li creancier mostre ses escriz par que il prueue ce que il dit . 
 Cist meismes empereres dit à un home qui li demanda  se il auoit plet o le procureor des choses de l  Empire  se les escriz qui cel procuraor auoit li seroient mostré à prouer coment il l  auoit paié   Les instrumenz qui sont coumunel à nostre procureor et à toi te seront mostré  fet li empereres  à fere les trancrire selonc qu  il est chose costumee . 
Et se aucune foiz en as mestier à prouer ta peticion par deuant autre iuge  il comandera que te soient mostré – ce est le procurator de noz choses priuees – ce que le iuge coumandera  que les principaus instrumenz te soient mostrez ne mie les trancriz  car par les trancriz ne proueroies riens . 
 Et ce meismes dit l  autantique qui est ci segniee  qui dit   Se aucun fet mancion en une chartre qu  il mostre en iugement d  autre chartre  il ne poura riens prouer par cele chartre qu  il mostre se il ne mostre l  autre chartre dom cele parole qu  il mostre  ou par autre maniere prueue ce q  il demande . 
 Cist meimes empereres dit   Ce que l  emperere Antonin  mon pere  dit en la prumiere loi de cest titre et en la quarte loi et ce que ie dis en la carte loi de cest titre s  acorde o raison de droit et de equité  car ne sont mie mout diuers ou desacordables li uns à l  autre  car il est grant diferance se celui qui demande ueut que celui qui desfent li mostre ses instrumenz à prouer sa demande – et ce desfent li empereres Antonin en la prumiere loi et en la quarte et ce que nos disons en la quinte loi  que celui qui desfent puet desirrier que celui qui demande mostre ses escriz par que il puisse prouer paiement ou autre chose par q  il se desfent . 
Et ce meismes pouons entendre que ceste loi fet diferance entre instrumenz qui aucun a propres – que ceus n  est tenuz de mostrer à son auersaire se n  est celui qui demande à celui qui desfent – et autres resons qui sont comunes  que celes puet demander li uns à l  autre come suen instrument . 
 Ci monstre coment en doit fere semondre . 
Ci uient un titre qui dit que celui qui ueut demander aucune chose par iuise doit son auersaire semondre  ce est uochier en droit  ce est fere uenir par deuant le iuge pour pledier à lui . 
Et sont aucunes persones qui ne pueent uochier autres en droit . 
Et de ce dit li empereres Alixandres   Il auient à bones meurs que celui qui estoit serf et est franchiz porte reuerance à la fame son segnor . 
Ausi ne la poura semondre à plet se il n  en a congié auant deu pretor . 
 Li empereres Gordien dit   Cil qui est franchiz de seruitude où il estoit ne puet semondre à plet son patron qui le franchi ou sa patrone  se ele fu fame  ne leurs peres ne leurs meres à ceus qui les ont franchi ne leurs enfanz ne les oirs  ia soit ce que il soient estranges  ne il qui sont franchiz ne leur enfanz les pourront clamer à plet . 
Ne en ceste chose ne pardone l  en à simplicité  quar le droit de nature ueut que l  en porte honour à ces persones . 
 Or parole l  enperere à un qui fu franchi et puis fist semondre le fuiz son segnor à plet . 
Si prioit que l  empereor li fist quiter la poine que il deuoit pour ce  et dit l  emperere que pour noiant demande pardon de la peine par lestres l  empereor . 
Li emperere Deoclecien respont à une fame qui li demandoit s  ele pouoit semondre son pere . 
Et dit l  emperere   Se tu es fors deu pouoir ton pere  tu le puez semondre par le congié deu iuge  mes ceus qui sont en pouoir de leur pere ne pueent en nule maniere pledier contr  eus  et ce meismes doit estre gardé uers la mere . 
 Ci parole des couenances qe genz font entr  eaus . 
Ci uient le titre qui parole des couenances et uient par raison aprés cel desus  car il auient souent que cex qui uienent à plet font leur couenances par qui il se lessent de pledier . 
Mes pour cele achoison parole cel titre generaument de toutes les couenances . 
De ce met la prumiere loi de cest titre un tel quas  Un preudome auoit . 
ii . 
filz . 
Li uns auoit non Fronton et li autres Filins . 
Le preudome fist son testament et fist ses . 
ii . 
fuiz oirs  et pria à son fuiz Felin que  se il moureust sanz oir  qu  il lessast la partie de son heritaie à son frere . 
Ces . 
ii . 
freres orent entr  eus tel couuant que celui qui deuoit randre sa partie de l  eritaie à l  autre donast tantost la tierce partie et fust quite deu sorplus . 
Aprés lonc tens  Felins ot un fuiz et mourut ne mie sanz oir . 
Cist fuiz uint à l  empereor demander droit  car il uoloit recourer ce que son pere auoit doné à son frere  qui ne li deuoit riens doner pource que son pere n  estoit mie morz sanz oir . 
Et l  emperere respont que la couuenance qui fu entre les . 
ii . 
freres ne est mie pour ce torceniere que Felin ot enfant  car la chose n  estoit mie certeine se il en auroit ou non  et pource que la chose estoit non certeine et cele non certenité li fu aquitee par la couenance  cele couenance fu droituriere . 
Li empereres Seuer dit   Ie auoie l  eritache mon pere  si le uendi . 
Les craanciers mon pere deuoient à moi demander les detes mon pere  car i  estoie oir  ia soit ce que ie eusse uendu l  eritache  mes il semondrent les acheteors et ceus reçurent leurs demandes  qui bien s  en pueent escuser . 
Aprés si ueulent demander à moi  s  en oi conseil à l  empereor  et il respont que ie me puis desfendre par excession de couenance  car il senble qu  il aient fet couant à moi que il ne me demanderont riens . 
 Cist meismes empereres dit   Le serf au creancier ne puet fere la condiccion son segnor poior par sa couenance se il ueut quiter partie de la dete ou doner gregneur respit  mes bien la puet fere meilleur . 
 Ie demandoie une terre et auoie meu le plet  aprés si renonçai au plet  uoloie retorner à mon plet . 
L  emperere dit que ie ne puis ce fere . 
Ie deuoie deniers à un home  si l  en paié une partie  de l  autre partie me quita pour ce que ie li aidai à ses plez ou li fis autres besongnes . 
Ie doutoie que ne fusse bien aquité  si demandai conseill à l  empereor et il respont que de la une partie de la dete sui quite par droit d  erite  ce est que iamés ne me puet riens demander  et de l  autre partie sui quite par droit deu pretor  ce est que il me puet demander  mes ie me puis desfendre par excession deu couant qu  il me fist  car se ie l  eusse paié par meserrance  ie pouroie demander . 
Cist meismes empereres dit   Les couenances qui sont fetes contre loi ou contre les constitucions ou contre bones coutumes ne doiuent auoir nule force . 
 Ie auoie un deteur qui me deuoit argent . 
Il me fist son oir . 
Se ie pris son heritaie  la demande que i  auoie contre lui est confondue  car ie ne puis demander à nului . 
Mes posom que un suen cousin me pleda seur cel eritaie et ie le ueinqui par sentence . 
Aprés si li randi l  eritache par tel couant qu  il paiast toutes les detes deu mort et ce que le mort me deuoit . 
Li empereres dit que ceste couenance doit estre gardee et  se il ne la ueut garder  ge le puis pledier contre une accion qui a non  ex stipulatu   se ie mis stipulacion en la couenance . 
Uns huem auoit berbiz  si les bailla à garder à moitié à un pastor qui auoit non Apolinaire . 
Cest Apolinaire ne uouloit obeir à tel couant . 
Li emperere dit qu  il en doit estre contreint par leu iuge . 
Ie auoie ma mere qui pledoit à un home pource qu  il retenoit ses sers . 
Ma mere ueinqui le plet et cel qui deuoit randre à ma mere ses sers si l  engigna qu  ele li promist que iamés riens ne li demanderoit . 
Li empereres dit que ceste couenance est fete par engin et à male foi et pour ce riens ne ualt . 
Et se ta mere demande ses sers et celui demande la poine qui li fu espoir promise se la couenance ne fust gardee  le iuge la deliuerra . 
Ie mariai une fame que ie auoie nourie en mon ostel . 
Si li donai . 
c . 
liures en douaire . 
Si fis couant que s  ele moureust  que le douaire me fust randu  et ele est morte . 
Ie demant le douaire  l  en me dit encontre que ie n  ai droit de demander  que la couenance fu nue et de cele couenance ne neist accion . 
L  emperere dit que ceste couenance ne fu mie nue  car i  é paié l  argent quant ie fis la couenance et pour ce bien puis demander  mes lors ne neist accion de la couenance quant ele est nue sanz nul uestement . 
Mes peres auoit une fame qui estoit ma marastre . 
Cele marrastre si dona en douaire à mon pere un chanp qui estoit engagié à usuriers . 
Mis peres fist couant à ma marrastre qu  ele paiast les usures de cele dete et qu  ele preist les fruiz de cel chanp . 
Aprés la mort mon pere ie uouloie qu  ele paiast encore les usures et l  emperere dit que ie n  ai nule accion de la couenance que mon pere fist  ia soit ce qu  il i eust stipulacion  mes se le chanp fu doné prisié en douaire issi com la charte senble dire  cel prisier fet que le champ soit acheté et pouras demander  que à randre couient par accion d  achat . 
Nos deuons sauoir que les darianes couenances doiuent estre gardees . 
Posom donques un tel quas  Uns huem me deuoit deniers . 
Ie fis couant à li que riens ne li demandasse . 
Aprés un ior il me fist couant que  se ie li demandasse ma dete  qu  il ne se desfendroit par raison de la couenance que ie li auoie fete  et ce fu fet par deuant le iuge . 
Certes dit l  emperere que  se ie retorne à ma prumiere demande et il se uelt desfendre par le couant que ie li fis  ne li uaudra riens . 
Il i a uns marchiez qui sont apelez de bone foi  autres de droit estroit . 
Es marchiez qui sont de bone foi  se aucune couenance i uient en meismes le marchié ou erraument auant ou aprés  cele couenance engendre accion  mes s  enprés le marchié grant piece ou auant  cele couenance ne ualt à doner accion  mes seulement excession . 
Cele loi met tel cas  Il est couant auec toi que tu m  escriroies un liure . 
Aprés feismes tel couant que se tu cist liures ne m  eusses escrit entre ci et Pasques  que tu me douraies . 
x . 
liures par non de peine . 
En ceste couenance fu fete stipulacion . 
Tu ne feis le liure si con tu m  eus en couant . 
Or ueu ge pledier contre toi  si demant à l  empereor que ie pourai consiure  et l  emperere dit que ie puis demander par la accion qui a non  ex stipulatu  ou que tu faces ce que m  eus en couant ou puis demander la peine que tu premeis par stipulacion . 
Ie demandoie que les biens de mon auersaire me fussent iugié . 
 Ce ne doiz tu demander sanz ordre de droit . 
 Uns preudons auoit un fuiz et une fille  maria sa fille et li dona son douaire et fist couant à sa fille et à son gendre que sa fille auroit la moitié de son eritache quant il mouroit outre son douaire . 
Le pere uoloit aprés fere suen testament à sa uolenté . 
Demandé fu à l  empereor se le pere pooit ce fere  et dit l  emperere que cele couenance ne tolt au pere pouoir de fere son testament à sa uolenté . 
Uns huem qui auoit . 
ii . 
filz fist son testament et fist ses filz oirs et pria les que celui qui mouroit auant  que randist sa partie de l  eritage . 
Il firent entr  ex couant qu  il fussent quite de cele condipcion . 
Dit l  emperere que la couenance est bone et que li uns ne puet demander la partie de l  autre . 
Demandé fu à l  empereor  se aucune couenance est fete entre aucuns à bone foi  se ele ualt riens s  el n  est escripte . 
Et l  emperere dit que se l  em puet prouer en autres manieres  le iuge la fera garder . 
Deus homes ou plusor deuoient auoir à aucuns creanciers dont chascun estoit tenuz par le tout . 
uint li uns d  eus et paia sa partie tant com li aferoit de la dete  et les creanciers le reçurent uolentiers . 
Dit l  emperere que se il pueent ce prouer  le gouerneeur de la prouince fera que il ne demandent à l  un pour l  autre dés qu  il aura paié sa partie . 
Deus cheualiers freres aloient à une bataille  et pource que il aloient en auenture de mort  si firent couant li un à l  autre que cel qui eschaperoit uis eust les biens à celui qui mouroit ilueques . 
Il fu demandé à l  empereor se tele couenance uaudroit et l  emperere respont que  ia soit ce que entre autres homes tel couenance ne uausist  car ne auroit force de donaccion que l  en fet par poor de mort  mes la uolenté des cheualiers que il ont en regart de leur mort quant ele est escripte aura force de testament  et ce pour le preuiliege de cheualerie . 
Et dit à celui qui est eschapez uis que il doit auoir les biens de son frere qui est mort . 
À l  empereor fu demandé  se uns hom fet couant à un autre que sa chose soit à l  autre  se cele couenance uaut . 
Et dit l  emperere que la segnorie des choses ne trespasse d  un en autre par nue couenance se la chose n  est baillie ou n  est tenue par . 
iii . 
anz par bone raison . 
Trois freres estoient . 
Les . 
ii . 
moururent  si lesserent trestout leur eritage ou la gregneur partie à un estrange . 
Li tierz frere si mut querele contre cest qi auoit l  eritage ses freres et demandoit une teneure q  il disoit qui estoit soe . 
Cil qui auoit l  eritaie ses freres fist couant à li qu  il partissent tout l  eritage par mi et cel se sessast de sa querele . 
Cel qui auoit l  eritaie ne uolt fere ce qu  il ot en couant . 
Li freres demande à l  empereor se il puet demander pour raison cele couenance  et l  emperere respont   Se tu es en saisine et ton auersaire te demande  tu te puez desfendre par excession de la couenance  mes se ton auersaire tient et tu demandes  tu n  as nule demande de tele couenance  qu  ele fu nue n  il ne peut eniendrer accion se tu ne te pourueis par stipulacion . 
Ne ton auersaire ne s  aidera de la couenance  se il n  est apareillié aconplir ce qu  il ot en couant . 
 Il fu demandé à l  empereor se le couant qui fet le tutor ou le curator d  aucun orphelin qui est menor de . 
xxu . 
anz doit nuire as orphelins  se il font couant à leurs detors d  aquiter leur partie de leurs detes . 
Et l  emperere respont que les tuteurs et les curateurs sont come segnors des choses as orphelins quant il demandent bien leurs droiz  einsinc deliurent les detors ne mie se il les quitent sanz paiement . 
Cist meismes empereres dit   Le fuiz ne puet deliurer les deteurs son pere pour fere leur couenance qu  il ne paient ne se il reçoit les detes . 
 . 
Uns hom fist son testament  lessa à sa famme aucune chose  et ot . 
iiii . 
oirs la fame qu  ele auoit euz  par amor à . 
ii . 
de ses oirs lor quita sa demande . 
La question est se les autres sont quites  car il senble que coiement aie tout aquité . 
Dit l  emperere qu  ele puet demander des autres . 
ii . 
Il auient que un craancier a plusors deteurs . 
Ces deteurs font couant entr  ax que li uns pait la dete pour touz . 
Or est la question se li creancier est tenuz à demander toute sa dete à celui tout seul . 
Et dit l  emperere que la couuenance que les deteurs font ne tout ne change la demande au creancier . 
Li emperere Dioclicien dit   Se aucun deteur a plusors oirs et il font couant entr  ax que li uns ou les . 
ii . 
pait totes les detes au mort  tele couuenance ne peut fere que ce tout seul soit obligié as creanciers  car la dete est partie entre les oirs par la loi de les . 
xii . 
tables que chascun doit paier sa partie de la dete par raison de la partie qu  il a de l  eritage . 
Et ce meimes couient garder en ceus qui ne sont oirs mes possesors des biens . 
Donques se li uns des oirs tient les chartres des detes  l  autre puet fere par le iuge que il les mosterra . 
Ou se celui qui dut paier toute la dete par couant ne fet ce qu  il ot couant  l  autre le puet pledier que il li ament ce que il li faut de couant . 
 Cist meimes empereres dit   Se aucun fet couenance à autre toute nue tele pour qu  il ne pouoit riens demander  aprés tantost mist une stipulacion ou un pou auant la couenance pour afermer la couenance  il puet demander que sentence soit donee por lui par raison de la stipulacion . 
 Ie fis couant à aucun que ie li douroie chascun an . 
x . 
liures . 
Il ne les pot demander par raison de cele couenance qui estoit nue . 
Ie les paiai . 
ii . 
anz ou pluseurs  aprés ne les uoill poier . 
Demandé fu à l  empereor se ie suis tenu de paier pource que i  é paié ce dont ie n  estoie tenu . 
Dit l  emperere que stipulacion n  i a . 
Ie ne sui tenuz pource que i  é paié ce que ie ne deuoie . 
Li emperere Iustinien dit   Se aucuns se oblige par chartre et il  au fere de la chartre  renonce qu  il n  usera nule stipulacion pource qu  il est cheualier ou pour autre dignité ou pour clergie  les ancians douterent se tele couenance deuoit estre gardee ou se il pouroit uenir encontre et engingnier ceus qui feroient à lui marchié et dire que il n  est tenu de respondre par deuant celui iuge porce qu  il est cheualier ou clerc . 
Nos establison que nus ne puisse uenir contre ces couuenances et engingnier ceus qui ont fet le marchié à eus . 
Car se nos auons en le edit du pretor que les couenances qui sont fetes loiaument sanz engin doiuent outreement estre gardees  pour qoi en cest quas ne uaudront  que une autre ruile de droit dit que chascun a congié de renoncier ce que pour lui fet  Doncques nos uoulons que touz noz iuges gardent ce en tel cas  et ce meismes gardent les meneurs iuges et les arbistres  et sachent que  se ce n  est gardé  que il feront le plet leur . 
 Cist meismes empereres dit   Les auocaz de Sesaire nos ont demandé d  une tele question  Se . 
ii . 
homes ou plusors ont esperance de l  eritache d  aucun lor parant qui leur doit escheoir  cil font couenance entr  aus coment il doiuent partir cel heritage  s  i leur eschiet ou se à aucun d  eus eschiet  que il gardent aucunes couenances . 
Or estoit la doute se tex couenances deuoient estre gardees  et la doute estoit de ce que en la uie à celui cui estoit l  eritache estoient ces couenances fetes  et porce que n  estoient mie einsi fetes come se fust certeine chose que cel eritache lor deuoit eschaoir  mes estoient fetes desouz . 
ii . 
condiccions  ce est se celui muert et se l  eritache leur eschiet . 
Et certes  dit l  emperere  toutes celes couenances nos senblent contraliouses et de triste fin et de perilleuse  car pour qieu reson ont fet nules couenances sor l  eritache de celui qui est uis sanz son seu  Donques nos establissons selonc les ruiles ancianes que toutes teles couenances qui sont contre bones meurs soient cassees et riens ne soit gardé ces couenances  se ce n  est fet par le gré à celui qui l  eritache est et qu  il durt en cele uolenté iusqu  à un darien ior de sa uie  car lors quant il le fet et s  i asent  toute cruel esperance est ostee et doiuent ces couenances estre gardees . 
Et ce meismes estoit es constitucions as autres empereors  ia soit ce que nos l  aions plus esclarié . 
Et nos comandons que nul ne puisse doner ne uendre ne estrangier nules tex choses auant qu  eles soient escheetes  car la sete de nostre tens ne suefre fere couenances seur les autrui choses sanz la uolenté à leur segneur . 
 Ci parole des peis qe li plaideeur font entr  eaus . 
Ci uient un titre qui parole des couenances qui sont fetes  donant ou prometant aucunes choses  qui sont apelees transaccions  car le titre desus auoit parlé des couenances generalment . 
De ce met ceste prumiere loi tel cas  Un uallet qui estoit meneur de . 
xxu . 
anz ne n  auoit pere auoit . 
iii . 
curateurs qui fesoient ses besongnes . 
Quant il uint à aie  il pleda as . 
ii . 
d  eus tant que il fist transaccions à eus que il li donerent aucune chose et il se parti deu plet . 
Or uoloit il pledier au tierz curateur . 
Cil se uouloit desfendre pource qu  il auoit aquitez ses compangnons . 
L  emperere dit que il le puet bien pledier  car couenance ne transaccion qui est fete ou aucuns des tuteurs ou des curateurs ne doit ualoir as autres en ce q  il firent ensemble ou departement ou en ce qu  il durent fere . 
Ie auoie une suer qui me fesoit question de mon eritage mes ele n  i auoit nul droit . 
Ie oi paor  si promis à ma suer . 
xx . 
liures qu  ele se tenist en pés . 
Ie ne uoloie paier cel argent pource qu  ele m  auoit à tort pledié  mes l  emperere dit que cele pecune que ie promis fu à droit promisse pour la poor deu plet  car se ie l  eusse paiee à la borsse l  empereor par tel qause  ie ne la pouroie demander  et se ne l  eusse poiee  à droit la me demanderoit . 
Ie estoie menor de . 
xxu . 
anz  si oi un curateur . 
Quant ie uing à aie  ie pledai à lui seur ce qu  il auoit aministrees mes choses dom il estoit mes deteurs . 
Si fis à lui transaccion  si le quitai de ce dom il estoit mon deteur par aquiliane stipulaccion  que ce que il me deuoit de la misnistracion de mes choses et m  estoit obligié par choses le fis prometre par stipulacion  et einsi fu tornee en obligacion de paroles  et aprés le quitai par parole . 
Cel curateur mourut et ie m  auerti qu  il i auoit choses que ie n  auoie demandees . 
Si demandai à l  empereor que ie deuoie fere et il respont   ua  si plede o Geminien  le fuiz ton curateur  et se il dit que tu ne li puez riens demander car tu clamas son pere quite  le iuge demandera de combien fu la quitance . 
Et se il trueue que tu ne le quitas de tant con il te deuoit  il li couendra paier tout ce que tu pouras prouer que son peres ot osté de la amisnitracion de tes besongnes  car tu ne le quitas de tant com il deuoit . 
 Ie auoie un curateur qui fesoit mes besongnes . 
Quant ie uing à aie  ge le mis em plet  si fis transaccion et le quitai par aquiliane stipulacion et par acceptilacion . 
Dit l  emperere que ie n  oi nule accion contre lui  fors se il m  engingna qu  il se fist quiter par engin  car lor pourai dedenz . 
ii . 
anz mouoir accion de l  engin  et ce est uoirs se la querele de l  engin ne fu meue et de cele meismes ne l  aquitai . 
I  estoie menor de . 
xiiii . 
anz  si oi un tuteur et mourut et ie uing à aie  si pledai à son oir . 
Il me dona aucune chose et ie le quitai . 
De ceste quitance fu fete nule escripture  or uoloie ge uenir encontre par ceste achoison . 
Certes dit l  emperere que  se ie reconois la chose issi conm ele fu  il n  i a mestier autre escripture qui seut estre fete pour prouer la chose . 
Ie auoie ma mere qui auoit autres enfanz auesques moi . 
Ma mere fu deseritee eu testament son pere  si mut querele contre oirs qui estoient escrit en testament son pere pource que son pere l  auoit deseritee contre pitié . 
Si fist pés à eus q  i li donassent partie de l  eritage et ele se partiroit deu plet . 
Aprés la mort ma mere nos uolions resuciter le plet et l  emperere dit que nos qui somes oirs de nostre mere ne poons uenir encontre ce qu  ele a fet . 
Mes se il ne donent ce qu  il orent en couant  nos poons demander nostre domage de ce que il ne font ce q  il doiuent  mes quele accion auons nos  L  emperere respont   Se il i ot stipulacion  uos auez accion de cele stipulacion  et se ce non  de la couenance auez accion qui est apelee  par escrites paroles  et demostre la chose qui est fete . 
 Ce dit li empereres Gordien   Se aucun comande à son procureor que il meine son plet et il ua si querre son auersaire pour aucune chose qu  il prant de li sen comandement au segneur qui le plet est  ne tolt noiant au segneur de sa demande . 
 Cist meismes empereres dit   Se aucun lesse à un poure home aucune chose de uitaille chascun an  il ne le puet qiter senz comandement au iuge  ce est à entendre de ce qui est à uenir  mes deu tens passé bien puet fere transaccion . 
 Tu pledoies au frere ta fame sur une teneure  la chose te fu iugiee . 
Tu feis aprés couant a lui que se il te donast . 
x . 
besanz dedenz un an  tu li randroies cele chose  et ce fu afermé par stipulacion  et se ce ne feist  que d  ilueques en auant n  en feist querele . 
Il ne paia dedens le terme . 
Dit l  emperere qu  il ne te doit mes fere seur ce nule force  et de ce te gardera le preuost de la prouince  car se oncore la chose fust seue et il la demandast  tu te peusses desfendre contre sa demande par raison de la couenance . 
Deus freres estoient  li uns mourut  si auoit enfanz . 
L  autre frere auoit pledié à li auant qu  il moureust seur l  eritage de leur pere qu  il disoit qu  il n  en deuoit point auoir  car il n  estoit filz à cel pere  mes il auoient fet pris . 
Or pledoit les enfanz son frere . 
Et l  emperere dit que ce ne doit il fere contre ses neueuz et contre la pés qu  il fist à son frere  car iamés n  auroient finez les plez se l  en se peust partir des transaccions qi seroient fetes loiaument . 
Deus freres estoient qui leur pere auoient prié en son testament que celui qui moreust auant sanz enfanz randist sa partie de l  eritache à l  autre . 
Il se clamerent quite l  un l  autre  qu  il peussent fere de leur eritaie leur uolenté . 
Li uns des freres mourut sanz enfanz  l  autre uolt auoir l  eritache . 
Si uint à l  empereor  qu  il li donast letres à uenir encontre ce qu  il auoit fet auec son frere . 
Et disoit qu  il auoit esté engingnié  et l  emperere li respont que cele couenance doit estre ferme  car par tele couenance sont les freres en concorde ne l  un ne desirre la mort de l  autre . 
Ne tu ne te doiz apeler engingnié  car tu n  es mie en aaie en quel lois aident par restitucion  ce est au meneur de . 
xxu . 
anz . 
Et se tu le fusses  par ceste reson que tu diz ne pouroies uenir encontre  car n  es mie engingnié . 
Les curateurs de ta cité demandoient dete par non de la cité  tu feis pés à eus  qui leur donas aucune chose  et il te clamerent quite . 
Or uenoient autres curators  si demandoient cele meismes dete . 
Tu alas à l  emperere querre conseill et il te respont   Li preuost esgardera se tieus curateurs te clamerent quite ce que tu deuoies certeinement par deniers qu  il enpristrent  car tele quitance ne doit nuire à la cité  ou n  estoit mie certeine la dete et lors uaudra la quitance . 
 Li emperere Dioclecien dit   Les transaccions qui sont fetes par paieur ne doiuent estre gardees  mes chascune paieur ne soufit mie à desfere les transaccions qui sont fetes par consentement  mes couient que l  en prueue tele force que aie paor de mort ou de torment deu cors  n  i ne soufit mie à prouer force eu paieur que l  en mostre que il auoit bones prueues . 
Et pour ce n  est mie senblant qu  il feist pés se force ou peor n  i eust  mes se force ou paor n  est prouee  ce que est determiné ne sera rapelé . 
Mes ie qui auoie fet pés disoie autre raison  que cel à qui i  auoie fet pés estoit mis sers . 
Et dit l  emperere que par ceste raison sera rapelee la transaccion  car entre le serf et son segnor ne puet auoir nule couenance par que li sires soit obligiez à son serf . 
Ie fis pés à mon auersaire de la querele qui estoit entre moi et li  il ne uouloit tenir la pés et ie ausinc bien m  en uoloie partir . 
Dit l  emperere qu  il me rande l  argent que ie li donai pour fere pés et que tornon à nostre plet . 
Deus fames pledoient seur un eritage  firent pés que cele qui tenoit l  eritage dona à l  autre deniers et ele se parti de la querele . 
Cele qui auoit lessiee sa querele se tenoit pour engingniee  si uint à l  empereor pour demander conseill s  ele pouroit auoir encore aucune demande . 
Et l  emperere respont   Se tu ueus auoir couenable respons  més nos essanple de la couenance  se fu simplement fete ou se tu fis stipulacion aquiliane et puis la clamas quite  car se ce fu fet  tu n  i a nule demande contre li . 
 Li empereres dit   Les causes ou les quereles qui sont fenies par loiax transaccions ne doiuent estre resucitees par lestres emperiaus . 
 Ie fis pés à mon auersaire seur la querele qu  il auoit contre moi et ie li donai du mien et il quita la querele . 
Or uenoit il contre la transaccion . 
Ie demandoie ou qu  il tenist la pés qu  il auoit fete à moi ou il me randist ce que ie li auoie doné . 
Et l  emperere me dit que se ie le mis en la couenance et ie me fis promestre par stipulacion de randre le moi  se il uenist encontre et il estoit gregnor de . 
xxu . 
anz  ie puis demander ce que ie li donai . 
Ou se ie ueill  ge ai excession contre li de ce qu  il me quita  mes se il ne m  ot en couant de randre se il uenist encontre  seulement ai excession encontre sa demande et sui aseur par ce . 
Li empereres dit   Se aucun est acusé de crime dom il doit receuoir mort  il ne li est mie desfendu qu  il ne puisse fere pés à son auersaire coment qu  il puisse fors en auoltirre  mes es autres crimes qui ne portent poine de sanc ne doit nus fere pés pour doner riens à son auersaire  fors en acusacion de forsenerie . 
 Se i  ai fet pés à mon auersaire et ie truis aprés une chartre par qui ie pouroie prouer ma demande  pour ce ne suefre mie le droit que ie puisse rapeler ce qui est fet . 
Mes soit que la fame à qui ie pledoie m  enbla ou fist enbler mes estrumenz par qui ie prouasse ma querele  einsinc me conuint fere pés . 
Dit l  emperere que se i  é ma demande sauue et ie demant derechief  ele se desfentt par la transaccion  ie li metrai encontre le barat qu  ele fist  mes se ma demande est morte  ie pourai auoir accion encontre li d  engin qu  ele fist dedenz . 
ii . 
anz . 
Li empereres dit que ausi grant force doit auoir transaccion come sentence de iuge  car riens ne s  acorde si à la loiauté des homes come garder ce qu  il ont en couant  mes ie disoie à l  empereor que ceste transaccion que i  auoie fete fu fete à mie nuit . 
 Ce ne ualt riens  fet li empereres  car nule riens ne refuse le consentement d  ome qui autrement est sein et gregnor de . 
xxu . 
anz . 
 Ie demandoie une meson  fis pais à mon auerssaire qu  il me donast . 
x . 
liures et ie li quitasse la querele  et meismes en la couenance qu  il eust cele meson par non d  achat et de ce fu fet chartre . 
Aprés uoloie demander le pris qui estoit escrit . 
Dit l  emperere que pour noiant demant le pris qui est escrit par feintise  que ce qui par feintise est fet doit estre comme se ne fust fet . 
Une fame pledoit  si fist pés à son auersaire . 
Or disoit que son auersaire l  auoit engingniee . 
 N  i ne peut noiant  dit l  emperere  que ce ne sufist à rapeler la transaccion . 
 Ie cuidoie estre oir d  un home qui auoit non Archimedre . 
Il deuoit mout . 
Ses creanciers me demanderent la dete  ie fis pés à eus par une partie que ie lor donai . 
Aprés aparut que ie n  estoie tenu oir  si uoloie demander ce que ie leur auoie paié . 
 Certes  dit l  emperere  tu ne puez riens demander par cele raison que tu as paié ce que tu ne deuoies mie  car se tu l  eusses seulement promis par stipulacion  tu ne peusses eschiuer le paiement pour couerte de auoir promis ce que ne deuoies prometre  mes ce deusses tu auoir dit auant que la transaccion fust fete  car lors tu n  estoies tenuz de paier riens se tu n  auoies esté plege pour lui . 
 Ie demandoie à une fame une some d  argent  feismes pés entre moi et lui qu  ele me dona une partie de ce que ie demandoie et ie li fis chartre que plus ne li demandasse . 
Or uouloie ie plus demander . 
Dit l  emperere que en cest quas ele se puet desfendre de la couenance  mes se ie li demandoie . 
xx . 
liures et ele reconut . 
x . 
et ele me poia  ie puis demander le seurplus . 
Deus freres estoient  auoient un oncle qui leur deuoit argent . 
Il orent esperance qu  i leur lesseroit son heritaie  si li qiterent leur querele . 
Il lessa son heritaie à autre  si uoloient demander leur dete as oirs . 
Dit l  emperere que pour ce ne doit estre resucitee la querele qui est einsinc fenie . 
Aucun demandoit à une fame dete . 
Ele ne pouoit paier mes fist couant que ses fuiz fussent serf à celui qui la pledoit . 
 Tele couenance ne nuit as fuiz  ce dit l  emperere . 
 Tu demandoies une uingne ou un champ qui disoies qu  i estoit tuen  feis pés à ton auerssaire qu  il te donast deu suen et te partiroies de la querele . 
Celi ne te uoloit paier ce qu  il t  auoit couant  tu uoloies rapeler la pés  car disoies qu  ele n  estoit mie fete par deuant le iuge ne n  estoit escripte . 
Et l  emperere dit que nequedent la couient garder  mes se ton auersaire ne te paie ce que ot en couant  ia soit ce que tu ne fis stipulacion ne de tele couenance ne neist accion  tu pouras demander derechief ta chose . 
Et se il se desfent par la couenance  tu repliqueras de l  engin qu  il fet que ne te paie  et einsi le contreindras à acomplir ce qu  il ot en couant . 
Uns huem pledoit à un autre  fist sa pés à lui . 
Li uns estoit malades quant la pés fu fete  si uouloit rapeler la pés par cele achoison  et li emperere li dit   Dés que tu estoies bien en ta memoire et  ia soit ce que tu fusses malades de ton cors  ne doiz requerre que la pés que tu feis soit rapelee . 
 I  estoie orfelin  si oi un tuteur qui fesoit mes besongnes  quant ie fui à aie  si pledai à li et fis pés de choses pour raison qu  il auoit esté mon tuteur  trouai aprés choses de que n  auions fet nule pés que il auoit menees  come de blé et de sel ou de tés choses . 
Ie uouloie rapeler par cele achoison . 
Dit li empereres que ie ne puis  mes se nos meserrasmes en aucune chose qui estoit moie que mis auersaires tenoit ou autre que nos ne cuidiens lors qu  ele fust moie  tele error ne me nuit que ie ne la puisse demander . 
Ie demandoie une chose à un home qui m  estoit tenu en meintes choses  fis pés à lui de cele querele et dis que ie ne li demanderoie riens plus ne ie ne dis  pour non de cele chose  . 
Certes dit l  emperere que ie puis demander des autres choses . 
Ie pledé contre toi  le iuge dona sentence por moi selonc ordre de droit  ceste sentence ne fu souzpendue par apel ne par autre remede . 
Dit l  emperere que sur la chose iuchiee ne puet estre fete transaccion et  se l  en la fet  riens ne uaut s  el n  est fete par aquiliane stipulacion et aprés que soit fete quitance . 
Donques se einsinc n  est fete  le iuge doit mander à execucion la sentence qui fu donee . 
Ie demandé uns fonz de terre  transaccion fu fete entre moi et mon auersaire qu  il me dona un champ tout franc . 
I  estoie lors gregneur de . 
xxu . 
anz . 
Cest champ estoit engagé à autrui ou estoit d  autrui la moitié  si me fu tolu . 
Ie uouloie toute la querele rapeler . 
Dit l  emperere que droit ne ueut que soit pour ce rapelee  mes se ie me pouruoi par stipulacion que me fis promestre à garder les couenances  ie aurai demande ou se ce non ie ai accion de la meismes couenance qui a non  de paroles escriptes  . 
Mes se la chose seur que le plet estoit et seur qui fu fete la transaccion est tolue à celui qui l  auoit  il ne puet riens demander par cele reson . 
Trois freres estoient . 
Les . 
ii . 
estoient petiz et le tierz grant  il n  auoient pere et por ce le greindre frere fu tuteur as . 
ii . 
petiz . 
Quant il furent d  aaie  il demanderent conte à leur frere et il parut qu  i leur deuoit assez . 
Ces freres orent esperance que  se il fissent grace à leur frere  qu  il leur lesseroit son eritage  il meismes leur promist . 
Si li quiterent toute la dete . 
Il conurent aprés que leur frere n  auoit courage de lessier leur son eritage  si uoloient rapeler la quitance  qu  il disoient qu  il estoient engingnié . 
Li empereres dit q  il ne pueent  car celui ne puet estre engingnié qui set la chose  n  il n  est tenuz à fere ce qu  il promist pource qu  i leur promist son heritage . 
Li empereres dit   La transaccion qui est fete pour doner aucune chose ou pour pramestre ou par quiter demande doit estre gardee ne ne puet estre rapelee par raison de paor quant ele est fete par deuant amis . 
 Tu pledoies contre aucunes genz et estoies gregnor de . 
xxu . 
anz  fiz pés à eus qu  il te donassent aucune chose et tu leur qitasses la demande  il ne t  ont paié ne toi osfert à paier . 
Tu leur uous demander plus qu  il ne t  orent couant . 
Dit li empereres qu  il se pueent desfendre par excesion . 
Se tu fis transaccion o ton auersaire et il ne paie ce qu  il promist  tu puez demander la peine qu  il te promist par stipulacion se il ne feist ce qu  il auoit en couant . 
Transaccions ne ualt se aucune chose n  est donee ou promisse ou aquitee par non de la transaccion . 
Tu feis transaccion o ton auersaire  si te rependis le ior meismes  demandas se la pouroies rapeler pource que si tost t  estoies repentiz . 
Dit li empereres que non  et qui le te fist entendant que iusque à un certein tens pouet l  en rapeler la transaccion  il ne dit mie uoir . 
Li empereres Gracian dit   Se aucuns font transaccion ou couenance en escrit et ele est afermee par aquiliane stipulacion et par accetilacion  il couient que ce qui est mis en couant soit tenu ou celui qui uendra encontre paiera la peine qui sera establie auec ce qu  il deura paier pour raison de la transaccion  et se auant que le plet soit recomencié  se l  auersaire ueut qu  il soit recomencié . 
 Li empereres Archades dit   Se aucun ueut uenir contre la transaccion qu  il aura fete par sa prope uolenté et l  aura afermee par son sairement  et uient encontre priant au iuge ou souzplaiant à l  empereor  ou qu  il ne fet ce qu  il promet  il sera disfamé et perdra sa demande et paiera la peine qui sera establie contre celui qui ne gardera la transaccion et perdra la segnorie des choses et tout le preu qu  il deuoit auoir de cele couenance ou de cele transaccion  et toutes ces choses seront ostroiees au preu à ceus qui gardent enterinement les couenances . 
Et ces ausinc auront le preu ou le domaie qui en ceste loi sont establi qui prometent à garder les couenances et iugent par le salu à l  empereor . 
 Li empereres Lions dit   Se aucune transaccion est fete par faus instrumenz  ia soit ce qu  ele soit afermee par le sairement au parties  en quel que maniere soit descouerte la fausseté  nos comandons que soient rapelees  mes ce sera fet en tel maniere que se la transaccion est fete de moz articles  quant à ceus articles seulement sera rapelee où la fausseté est fete en la transaccion  et les autres chapitres seront ferm . 
Et ce sera einsinc se par auenture seur ce que l  en dit qui est faus n  a esté meue querele qui soit fenie par transaccion . 
 Ci parole des fautes q  en fet en compes  coment doiuent estre rapelees . 
Ci uient un titre qui parole de ceus qui meserrent en conte . 
Et ce auient souent en transaccions  et pour ce uient cist titre aprés celui desus . 
De ce dit li empereres Dioclicien   Faute de conte  soit d  une besongne ou de plusors  ne fet nul preu à la uerité  dont disons qu  il est droit que les contes qui plusors foiz sont conté  se l  en puet prouer la faute  doiuent estre rapelé se seur ce n  est doné iugement ou transaccion n  en est fete . 
Dont me dist l  emperere   Se tu me promeis ce que tu me deuoies ausi con tu le deusses par faute de conte  tu as accion à fere toi deliurer de la promesse . 
 Ci monstre coment li auocat doiuent alleger . 
Ci uient un autre titre qui parole des auocaz et de leur auliguer . 
Et se leur ensengne li empereres coment il se doiuent auoir en leur osfice . 
Un auocaz auligoit par deuant le prefet d  Egipte  et pource qu  il estoit ennuieus  le prefet se coureça à li  si li desfendi qu  il mes ne fust auocaz . 
Cesti n  apela mie de la sentence au prefet  eins s  en uint à l  empereor  si li pria qu  il rapelast la sentence . 
Et l  emperere respont   Puis que tu n  apelas  il couient que tu obeisses à la sentence . 
 Demandé fu à l  empereor Aleixandre se ceus qui auoient esté serf qui estoient franchi pueent estre auocaz  et dit li empereres que non seulement les suens franchiz le pueent estre mes encore les autres se il sont si sages de lestres que il puissent aidier à ceus qui en ont mestier . 
Tu auoies plet  si auoies mestier d  auocaz . 
Les auocaz ne souloient prandre fors . 
c . 
besanz de salaire  cest auocaz en uoloit plus auoir et se te fist fere chartre que tu auoies emprunté de li . 
ii . 
c besanz . 
Auant que . 
ii . 
anz fussent passez  tu contredeis à cele escripture . 
Dit li empereres que se il te demande cel auoir  tu te puez desfendre par tele excession que cel auoir ne te fu conté ne baillié  ou tu le pouras pledier que il te quit de ta promise que tu ne deuoies fere . 
Li empereres Dioclicien dit   Se sentence est donee en aucun plet et cel contre qui ele est donee dit que son auocaz n  estoit present et pour ce ueut rapeler la sentence  de noiant se traueille . 
 Li empereres Costentin dit   Se aucun auocaz est troué en tel mesfet que il aime plus à fere grant gaaing contre droit que auoir bone renomee et il fet couant à celui qui plede d  auoir la moitié ou le tierz de la querele o grant domage deu pledeor et o roberie  nos uoulons que toz ceus qui ce feront soient chacié de l  ofice d  auocacion . 
 Li empereres dit   Cil qui ueut estre auocaz  il meismes ne doit pas iuge estre et auocaz en une meismes besongne  car aucune disferance doit estre entre les auocaz et les iuges . 
Et seur toutes choses se doiuent les auocaz garder qu  i en tel maniere aident à leur parties que il ne uiengne à lesdenges et à uilenies  se il n  apartienent à la querele  face ce que la cause requiert et garder soi de uilenie . 
Et se aucuns est si engrés qu  i ueut plus pledier par lesdenges que par reson  sa renomee empirera  que il ne doit estre soufert que nus die à son auersaire honte ne uilenie ne apertement ne en couert et en let à dire ce qui apartient au preu de la querele . 
Et estre ce l  auocaz ne doit fere nul marchié à celui à cui il doit aidier tant com li plet dure ne nul de ces auocaz à qui il est et auient à prandre loier ne doit desdegnier ce que sa partie li dorra pour son loier par sa uolenté . 
Nus ne deloit le plet par son barat . 
Et ceus honorables homes qui uodront estre auocaz en la cité de Rome  il le pouront estre tant com il uoudront par si que il ne prangnent achoison de gaangnier uileinement  mes que leur los en soit acreu  car se il sont seurpris de couoitise deu gaaing  il seront contez entre les tresuiz auocaz come despiz et forslingniez . 
Donques quiconques uoldra estre auocaz de cez à qui nos l  auons ostroié sache que il ne poura user d  autre osfice fors de celui que il a comencié . 
Ne ne cuide nus que il perde riens de s  anor se il li couient estre en estant  car il eslut ce quant il se fist auocaz et lessa le droit de seoir . 
 Li empereres Gracien dit   Nos uolon pourueoir que eu consitoire ceus qui sont plus nobles par leur esciance o par leur ancianeté ne soient touz de une partie et l  autre partie soit soztenu de nouiax et de rudes auocaz . 
Et por ce  s  en consistoire sont deus auocaz ou plus qui soient de gregnor renomee  en la pourueance deu iuge doit estre que les auocaz soient à droit parti et que il doint iuel aide au parties . 
Et se aucun des auocaz ne ueut aidier à une des parties par l  amonestement deu iuge ne il n  a nule achoison pour qoi il ne le doie fere  il perdra son osfice et sache que il nel recouerra iamés . 
Et se aucuns de ceus qui pledent est troué qui parolt à plusors auocaz pour tolir à son auersaire l  aide des auocaz par tel barat  il monterra sanz doute que il meintient mauuese querele et souferra peine de ce que il a escharnie l  autorité du iuge . 
 Li empereres Lions dit au prefet   Nul ne soit auocaz en la cort de la teue hautece ne pardeuant les autres iuges se il n  est ensegniez de seinte creance . 
Et se aucune chose est fete contre ceste loi par aucun barat  ton osficial sera condampné en cent liures d  or se il le suefre . 
Et cil qui osera prandre l  ofice des auocaz contre la desfensse de nostre serenité  il sera gitez de l  ofice et perdra touz ses biens et sera essillié pardurablement . 
Et sachent les gouerneeurs des prouinces que celui en cui aministracion nule tel chose sera ostroiee  il perdra la moitié de ses biens et sera essillié par . 
u . 
anz . 
 Li empereres ualantins dit   Ceus qui doiuent seruise à leur uiles par estouoir dés qu  il sont assenblé à ceus de cort  ne uolons que il aillent foloiant  mes nos ostroions bien que il usent d  auocacion es plez et que il reçoiuent en leur citez osfice de cort par si que il ne saient auocaz contre les comuns des citez où il ont receuz cez anors . 
 Li emperere Archade dit   Nul de la conpangnie des auocaz qui ne soit obligiez à cort reçoiue osfice es prouinces  que s  il les couoitent  ne les aient  et se il ne les uelent auoir  n  en soient aprés contreinz . 
 Ci parole des auocaz de diuerses ioïsses . 
Cist titre parole des auocaz qui sont en diuers iuises  car en titre par desus auoit parlé de l  ofice as auocaz . 
Tu auoies plet  si auoies un auocaz qui t  aidoit . 
Sentence fu donee encontre toi  tu feis querele que ton auocaz t  auoit traï et uoloies que la sentence fust rapelee . 
Si alas à l  empereor et l  empereres respont   Se tu puez mostrer que ton auocaz t  ait traï  saches que il aura sentence encontre soi selonc le mesfet et retornera l  en au plet derechief  mes se tu ne mostres ce que tu diz  tu seras disfamé come cil qui met faus crime seur autrui et la sentence uaudra dés qu  el n  est apelé . 
 Li emperere Antonin dit au prefet   Nos uoulons que les auocaz de ta cort et les autres de toutes les corz aient ce qu  il gaangneront par leur auocacion tout prope aprés la mort de leur peres  ausi come les cheualiers ont ce qu  il gaangnent de leur cheualerie . 
 Cist meimes empereres dit au prefet de la preuosté   Tout ce que nos auons ostroié par nostre largece as auocaz qi sont de la prefecture d  Oriant par reuerance de leurs estudes  ce meimes ostroions par ceste loi as auocaz deu prefet de la cité de Rome . 
 Cist meimes dit à cestui meimes   Nos establisons que les auocaz qui en la cort de la teue hautece doiuent mener les causes ne soient contreinz de nule autre chose fere  neis par le prefet de la cité  ne autres auocaz des prouinces nul ne leur comant rien . 
Donques nule garde ne nule oeure ne nus contes à prandre ou à randre ne nule autre chose ne leur soit comandee  fors aucune foiz qu  il soient iuge  en ce leu seulement où il sont auocaz . 
Et cil qui fera contre ceste loi  il paiera . 
l . 
liures d  or par non de peine . 
Cist meimes empereres dit   Nos establisons que ceus meimes preuilieges aient les auocaz qui sont en la prefeture d  Esclauonie qui ont les auocaz qui sont en la prefeture d  Oriant . 
 Cist meimes empereres dit   Pource que les auocaz de la prefeture pretoriane sont . 
c . 
et . 
l . 
par compe ne leur compe ne doit estre creu ne apeticié  nos comandons que ceus qui seront trez de cel compe por estre auocaz de l  empire  de qieu condicion soient  nos uoulons qu  il soient franc auec ceus qui sont tenuz pour franc . 
Et aprés qu  il auront lessié cel osfice et un an sera passé  il seront fors de la conpangnie as auocaz et tout ce q  il gaangneront auront franchement  ausi com ont les cheualiers ce qu  il gaangnent par cheualerie  ne les peres ne leur aiex i puissent riens clamer . 
 Cist meimes empereres dit au prefet   Nos comandons que . 
ii . 
auocaz les meilleurs qui sont trouez en ta cort uiengnent chascun an à l  aide de l  empire  et il auront si granz dignitez e si granz preuilieges com auoient auant cel qui estoient tout seul auocaz deu tresor l  empereor . 
 Cist meimes empereres dit   Nos establisons que nus ne ose aioster as . 
c . 
et . 
l . 
auocaz qui sont establi en ta cort et qui sont de ton conseill . 
Ne nus ne soit mis encontre de ces auocaz se il n  a esté en esprueue par deuant le gouerneeur de la prouince où il fu nez . 
Et ait lestres fetes par deuant les curiaus par que il puisse mostrer qu  il n  est obligiez à l  estat ne à la condicion de la cort . 
Et ce doit estre fet par deuant le gouerneeur de la prouince se il est present  mes se il n  i est  l  escripture soit fete par deuant le desfendeeur du chastel dom il est . 
Et les sages qui sont de droit leurs mestres doiuent tesmongnier par leur sairement que ceus qui doiuent estre mis en leu des autres sont bien sages de droit . 
Et les fuiz des auocaz de ta hautece qui sont es plez ou qui dés or en auant i auront à estre doiuent estre auant receuz que autres . 
Et ce establisons encore que ceus auocaz qui seront trouez en ta cort outre le nonbre que nos auons dit puissent estre auocaz par deuant le proconsul et deu prefet augustel et deu gouerneeur de la prouince . 
 Li empereres dit au prefet   Nos establisons que l  auocat deu tresor ne fenisse son osfice en un an mes en . 
ii . 
par le iuise de la teue hautece  et touz les preuilieges qui li sont ostroié soient en leur estat . 
 Li empereres dit   Nos receuons la peticion quil nos baillerent les mout sages homes les auocaz d  Alixandre  que il nos firent de la escriture de leur conte et les auocaz deu tresor . 
Et ce establisons que . 
l . 
soient establiz et leurs nons soient escrit en brief des auocaz et il doient user de leur osfice par deuant le prefet augustel et par deuant le duc d  Egypte as cheualiers qui les demanderont . 
Les autres qui seront outre ce nonbre pouront alleger par deuant les autres iuges de la cité d  Alixandre . 
Et les fuiz de ceus qui seront establi en nonbre seront par deuant les autres qui sont outre le nonbre . 
Et quant l  auocaz du tresor istra de son osfice aprés . 
ii . 
anz . 
 il doit estre honouré qu  il ait la dignité deu rector de prouince  mes pour ce il ne perdra pouoir d  estre auocaz quant il fera besongne por soi et pour son pere et pour sa mere et pour ses enfanz et pour sa fame et pour ses cousins iusq  au cart ienoill . 
Et quant il auendra que l  auocaz deu tresor moura  cil qui uient aprés doit estre receu en leu de li . 
Ne les oirs du mort n  en atendent auoir nul preu et touz les preuilieges qu  il ont eu iusqu  à ore et cez que la teue hautece contient durront et seront gardé dés ore en auant  qu  il puissent par ceste honor que nos leur donons uiure en pés et en repos  que il n  aient à fere nule chose contre lor uolenté . 
 Li empereres dit   Les auocaz qui departent les detes des causes et par la force de leur desfension redrecent les causes decheoites et radoubent celes qui sont maumenees  il pouruoient ausi bien as genz come ceus qui par batailles et par plaies sauent la terre et les genz . 
Et nos creons que non seulement cheuauchent en nostre empire ceus qui portent les escuz et les hauberz  mes encore les auocaz  car les auocaz sont cheualier qui par la fiance de leur parole desfendent l  esperance de ceus qui trauaillent e leur uie et ceus qui sont à uenir . 
 Li empereres Lions dit   Nos iuions que les . 
lxiiii . 
auocaz qui sont establi aient ces meismes preuiliges qui ont les auocaz deu tresor et leurs fuiz aprés les . 
ii . 
auocaz deu tresor qui usent de ceus meimes preuileges . 
Et à ce aiostom que se aucun auocaz deu tresor uient à gregneur dignité et il muert  qu  il doie auoir tout le loier de l  an par si qu  il soit randuz à ses oirs  soient ses fuiz ou soient estranges  ou il face testament ou non . 
 Cist meimes dit   Nos uolons que . 
xu . 
auocaz de ta cort aient ceus meimes preuilieges que ont les auocaz deu tresor l  empereor  à senblant de . 
lxiiii . 
auocaz qi sont de la cort deu prefet . 
 Cist meimes dit   Nos comandons que les auocaz de la teue hautece soient enserré en nonbre de . 
l . 
 et cel nonbre soit acompli par le iuise de la teue hautece  se il est apeticié par mort ou par autre auenture  que cel nonbre soit plein de ci qu  à . 
ii . 
anz . 
Mes qu  i n  i ait nul qi soit de cohartal condicion ou de poior  salue soit leur accion as semoneors contre eus se il en ont aucune . 
Et aprés que . 
ii . 
anz seront passé  se il uelent estre aiosté en ta cort  ce ne doit estre fet sanz escriture qui soit fete par deuant iuge et que mostre que ne sont tenu à cohartal condicion . 
Et touz les preuilieges qui sont ostroié par les empereors qui furent deuant nos et par noz meimes as auocaz de la prefecture d  Oriant  uoulons qu  i soient ostroiez as auocaz de la teue hautece sanz nule diferance  et ce establisons par ceste loi qui uaudra tout tens . 
 Ci parole des auocaz de diuers iuges . 
Ci uient un autre titre qui parole des auocaz de diuers iuges  et est tele diferance entre cist titre et celui desus  que celi parole des auocaz qui sont encore en l  ofice d  auocacion  cest parole de ceus qui ont lessié l  ofice . 
Li empereres Anestaise dit   Nos receusmes la peticion deu haut baron deu conte de noz priuees choses et proconsul d  Aise . 
Si nos a doné à entendre que les auocaz de sa cort ont demandé comunement que  puis qu  il lesserent l  osfice d  auocacion  qu  il aient aucune dignité  et nos comandons que chascun d  eus  puis qu  il auront lessié leur osfice  ceus qui sont et qui dés ore en auant seront escrit en brief des auocaz  qu  il aient la dignité du cler ordre de conte  si que il aient en tens de repos fruit de leur trauaill  porce qu  il loiaument aiderent à ceus qi de leur aide auoient mestier  doiuent estre departi de la multitude des autres homes et doiuent estre nonbré as clers homes . 
 Cist meimes dit   Les auocaz de ta grant cort qui sont apelé en leur tens à ce qu  il doiuent estre auocaz deu tresor et leur fuis qu  il ont ou qu  il auront  uoulons que soient quite de toute condicion de seruitude et tout leur patremoine  car pieç  a que nos auons ostroié ce meismes as auocaz de la prefeture pretoriane et à ceus de la prefeture de la cité  et les poestez de celes et de la teue cort seront sereurs . 
 Li empereres dit   L  ofice d  auocacie est mout à loer et mout necessaire à la uie des homes et si doit estre guerredoné largement des princes  et pour ce si comandons que les clers barons les auocaz deu tresor l  empereor qui sont en ta cort saient escrit par notre mein entre les hauz homes les contes de nostre consistoire et celui ior de la haute feste des calandes de genuier et ce seulement en cel an qu  il seront en tel osfice  et puis qu  il lesseront cel osfice  se il ont fuis qui soient franc neïf  il seront aiosté à la conpangnie des tribuns et receuront les costumees noz epistres sanz nul paiement . 
Et se aucun  amonesté par la teue semonse  ueut fere reconoisance sur la dete que l  en li demande ou seur autre chose  ne couient que ce soit comandé especiaument au iuges  mes as auocaz deu tresor qui seront en celui tens ou à l  un d  eus se ambedeus n  i pueent estre  mes si com est encostumé par tesmoin d  escriture . 
Et se aucun uelt mostrer que ses enfanz sont de loial matremoine  qui sont engendré de matrimoine qui fu fez senz instrumenz dotels entre baron et fame qi s  aiostoient ensenble à courage de matremoine  et ce ueille prouer par bones alegacions  il poura mostrer ses alegacions par deuant ces auocaz deu tresor ou par deuant l  un d  eus se anbedeus n  i pueent estre  einsi que escriture en soit fete einsinc que les persones qui ne seront à ce  que aient leur droit sauf . 
Et estre ce  ceus qui uelent franchir leur sers par deuant les consels  nos uolons que cez deuant diz auocaz deu tresor puissent doner autorité à ce fere . 
Touz les autres preuilieges qui leur sont ostroié seront fermement gardé . 
 Li empereres Iustinian dit   Nos uolons que les . 
lx . 
liures d  or que suelent auoir les auocaz deu tresor que leur toli li empereres Zen et les asena as menus iuies et à ceus qui estoient establiz à prisier les pleges que donoient cex qui auoient les choses des orfelins en garde soient randues as auocaz  car ce qui est ostroié à un primat  à touz ceus qui sont desouz lui senble estre ostroié . 
Et les epistres par lesqueles les clers barons les tribuns sont receuz  uolons que soient donees à un  non par nom d  un seulement mes par non de l  autre . 
Ausi se il ueulent honourer leur filz ou autres  encore leur uolon fere gregneur benefice de doner lor les lestres par lesqueles la noble dignité est honoree . 
Et ce ostroions nos à doner en non de l  un seulement  mes il profiteront bien à l  autre se celui à cui sont ostroié le creante ou autres de leur prouinces ou de leur amis qui uiuent nequedent es prouinces . 
Estre ce  nos donons congié à ceus meimes que il nos osfrent chasc  an . 
ii . 
homes à ces meimes osfices qui seront donez es establissemenz de l  ostel qui sont en present ( et li uns sera des cheualiers  l  autre des peons ) en leu de ceus qui sont mort  ne nulle couenance auoient fete à eus quant il uiuoient de uendre leur cheualerie par si que ceus saies homes osferront ces . 
ii . 
homes . 
Il deuront pour chascun . 
ii . 
mile solz et noiant plus as granz barons  as contes des peons des cheualiers pource qu  il sont mis au nombre des cheualiers  à cel des peons pource q  il est nonbré entre les peons . 
Et si tost leur seront establi leur soudees à cez nouiax com ont les autres sanz nule autre despensse  et si aient sauf leur autre preuiliege qu  il ont gaangnié en diuers tens ou par letres d  empereors ou par les ordenemenz de ta cort  car ceus que nos i ueions pourdignes  ces doiuent estre plus aidé de nos et essaucié . 
 Ci parole des auocaz qi plaidoient por la droiture del tresor l  empereeur . 
Ci uient un titre qui parole des auocaz deu tresor l  empereor . 
Uns huem fu auocaz deu tresor l  empereor et n  auoit eu point de salaire . 
Or uouloit estre auocaz contre le tresor pour autre  et li empereres li dit que ce ne puet il fere  que dés qu  il a esté auocaz deu tresor  ia soit ce qu  il n  en a eu salaire  il ne puet estre auocaz encontre . 
Ie auoie esté auocaz deu tresor  si demandai à l  empereor qu  il m  ostroiast que ie fusse auocaz encontre  et dit li empereres que ie puis bien ce fere par s  autorité  mes que ie ne reçoiue cele cause que ie traitai quant i  estoie auocaz pour le tresor . 
Li empereres Costentin dit   Gart bien l  auocaz deu tresor que il ne cele le profit deu tresor ne qu  il ne mueue querele par non deu tresor as autres genz sanz bone raison . 
 Li empereres Gracian dit   Ceus qui sont procureteur de nostre patremoine ou les procureors deu tresor ne entrent en plet sen la presence de l  auocaz deu tresor . 
 Ci parole des meserrances aus auocaz . 
Cist titre parole des auocaz qui faillent aucune foiz par meserrance  qu  il ne seuent tel eure le fet et reconoissent tieu chose qui nuit à ceus qui la cause est  mes le sire de la cause puet ce rapeler  et de ceus qui escriuent les libelles parole ensement de leur erreur . 
Li empereres Alixandres dit   Se les auocaz allegent par deuant ceus por qui il sont  pour autant est pris come se li sires meimes de la cause l  eust allegué . 
 Li empereres Gordiens dit   Les erreurs de ceus qui escriuent les peticions ne font nul preiuise à la uerité . 
Soit posé que ge uoloie fere escrire une peticion  que ge uoloie auoir unes letres de rapeler une sentence interlocutaire qui estoit donee contre moi . 
L  escriuein escrit que i  estoie comdanpné par sentence disfinitiue . 
Li empereres dit que se ie puis prouer que ie ne suis condanpné si com dit le libelle  cele escriture ne me nuira riens  et ce pouruerra le iuge . 
 Li empereres Diocliciens dit   Les besongnes qui sont fenies par sentences ne couient que soient rapelees par rescriz enperiaus . 
 Posom donques tel cas  ie pledoie  sentence fu donee contre moi par meserrance de mon auocaz et ie ne contredis ne n  apelai . 
Si uoloie que la sentence fust rapelee pource que l  erreur des auocaz ne doit nuire as segnors des causes  mes dit li emperereres que ce ne me uault riens  puis que sentence est donee ne ie ne contredis dedenz . 
iii . 
iorz qui passerent auant que sentence fust donee ne n  apelai aprés la sentence . 
Ci monstre coment li iuges puet acomplir lo defaut as auocaz . 
Cist titre parole que doit estre fet quant l  auocaz laise aucune bone raison à alleguer por sa partie  que le iuge doit aconplir ce que les auocaz lessent en leurs allegacions . 
De ce dit li empereres Diocliciens   Ne doit le iuge douter qu  il face tort as parties  se leurs auocaz lessent aucune chose à dire qui fust bone à la cause  se il acomplissent ce que faut as auocaz  car il li poura aioster ce qu  il uoit que couient as lois et as droiz comuniex . 
Ci parole de ceaus qi sont diffamé qi ne peuent estre auocat . 
Ci uient un titre qui parole de ceus qui sont difamez  et est mis cist titres aprés le traire des auocaz  car ceus qui sont difamez ne pueent estre auocaz . 
Li empereres Seuer dit   Ie fui mis en chartre par comandement deu iuge ou fui né  pource que le iuge me uoloit fere renoier aucun mesfet . 
Or cremoie que ge ne fusse difamé  et dit li empereres que ie ne doi douter à estre por ce disfamé . 
 Le demandeor deu treü qu  il tenoit de l  empereor uint à un home qui deuoit treü  li demandeor prist plus qu  il ne deuoit . 
Celui en fist querele au iuge  le iuge comdamna le demandeor à randre le double de ce qu  il auoit pris . 
Demandé fu à l  empereor se il estoit disfamé  et dit li empereres qu  il n  est condannez de larrecin ne qu  il aie retenu les deniers deu comun ne tolu par force . 
Tu estoies de l  ordre as decurions  feis aucun mesfet grant dont tu deuoies soufrir mout grant poine . 
Le iuge fu meu par aucune reson à pitié  si te condamna en plus petite peine  car il comanda que tu fusses fors de l  ordre as decurions . 
ii . 
anz . 
Or estoit la doute se tu estoies disfamé pour le tens passé en que tu fus fors de ton ordre  et li empereres dit que tu n  es mie en nonbre des disfamez  car pource que tu retornes à l  ordre aprés les . 
ii . 
anz par la uolenté au iuge  il senble que tout le blaume te soit pardoné . 
Uns huem qui auoit non Possidoine fist un mesfet dont il deuoit estre fors bani . 
iiii . 
anz par droit . 
Le iuge li comanda à estre fors deu païs par . 
u . 
anz . 
Il obei à la sentence deu iuge . 
Or est la question sauoir mon se il est disfamé  et l  emperere dit qu  il n  est mie disfamez  car la crualté de la sentence li doit auoir pardoné touz les autres domages . 
Tu estoies decurion  feis honte à autre home  il te fist semondre . 
Le iuge dona sentence contre toi que tu auoies fet honte . 
Dist li empereres que tu es disfamez  ia soit ce que tu ne soies fusté con un autre home qui ne fust decurion  car il est desfendu que les decurions ne leur fuis ne doiuent estre chastiez de bastons . 
Une famme enbla aucune chose  fu encusee de larrecin  le iuge donna sentence contre lui  mes ne fu mie fustee . 
Li empereres dit que nequedent ele est disfamee  mes se la chose emblee fu trouee en son ostel n  ele n  en sauoit rien  ia soit ce que le iuge la condanna à randre le double plus qu  il ne deust fere  por ce ne sera disfamee . 
Li empereres dit   Ceus qui par leur mesfet sont condampné qu  il doient estre iusqu  à un tens en l  ueure de leur comun  il ne perdent mie leur franchise  mes il sont disfamé encore aprés cel tens passé . 
 Li empereres Alixandres dit   Les deteurs qui abandonent leurs biens  ia soit ce que soient uendu par ceste cause  il ne sont mie disfamé . 
 Tu auoies un oncle . 
L  en li met sus un mesfet  le iuge le fist batre de uerges pour reiehir  il ne reconut ne ne fu comdanpné . 
Certes dit li empereres qu  il n  est mie disfamé pource qu  il fu batu . 
Li empereres Lions dit   Qui en desfension de sa uile est condanpnez en accion famose ne sera pour ce disfamez . 
 Cist meimes empereres dit   Cil qui est condanpnez pource qu  il fist honte  ia soit ce qu  il la fist à serf  nequedent il est disfamé . 
 Tu uenis à un heritage où il n  auoit point d  oir  si en anblas aucunes choses  fus acusé et comdampné  ne te condampna le iuge en autre poine . 
Dit li empereres que tu n  eschapes pour ce que tu ne soies disfamé . 
Un preudom estoit courecié à aucun de ses fuiz . 
Quant il fist son testament  il escrist que tel suen fuiz estoit traïstres ou autre mal escrist de lui . 
Or estoit la doute se celi seroit disfamé par droit . 
Et dit li empereres qu  il n  est mie disfamez  mes il en a blaume entre bones genz . 
Li empereres dit   Le duel que les fames souloient fere trop grant et l  abit triste qu  eles soloient porter sont amenuisié par le decré des senateurs et les autres ensangnes qu  eles portoient de deul  mes ce ne leur est mie pardoné qu  eles puissent fere noces dedenz un an  qu  eles doiuent pleindre leur mariz . 
Et se aucune fet noces dedenz cest tens et celui qui la prant sache son afere  anbedeus seront disfamé  neis se il est cheualier . 
 Li empereres dit   Nus ne sera disfamé pource qu  i ne ueut auoit l  eritache son pere quant il muert . 
 Cist meimes dit   Cel qui par aucun mesfet est fusté par mi la uile et le crieor qui le fuste dist aprés li  ‘ Tu feis tieu desloiauté   certes cil sera desfamé . 
 Uns huem estoit acusé d  un mesfet . 
Le mesfet ne li fu mie proué  mes l  auocaz de l  autre partie pria le iuge qu  il le lesdeniast . 
Le iuge li dist   Tu es mauués treïstre  . 
Or estoit la doute se il estoit disfamé pour tel parole  et dit li empereres qu  il ne sera mie pour ce disfamé  car le iuge ne dit mie ce pour sentence come sur chose prouee . 
Cist meimes empereres dit   Non seulement ceus qui sont comdanpné de honte qu  il ont fete sont disfamé  mes oncore ceus qui font que la honte lor soit aquitee . 
Mes ceus seulement qui donent deniers por que la honte qu  il ont fete leur soit aquitee – ne mie se de grace sanz nul pris leur est pardonee – sont disfamé  mes se ie iurai que ie n  auoie fet honte par la uolenté à celui qi m  auoit encusé  le iuge me doit asoudre . 
 Uns huem s  estoit clamez de moi  qui disoit que ie li auoie fet honte . 
Si fui semons . 
Il ne proua mie ce qu  il disoit ne le iuge ne me condanpna par sentence que ie eusse fet force ne honte  mes il me dist que ie amendasse ma uie . 
Dist li empereres que ie ne sui mie pour ce disfamé . 
Ceus qui pranent les granz usures et qui des usures pranent usures  il doiuent estre disfamé . 
Ie auoie freres qui estoient meneurs de . 
xxu . 
anz . 
Il estoient iugleor et ioeeur par deuant les genz pour gaagnier argent tant com il furent petiz . 
Ie auoie poor que il fussent disfamé . 
Et dit li empereres que il ne sont mie disfamé . 
Li empereres dit   Celui qui ne garde loiauté à ses conpangnons et de ce est condanpné par le iuge et il plaide par soi meimes ne mie par procurateur  il sera disfamé . 
 Ci parole des procureeurs qi sont por autrui en plait . 
Ci uient le titre des procureeurs qui sont es plez pour autrui  et est à sauoir que aucune foiz a le procurateur comandement de celui pour qui il est  et ce est certeine chose  et lors ne doit doner nule seurté . 
Aucune foiz il n  a point de comandement et ce rest certeine chose et lors ne doit estre receuz par caucion . 
Donques dit li empereres   Lors seulement demande l  en caucion au procurateur que li sires de la querele se tendra à ce qu  il aura fet  quant l  en doute se il a comandement ou non . 
 Une fame pledoit contre une autre  si uint cele qui se desfendoit à l  empereor por demander s  ele pouroit fere son baron procurator . 
Et dit li emperere que bien puet fere son baron procurator  mes doint caucion auant pour li de paier ce que sera iugé se sentence est donee contre li  car ele est d  auoir  car teus plez d  auoir pueent estre menez par procurateurs d  ambedeus parties . 
 Un preudom fist son testament  si te fist lés d  aucune chose . 
Les oirs à cest home estoient petiz  si auoient tuteur . 
Tu uoloies demander ton lés  si demandas l  empereor à qui tu le demanderoies et l  emperere dit   Tu doiz semondre celui qui fet les besongnes à ces oirs par deuant le pretor et iluec te respondra de ton lés ou il sera ostez de l  amisnistracion de celes choses . 
Et se celui ne uelt respondre  le pretor esgardera se il te deura mestre en saisine des choses à ces oirs  selonc ce que l  en selt fere entre ceus qui ne se desfendent ne uelent respondre . 
 Tu estoies semons à plet . 
Puis que li plez fu entamez  tu t  en alas fors deu païs par comandement de ta comune  tu fus semons à oïr droit . 
Ne fu nus qui te desfendist fors ta femme . 
Sentence fu donee contre toi  en apela . 
Tu en alas à l  empereor  li emperere dit que tu doiz auoir pouoir de desfendre ta cause derechief  ne ne te doit nuire ce que ta fame fu pour toi et reçut iugement  car fames ne doiuent estre receues em plet  fors pour leurs causes ou se la querele leur est donee à leur preu . 
Li empereres dit   Cel qui ueut demander por autre come procurateur doit ausi respondre pour lui . 
Se cil à qui il demande reuelt demander et se il ne ueut respondre  le iuge li desfendra sa demande . 
 Li empereres dit   Cheualier ne doit estre procurateur ne pour pere ne pour mere ne par lestres de l  empereor  car il ne doit receuoir desfenssion d  autrui ne doit acheter querele ne doit uenir à plet come por aide d  autrui . 
 Li empereres dit   Se aucun te fist son procurateur à demander sa dete  tu ne puez fere autre procurateur à ce meimes deuant que le plet soit entamé . 
 Li empereres dit   Les cheualiers qui pranent les soudees bien pueent estre en leur besongnes meimes sanz fere honte à cheualerie . 
Ne ne puet l  en dire que se aucun done sa querele à un cheualier sanz nul barat  que il s  entremet d  autrui besongne  car ia soit ce que il reçoit autrui querele  nequedent il n  est mie doute qu  il fet sa besongne  et ce seroit male chose à desfendre à mes cheualiers et encore pechié . 
 Li empereres dit   Cel qui est encusé d  aucun mesfet ne puet estre procurateur d  autrui auant qu  il soit asous deu mesfet dom il est acusé . 
 Tu feis procurateur a une seule chose  il passa ton comandement et fist plus q  il ne li estoit comandé . 
Dit li empereres   Ce ne te ualt riens  mes se tu li donas plein pooir et sentence est donee  ne couient que soit rapelee . 
Mes se il fist aucune desloiauté  tu puez pledier contre li . 
 Li empereres dit   Tuteur ne curateur ne pueent fere procurateur es besongnes de leur orfelins  mes il doiuent fere actor . 
Mes les orfelins meimes pueent fere lor procurators o l  autorité de leurs tuteurs et de leurs curateurs à demander ou à desfendre  et le tuteur et curateur pourront fere procurateur puis qu  il auront le plet entamé  ausi come le procurateur fet autre procurateur puis qu  il a le plet entamé . 
 Tu estoies semons à plet . 
Auint que aprés que le plet fu entamez  tu alas fors deu païs . 
Ton fuiz qui estoit meneur de . 
xxu . 
anz uint au plet pour toi desfendre . 
L  en li demanda se il auoit comandement de toi  et pource que il n  auoit comandement  le iuge ne le uolt receuoir  si dona sentence contre toi . 
Tu uenis à l  empereor  si li contas l  afere et l  emperere dist qu  il n  estoit besongne de demander à ton filz se il auoit comandement par . 
ii . 
raisons  l  une si est que chascun estrange home doit estre receu à desfendre autre se il done bon plege de paier ce que sera iuchié se sentence est donee contre  l  autre raison si est que il estoit tes fuiz  et tele persone doit estre receue à demander ou à desfendre sanz conmandement . 
Mes pource qu  il n  estoit d  aage  le pouoit le iuge par bone raison reüser  mes plus droit estoit qu  il receust tel desfendeor que il condanpnast celui qui n  i estoit mie de grief condanpnacion . 
Une dame auoit une cause . 
Si fist son fuiz procurateur  qui estoit cheualier . 
L  autre partie ne li dist riens de sa cheualerie iusqu  à tant que li plez fu entamez  puis le uoloit reüser . 
Dit li empereres que ne le pueent reüser ne se apela en plez  cel apel couient que le reçoiuent . 
Mes auant que li plet fust entamez  se l  autre partie uolsist  tu ne peusses estre procurateur selonc la reson deu general edit . 
Deus femmes pledoient ensenble . 
L  une estoit mendre de . 
xxu . 
anz et auoit son baron procurateur sanz l  autorité de son curateur . 
Auint chose que sentence fu donee contre l  autre femme . 
Cele uouloit dire que cele sentence ne ualoit riens  pource que l  autre femme n  auoit fet procurator si com ele deuoit  ce est par l  autorité de son curateur . 
Et l  emperere dit que pour ce ne ualt meins la sentence qui est donee contre la fame  car meneur aaie seut aidier as meneurs en leurs domaches ne mie nuire en que est leur preu . 
Uns huem me fist son procurateur  si me promist la moitié de la querele ne me uoloit tenir couant . 
Ie m  en clamai à l  empereor . 
Dist l  emperere   Tu diz que tu renies autrui querele  ce est contre bones meurs  car procuracion doit l  en receuoir sanz pris e ce est bien à fere  mes en tel maniere com tu diz ne le puet en receuoir sanz blaume . 
 Ie auoie fet un procurateur qui deust fere gaagnier mes terres et mes uingnes . 
Ie ne li comandai mie que il uendist riens . 
Certes certeine chose est que se il uent  il ne me puet tolir la segnorie de ma chose . 
Donques se tu achetas une terre de cel procurateur sanz ma uolenté  certes bien doiz conoistre  ce dit l  emperere  que tu demandes tort se tu ueus auoir la segnorie de cele terre . 
Li empereres dit   Nul n  est tenuz de receuoir procuracion d  autrui se il ne ueut  et  se la reçoit  n  est mie tenuz de mener le plet outre la sentence se ce n  est par apel . 
Ausi di ge de la partie à celui qui desfent que nul n  est contreint de desfendre autrui se il ne uelt  mes se il reçoit la desfenssion par sa uolenté  il soufist bien d  aconplir ce qu  il comence . 
 Une bone femme auoit un filz petiz cui li peres estoit morz . 
Aucuns pledoient cest enfant . 
La mere le uoloit desfendre  le iuge ne la uoloit receuoir . 
Ceste femme le fist sauoir l  empereor  et dit l  emperere que receuoir autrui desfenssion n  apartient à fames mes as homes  mes se ton fuiz est petiz  pourchace li tuteur . 
Tu achetas un champ de mon procurateur que i  auoie ordené seur mes choses . 
Ie ne li auoie doné pouoir de riens uendre ne ie ne creantai ce qu  il auoit fet ne me plesoit . 
Dist li empereres que ie puis demander ma chose  mes se le pris est entré en mon preu  le iuge comandera que ie te le rande . 
Li empereres dit   Ausi com l  en puet fere procurateur au comencement de la cause  ausi le puet fere puis qu  ele est comenciee . 
 Cist meimes empereres dit   Dés que le procurateur est establi et il a entamé le plet  il est fet sires deu plet si que le sires de la querele n  a mie pouoir de porsiure la querele se le procurateur ne ueut  se il ne sont fet anemi mortel ou pour grant maladie deu procurateur ou par aucune droite achoison  car lors les puet changier li sires mau leur gré . 
 Li empereres Costentin dit   Le baron puet estre en plet pour sa femme à pourchacier ou à desfendre les choses sa femme sanz son comandement  mes qu  il doint pleges qu  ele tendra ce qu  il fera por li et qu  il la desfendra se l  en li ueut riens demander . 
Et ce est establi que les fames ne se mellent aueques les homes contre leur honor ne qu  eles soient contreintes de uenir à plez . 
Mes se la femme comande à son baron aucune chose  il ne doit plus fere qu  ele li aura comandé . 
 Li empereres Iustinian dit   Il n  est nule doute que puis que le procurateur a le plet mené et il est sires  ia soit ce que muere cil qui le fist procurateur  il pourra terminer la cause qu  il aura comenciee . 
Et ce n  est mie merueille  car il puet fere autre procurateur et issi uoldrent les feseeurs des lois . 
 Li empereres Gracian dit   Au comencement deu plet doit l  en demander se celi qui se fet procurateur a comandement à celui por qui il uelt estre  mes nequedent  se il pert aprés qu  il fu faus procurator  le iugé ne ualt riens ne tout le plet . 
 Li empereres ualantins dit   Quiconques a la hautece d  estre prefet à la preuosté ou prefet de la cité de Rome ou est mestre des cheualiers ou a la dignité de conte ou est proconsul ou uicaire  se aucun de ceus a aucune querele  il doit fere procurateur en leu de soi . 
Et se aucun trespasse le comandement de ceste loi et plede par soi meimes  il perdra le preu qu  il doit auoir de cele querele en laquele il uolt plus pledier par soi meimes que par procurateur . 
Et le iuge qui fera encontre sache qu  il paiera . 
xx . 
liures d  or par non de peine et son osficial autant . 
 Ci uient une authentique qui amende ceste loi qui dit que cest droit qu  il soient tenuz à fere procurateurs aura leu en ceus qi sont illustres  que les autres tendront le droit comunel . 
Li empereres Archades dit   Nos donons pooir à chascun de fere procurateur es causes pecunieres  ia soit ce que la semonse deu iuge ne le comande  se par auenture por aucune raison le iuge ne comande que li sires de la querele uiengne en sa propre persone . 
Ci desfent qe nus qi est puissantz ne s  entramete des plaiz aus menues genz . 
Ci uient un titre qui desfent que les puissanz homes ne doient aidier à ceus qui pledent ne que ne reçoiuent autrui quereles . 
De ce dit li empereres Diocliciens   Mout establi selonc Dieu li empereres Claude  le saie prince nostre pere  que ceus qui apelent les puissanz homes en leur aide doiuent perdre leur querele  que par ceste peeur les causes alassent plus par droit que par la force des puissanz homes  car il fu si esmeuz des quereles de ceus qui uenoient à lui des terres que il fist gardes de ceste chose et uengeors les gouerneors des prouinces  que il ueniassent cest mesfet contre les pledeors et contre ceus puissanz homes qui receuoient autrui quereles ou par amor ou pour pris . 
Et pource qu  il partient à touz comunemenz  et meesmement as poures homes qui souent sont traueillié par torçonieres quereles  tu orras les pledeors ne ne doutes que tu faces tort as autres iuges  car l  emperere Claude fist le gouerneeur de la prouince iugeor de ceste chose et  se mestier fust  uengeor . 
 Li empereres Honoires dit   Se aucunes demandes qiex qu  eles soient sont aportees en persones de puissanz homes  ceus creanciers qui les bailleront perdront leur dete  car il senble estre grant conuoitise des creanciers qu  il aient demandeors de leurs detes . 
 Ci deffent qe nus ne mete seing à richome en autrui chose . 
Ci uient un autre titre qui parole de ceus qui metent seinz des puissanz homes es autres teneures ou metent auant les nons des puissanz homes pour fere paor à leurs auersaires . 
Li empereres Archades dit   Nos auons parceu que meinz homes par desperance de leurs torçonieres quereles metent letres de hauz homes et les nons des puissanz homes es teneures que l  en leur demande et seur que l  en les plede . 
Et porce qu  il ne usent malement de ces nons et de ces letres par engin des lois et en espoentement de leurs auersaires  ceus qui consentiront à cest barat sachent il seront disfamé comunelment . 
Mes se il n  i donent leur consentement que leurs letres ne leurs nons soient mis es autres teneures  la ueniance sera tele en ceus qui ce feront qu  i sera batuz de plomees et sera doné à l  ueure des metaus pardurablement . 
Donques quiconques sera semons qui sera en saisine de la chose et deu dret et il aura receue la demande et il met encontre letres ou nons d  autrui en celes teneures seur qui la querele muet  il perdra la possession ou le droit qu  il cuidoit retenir ou eschiuer par tel barat ne il n  aura pouoir de recomencier sa demande  neis se il l  auoit bone et droituriere . 
Et ceus qui suefrent que leurs nons soient mis en autrui quereles  quant il n  ont nul droit en la chose  seront eu come ceus qui prisent pou leur renomee et seront disfamé come acheteors de fausses quereles . 
 Ci deffent qe nus ne mete brief en sa teneure . 
Ci uient un autre titre qui desfent que nul ne mete escriz en ses teneures ne es autrui ne ne mete baniere deu roi . 
De ce dit li emperereres Honoires   Ce auient seulement à la roial maiesté que noz mesons et noz teneures aient noz titres escriz qui soient leu  et sachent tuit que ce où l  en trouuera escrit le non deu segneur ou de l  empereeur  cele teneure sera saisie de par nos . 
 Li emperere Theodoise dit   Nos desfendons que nul n  ost pendre gonfanon de roi ne nul autre seing as choses autrui sanz le comandement deu iuge qui le puet comander en quel que manieres celes choses soient tenues d  autrui ou qui que soit qui les tiengne  ia soit ce qu  il n  en soit sires ou qu  il les tiengne à tort . 
Et celi qui ce fera  se il est de basse gent  il doit receuoir mort et touz ses biens seront saisiz  mes se il est des gregneurs ou de cex de la cort ou cheualier ou clerc  il sera fors baniz et touz ses biens seront saisiz  et non seulement sera chaciez de la cité de Rome  mes il perdra franchisse . 
Et uoulons que toz les iuges soient exsecuteurs de ceste loi . 
Et si donons pouoir de depecier et d  oster ou de ronpre ces seinz ou ses confanons  non seulement en qui preiuise ce estoit fet  mes à toutes genz  soient franc ou sers  sanz paor de nule poine ne sanz paor d  acusacion de crime . 
Et les iuges qui receuront seur ce et leurs osficiaus ou la laisseront mestre escrite en leur cort seront condanpné chascun en . 
xxx . 
liures d  or . 
 Ci deffent qe nus ne face null seing seur chouse dont autres est teignanz . 
Ci uient un autre titre qui dit que nus ne doit auoir congié d  ensegnier les choses que autre tient sanz autorité de iuge . 
De ce parole li empereres Preuz en tel maniere   Ce est souent comandé que nus ne mete seinz es choses que autre tient auant que sentence soit donee pour lui . 
 Donques fet li empereres à moi   Se tu trueue seinz mis en tes choses contre droit  tu les puez oster par droit . 
Et quant il seront ostez  la cause qui est meue seur cez choses sera terminee . 
 Li empereres Dioclicien dit   Nus ne doit mestre seinz es choses que autres tient  neis se il dit que eles sont seues ou qu  il les a en gages et ce soit uoir . 
 Ci desfent qi li procurateur as choses l  enpereeur ne de la cité ne soient auocat por autre . 
Ci titre desfent que les procurateurs deu tresor ne celui deu comun de la cité ne soient procurateur ne auocaz pour aidier à nului en plet . 
Ie deuoie deniers au comun de ma uile  si auoie un deteur qui me deuoit ausinc argent . 
Le procurateur deu comun me demandoit ce que ge deuoie et ie uoloie qu  il m  aidast à recourer ma dete . 
Certes dit li empereres que ge demant contre droit . 
Ie auoie deteurs qui me deuoient deniers  si nes pouoie recourer . 
Si m  en uing au procurateur deu tresor l  empereor  si li promist la moitié des detes qu  il m  aidast à recourer . 
L  emperere me respont que ce n  est soufert en son tens  dont tu doiz parsuiure ton droit sanz la force de mon tresor . 
Li empereres dit   Ce n  est auenant en nostre tens que pour achoison de la dete que aucun doit à nostre tresor  que nostre procurateur receura autrui procuracion contre autre . 
 Cist meimes empereres dit   Nus ne doit requerre aide de nostre tresor pour tolir ce qu  il doit à ses creanciers par achoison de ce qu  il doit à notre tresor . 
Donques paie ce que tu doiz à notre tresor  fet l  emperere à moi  et se tu es semons de ton creancier que tu diz que oncques riens ne te bailla  tu puez user de ta excession de la pecune non bailliee ne contee . 
 Ci parole des besoignes autruis q  en fet sen comandament . 
Ci uient le titre qui parole des besongnes fetes  ce est à dire de celes besongnes autrui qui aucun fet sen comandement  car sus en titre des procurateurs auoit parlé des besongnes que l  en fet par comandement . 
De ce parolent . 
ii . 
ampereors  Seuer et Antonins  Une fame auoit enfanz petiz qui estoient orphelin  si auoient tuteurs . 
La mere uit que ces tuteurs menoient malement les besongnes de ses fuiz  si les acusa qu  il estoient soupeçoneus . 
Si leur demandoit autres tuteurs et curateurs . 
En ces choses mener fist despens . 
Or uoloit demander les despens  si le dist à l  empereor et il respont que toutes ces choses fesoit ele par osfice de pitié qui est entre mere et enfanz  et ceste chose ne reçoit nule accion que tieus despens soient demandé  car s  aucun fet despens en aucun de l  ostel por amor deu segnor  il ne peut demander ces despens par nule raison . 
Li empereres Seuer dit   Se aucuns despent es besongnes d  enfanz qui sont menor de . 
xiiii . 
anz  se ce est fet à leur preu  il aura accion de besongnes fetes encontre ceus pour demander les despens de quant il sont fet plus riche pour ce  et ce est receu par lor preu . 
Donques se tu fis despens à mener un orfelin à Rome pour demander li tuteur  tu auras ceste accion  et ce est uoirs se sa tante ne mostre qu  ele estoit apareilliee d  auoir le fet à ses despens . 
 Ie auoie un frere qui estoit oir aueques moi de nostre pere et ie paié la dete toute que anbedeus deuions paier . 
Dit li empereres que i  é ceste accion contre li qui est apelee  de besongnes fetes   ou se ge paie toutes la dete pour deliurer les gages qui ne pouoient autrement estre deliuré  ie aurai cele meimes accion  ou par l  accion de partir l  eritache  se nos ne l  auons ia partie  pourai consuiure sa partie de la dete . 
Li empereres dit   Cil qui fet besongnes d  aucune orfeline par comandement de son tuteur  il ne les fet come celi qui cuide estre tuteur  mes il est tenuz à l  orfeline come celui qui fet autrui besongnes sanz comandement  car ele ne li comanda riens . 
 Uns qui auoit esté franchiz de son segneur  aprés la mort son segneur fist les besongnes de la fille son segneur qui estoit petite . 
Il uoloit demander les despens qu  il i auoit fez . 
Li empereres dit que il ne les puet demander  car il deuoit ce fere pource que son pere l  auoit franchi . 
ton pere te dona curateur en son testament . 
Ce ne fu mie selonc droit mes nequedent il aministra tes besongnes . 
Dit l  empereres que tu as accion de besongnes fetes contre li et contre ses oirs . 
Quant tu estoies fors deu païs  aucuns de tes amis firent tes besongnes si que il te deuoient de ce que il auoient pris . 
Tu estoies cheualier et entendoies à ta cheualerie tant que . 
xxx . 
anz furent passez que tu ne leur demandas conte . 
Aprés ne te uoloient respondre pource que si grant tens estoit passé . 
Ce dit li empereres que nequedent tu puez demander ton droit  que ceste accion ne se pert pour tant de tens . 
Iulians demanda deniers à un tuen deteur et cil les li paia . 
Si te plot de ce qu  il les li paia . 
Dit li empereres que tu puez demander à Iulian cel argent par ceste accion de besongnes fetes . 
Uns huem fist tes besongnes quant tu estoies hors deu païs  si te deuoit argent de cel afere . 
Il te fist oir en son testament de la sisieme partie de son heritage . 
Or uoloies tu demander ce qu  il te deuoit . 
Dit l  empereres que tu puez demander à l  autre oir qui a les . 
ui . 
parties por raison des . 
ui . 
parties . 
Un mien ami qui estoit fors deu païs auoit un bon serf qui deuint malades  ie le fis garir . 
Dit l  empereres que fis bien sa besongne et bien puis demander les despens . 
Une femme auoit enfanz . 
Leur pere estoit mort  la mere leur dona à mengier . 
Quant il furent grant  uoloit demander ce qu  ele auoit despendu en leur mengier . 
Dit l  empereres que ne puet  car par pitié de mere le deuoit fere . 
Mes s  ele despendi autrement en leur besongnes  se ele puet mostrer que ele auoit uolenté deu demander  ele poura ce demander par l  accion de besongnes fetes . 
Li empereres dit   Se li fuiz paie la dete de son pere par courage qu  il li uolt doner ce qu  il paia pour li  il ne li puet riens demander  ou soit en la poesté deu pere ou fors de sa poesté . 
Posom donques que ton pere paia dete por son pere sanz comandement de li  tis peres est morz . 
Dit li empereres que tu puez demander à tes oncles freres de ton pere par l  accion des besongnes fetes de ce que ton pere fist ce qu  il estoient tenuz à fere pour leurs parties . 
 Tu auoies femme  ele fu malade  feis despens en sa maladie . 
Dit l  emperere que tu ne puez demander ces despens au pere ta femme  mes ce que tu despendiés à son seuelir puez demander au pere à qui le douaire retorne se tu le fis à courage de recourer . 
Un tuen ami te comanda que tu feisses ses besongnes et les sa femme  qu  il aloient hors deu païs . 
Dit l  emperere que la femme a contre toi ceste accion et tu contre li  se tu as mis deu tuen en ses besongnes . 
Mes le baron par qui comandement tu le feis a accion qui est apelee  de mandement  contre toi  et tu cele meismes contre li  se tu as despendu par son comandement . 
Tu auoies fillastres filles ta femme  tu les norris en ton ostel come se fusses lor pere et donas loiers à leurs mestresses pour fere les aprandre mestier . 
Dit li empereres que tu ne puez demander ce que tu i as despendu  mes se tu feis ces despens en courage de demander  tu as accion de besongnes fetes contre eus . 
Tu fesoies les besongnes de ta suer  si poias le treü pour li qu  ele deuoit de ses terres ou par son comandement ou par sa priere . 
Dit l  empereres que tu as accion de besongnes fetes ou de mandement pour demander ce que tu as paié pour li . 
Li empereres Dioclicians dit   Les oirs deu curateur sont tenuz de respondre de l  engin ou de la large coupe de leur pere par l  accion des besongnes fetes  ne l  ofice que leur pere auoit d  estre curateur ne passe à eus . 
Et pour ce il n  ont nul pouoir de estrangier les choses de cele qui leur pere fu curateur . 
 Cist meimes empereres dit   Leauté amoneste de paier usures à celui qui a despendu en autrui besongnes  et de cest meismes droit useras tu  qui as despendu par estouoir es besongnes de tes orfelins . 
 Cist meimes empereres dit   Se . 
ii . 
sont oirs ou pluseurs et li uns uent aucune chose de l  eritache par non de tout  l  autre oir poura demander sa partie deu pris par accion des besongnes fetes se il loe la uente . 
 Cist meimes empereres dit   Il n  est mie senblant à tuteur ou à curateur qui par sa uolenté fet autrui besongnes sanz comandement  car le tuteur ou le curateur ont à fere et à mener iusqu  à la fin par estouoir  mes cil qui fet par sa uolenté le puet lessier quant il ueut  car il soufit bien se li ami aide à son ami en aucune petite chose . 
Posom donques  tu feis les besongnes d  une femme  n  estoies son tuteur ne son curateur  tu feis bien ces besongnes  tu es tenuz de barat se tu le fés et de large coupe et de legiere coupe  et ce te puet demander la famme . 
Et se tu li doiz riens  couendra que tu li randes auec usures . 
Mes se autres te deuoient  il n  estoit mie tenu de demander  car l  en li deist   Tu n  as mie comandement de demander   ne de ce ne li doiz respondre . 
Donques dit li empereres à la fame   Tu meimes doiz demander à ceus qui riens ont deu tien . 
 Tu auoies cousins qui auoient sers . 
ces serf auoient fetes besongnes de toi et de ton frere . 
Tes cousins franchirent ces sers . 
Tu disoies que le franchissement ne ualoit riens . 
Dit li empereres qu  il ne puet estre rapelé ne il ne sont tenu à randre raison de ce q  il firent quant estoient serf puis qu  il sont franchi  se il aprés ne firent de ces meimes besongnes qui soient si mellees as prumieres que l  en nes puisse desseurer . 
Li empereres dit   Ceus qui font autrui besongnes ne sont tenuz des damages qui auienent par auenture se il ne l  orent en couant que se il aucunes foiz feissent besongnes  qu  il fussent tenu de tote auenture  Cist meimes empereres dit   L  accion des besongnes fetes ne porsuit les choses principalment mes la persone qui est obligiee . 
 Li empereres Iustinians dit   Se aucun fet autrui besongnes contre la uolenté à celui qui eles sont et contre desfensse  les ancians doutoient se il deuoit auoir nule accion contre le segneur des besongnes  les uns disoient que oïl ou selonc les paroles ou selonc le sen de loi  les autres disoient nanil  et entr  eux en i ot un qui auoit non Salui Iulian . 
Mes nos uolons oster leur doutance  si establisons que se li sires des besongnes contredit et desfent qu  il ne s  en entremete  il n  aura nule accion selonc la sentence Iulian aprés que li sires li aura enuoié à denoncier qu  il ne uolt que touche à ses choses  ia soit ce qu  il auoit bien comencié à fere auant la denonce par que li sires li desfendoit qu  il ne touchast à ses choses . 
Mes quoi dirom se li sires entent que l  autre a fet monz despens et pource que les li face perdre  li desfent qu  il ne s  entremete plus de ses besongnes par barat et par feintise  et pource qu  il ne li pait les despens qu  il auoit ia fez en son profit  Ce ne souferrons nos en nule maniere  mes deu ior que la desfensse li sera fete ou escrite ou sanz escrit et par deuant genz  dés lore en auant  se il fet despens pour amender les besongnes au segneur  il n  aura nule accion pour recourer les  mes por les prumiers despens  se il sont fet profiteusement  aura accion contre le segneur qui durra selonc sa nature . 
 Ci dit des choses q  en fet par force qe ne doiuent estre tenues . 
Ci uient un titre qui dit que ce qui est fet par force ou par poor ne doit riens ualoir . 
De ce dit li empereres Alixandres   S  aucune chose est tolue à aucun par force ou par larrecin  ia soit ce que celui qui l  a prise la perde par aucune maniere  celui qi l  a perdue a sa demande toute entiere . 
 Uns huem me fist prometre par force une some de deniers . 
Ie paié ausinc par force  si demandai lestres à l  empereor qu  il les me feist randre et il me respont   Nos ne poom ueoir coment tu puisses demander ce que tu as paié  car il n  est mie senblant de uerité que tu t  ahastis de paier ce que tu pouoies eschiuer  car tu auoies bone querele des letres de la promise qui auoit esté fete par force  se tu ne me ueus dire que au paier ausinc receus force . 
 Ie auoie un aiel . 
Cil fu contreint par force de uendre une seue teneure . 
Il morut et ie fui son oir . 
Celi qui l  auoit acheté de li l  auoit uendu à autre . 
Ie demandai à l  empereor que i  en poroie fere et il me respont   ua t  en au baillif de la terre et demande qu  il te face randre la teneure et tu randras le pris à celui qui l  auoit achetee  car il plest as sages homes que en tel quas soit donee accion en la chose  ce est pour demander la chose come seue . 
Et ce que nos disons aura leu se celi qi achete la chose seconde foiz n  est garniz par priscricion de lonc tens  ce est que l  aie tenue par . 
x . 
anz par deuant toi ou par . 
xx . 
anz se tu n  estoies eu païs . 
 Deus freres estoient qui auoient une teneure . 
Un puissant home leur fist uendre cele teneure par paor de mort qu  il leur fist ou il les mist em prison . 
Ceus firent leur querele à l  empereor et il leur respont   Se uos par tel force ou par tel paor uendistes uostre chose et puis n  i assentistes dedenz un an en quel uos eustes loisir de demander  se il ne rant la chose par le comandement del iuge  il uos sera condanpné à randre . 
iiii . 
tanz con la chose ualt mes uos randroiz le pris . 
Et se uos demandez aprés l  an passé  uos auroiz accion à demander la chose seulement  mes le iuge connoistra de la chose auant  ce est qu  il uerra que se uos auez autre accion à recourer uostre chose  il ne uos dourra ceste  et tout ce sera selonc la forme deu general edit qui est en Disgestes . 
 Mon pere et mon aiex furent contreinz par force ou par poor d  un puissant home de uendre une leur teneure . 
Ie en fis querele à l  empereor et l  emperere respont   Il n  est en ce nule disferance qui fist la force à ton pere ou à ton aieul ou cel qui acheta la teneure ou autre par le seu à celui  car se il ont uendu par force ce que plus ualoit pour meins qu  il ne ualoit  il pourchaceront par le iuge que ce qui est fet mauuesement soit rapelé au prumier estat . 
Ie uendi une teneure à un senateur  si me tenoie pour engingnié et uoill fere rapeler ce qui estoit fet par achoison que i  auoie esté contreint par force  et si uoloie ce prouer pource qu  il estoit senateur . 
Dit li empereres que ce solement ne soufist mie à prouer que par force fu fet le marchié . 
Li empereres dit   Se aucun uelt prouer par deuant le iuge que il a esté contreint par paor de mort ou de torment de son cors ou pource qu  il creint mortex anemitiez à fere chartre de donacion o de stipulacion ou d  aucun autre marchié ou d  autre obligacion  le iuge le rapelera ne ne souferra que uaille selonc la forme deu general edit . 
 Tu auoies fete une chartre au demandeor del treü d  une certeine moison de blé . 
Le blé enchierissoit  le demandeor deu treü te premist à randre cele chartre se tu li uendisses une meson et une cort que tu auoies  et tu li uendis ou à celi qui nomoit les cheualiers à aler en l  ost uendis ces choses qu  il ne te nomast . 
Si uoloies que cele uente fust rapelee pource que tu disoies que par paor l  auoies fete  et l  emperere dit que tele poor n  est mie soufisant à rapeler la uente . 
Li empereres dit   La peor que aucun allegue à rapeler ce qui est fet se couient à prouer par cruauté de fet  ne mie par parole que aucun die ‘ ie tuerai celi   ou ‘ ge ferrai celi   ou de ‘ ge ferai ce et ce   . 
 Ie te menaçai que ie t  acuseroie d  omicide o d  autre mesfet ou t  auoie ia acusé . 
Tu me donas ou me premeis aucune chose par cele paor . 
Si uouloies rapeler ce qui estoit fet . 
Dit li emperere que ta priere seur ce n  est mie bone . 
Un baillif greuoit un home qui estoit en sa baillie et pour cele poor cel home fu contreint à uendre li aucune chose qu  il n  auoit talant de uendre . 
Dit l  emperere que ce qui est einsinc acheté soit randu et le pris soit retenuz de celui qui auoit uendu  et ceste meimes peine sera gardee se cel baillif fist metre le non de sa femme ou d  aucun suen ami charnel pour fere tieu praie . 
Li empereres dit   Les uentes et les donacions et les transaccions qui sont fetes par puissance et par force nos comandons que soient rapelees . 
 Ci dit de ce q  en fait par engin qe doit estre restorez . 
Ci alueques uient le titre qui parole deu mauués engin . 
Uns huem qui estoit plege pour . 
i . 
autre qui auoit engagiez les gages au creancier uint  si acheta les gages deu creancier . 
Cil qui les gages estoient uoloit auoir ses gaies . 
Li empereres dit que cist pleges fera que saies se il rant les gaies o touz les fruiz qu  il a receuz  que tu ne puisses  dit li empereres au plege  estre blaumez de desloiauté et qu  il ne te demande ses choses par accion de barat . 
Dit li empereres que accion d  engin est ostroiee lors seulement quant celui qui en uelt user n  a nule autre accion et o conoisance de cause . 
Tu auoies esté engingnié  si auoies accion d  engin qui ne dure outre . 
ii . 
anz  tu fus longuement fors pour le comun de ta uile  . 
ii . 
anz estoient passez . 
Dit li empereres que ce ne te doit nuire  car le tens que tu fus en seruise de ton comun ne te sera conté . 
Tu auoies une serue  uns huem la prist à fame . 
Tu demandoies ta serue  il te prioit que tu la franchisses ou la li lessasses franchir et il te douroit un autre serf . 
Tu li creantas . 
Aprés  il ne te uouloit atendre ce qu  il t  auoit eu en couant . 
Dit li empereres que se tu as franchie ta serue ou tu la li donas et il la franchi  tu ne puez rapeler sa franchise  mes ce pourras seulement fere que se il ne te fet ce qu  il ot en couant et . 
ii . 
anz ne sont passez  tu pourras mouoir contre lui accion d  engin . 
Mes se tu ne la franchis ne ne la li donas  tu la puez recourer par le iuge à touz ses fuiz  se aucun ne muet question de son estat qui ueille mostrer qu  ele est franchie . 
Une pucele auoit pere et mere . 
La mere morut  la fille remest oir de sa mere . 
Le pere tint toutes ses choses come loiau tuteur de sa fille . 
Ele uint à aie  si fist transaccion o son pere  si le quita de ce qu  il auoit eu de ses choses . 
Dit li empereres que se ele fist seulement couenance em plé  se ele ueut demander  sa demande sera ostee par excepcion de la transaccion  mes s  ele ne uoa s  accion  ce est qu  ele mist tout en aquiliane stipulacion et puis la quita par acceptilacion  ele n  a nule accion contre son pere . 
Mes ele est mout engingniee pource qu  ele quita toute la querele à son pere . 
Ele ne puet auoir accion d  engin contre son pere pour la reuerance deu pere  mes aura accion en fet . 
Se aucun uelt prouer qu  il est engingnié en aucun marchié pour l  engin de son auersaire  il couient que le prueue par manifez aguez . 
Tu auoies un frere qui mourut  son eritache t  escheï . 
Tu le refussas  que ne le uolsis auoir  et estoies greindres de . 
xxu . 
anz . 
Tu n  as nul pouoir d  auoir le puis . 
Mes posom que la fame ton frere t  estoit sustituie  ce est que ton frere auoit dit que se tu ne fusses son oir  que sa femme le fust . 
Ele t  engingna  qu  ele te fist entendre par mençonge que l  eritage deuoit trop et pour ce le reüsas . 
Tu puez user contre li accion d  engin . 
Li empereres Costentins dit   Nos tenons pour bien que l  accion d  engin dure seulement iusqu  à . 
ii . 
anz continuiz  non seulement que souloit estre ancianement que dedenz . 
i . 
an en quel auoit celi qui uoloit user de ceste accion pouoir de porsuiure son droit . 
Et le tens de ces . 
ii . 
anz comencera à corre deu ior que l  engin est fet  ne mie de cele eure que il soit qu  ilz est engingnié . 
Donques tuit sachent que nus ne pourra comencier ceste accion outre . 
ii . 
anz  ne se la comence auant de . 
ii . 
anz  ne se poura estendre outre . 
ii . 
anz . 
 Ci parole des meneurs de . 
xxu . 
anz qi sont engigné . 
Ci uient un titre qui parole de ces homes qui sont meneurs de . 
xxu . 
anz  coment leur doit estre secouru quant il sont engingnié en aucun marchié qu  il font ou pour leur niceté ou por leur barat de leur auersaire  et lors le iuge doit rapeler tout le marchié arieres . 
Et ce est apelé restitucion enterinne  et ceste restitucion doit fere le iuge toutes les foiz que le meneur de . 
xxu . 
anz proue par deuant li qu  il est engingnié en quel que chose ce soit . 
Et fet le iuge ceste restitucion par son osfice  car es . 
ii . 
titres par deuant fet le iuge restitucion non par son osfice mes par droit d  accion ou par accion de ce qui est fet par poor ou par accion d  engin  et de ce met ceste prumiere loi tel quas  I  estoie meneur de . 
xxu . 
anz . 
Mon pere si fist son testament  si me deserita . 
Ie auoie querele contre ce testament mon pere de ce qu  il m  auoit deserité contre droit et contre pitié . 
Ie renonçai cele querele  que dis que ie ne feroie iamés querele ou ge me tés par . 
u . 
anz  einsi l  oi perdue . 
Dit li empereres   Ce est à esgarder se cel qui auoit tel querele renie en aucune maniere que iamés n  i puet recourer  mes ce ne puet auenir en ta persone  fet il à moi  pour le benefice qui t  est deu pource que tu n  ies d  aage . 
 Ie auoie une suer  son pere mourut . 
Ma suer estoit meneur de . 
xxu . 
anz  ele ne demanda la possession des biens son pere  et einsinc passa un an dedenz qu  ele deuoit auoir demandé possesion . 
Et pour ce disoient que ne pouoit demander . 
Dit li emperere que se ele est oncore meneure de . 
xxu . 
anz  ia soit ce qu  ele ait . 
u . 
enfanz  ele sera restituie à ce qu  ele puisse demander la possession des biens son pere . 
I  estoie meneur de . 
xxu . 
anz mes gregnor de . 
xiiii . 
anz  si uendi de mes choses  si me tenoie pour engingnié  si le dis à l  empereor et il dit que cest marchié ne doit estre tenu  car le meneur de . 
xxu . 
anz qui a curateur senble à celi qui est fors de son sen et le preuost a desfendu qu  il ne touche à ses biens  se li a doné curateur . 
Mes se tu n  auoies point de curateur  fet me li empereres  quant tu uendis tes choses  la uente ualut par droit  mes tu puez demander restitucion enterine se tu es encore meneur de . 
xxu . 
anz . 
Ie auoie fet un marchié quant i  estoie meneur de . 
xxu . 
anz  s  estoie engingnié et requeroie restitucion enterinne . 
uing à l  empereor et il me respont   Se tu puez prouer que tu estoies meneur de . 
xxu . 
anz quant tu feis cel marchié et ton auersaire ne prueue encontre que tot le tens de fere restitucion est passé  le iuge te doit doner aide de restitucion enterinne . 
 Li empereres dit   Ceus qui sont meneur de . 
xxu . 
anz doiuent auoir restitucion enterine partout là où il preuent qu  il sont engingnié  ia soit ce qu  il ne soient engigné par barat de leur auersaire . 
Et auant que . 
xxu . 
anz aient acompli pueent demander restitucion enterine de ce qu  il ont fet en cel aaie dont il se tienent pour engingnié . 
 I  estoie meneur de . 
xxu . 
anz  si demandoie restitucion enterine d  un marchié . 
Auant que le plet fust feniz  mon auersaire mourut . 
Dit li empereres que se ie n  é renonciee la querele  que la mort mon auersaire ne me nuist . 
Ie auoie un oncle qui estoit mon tuteur . 
Il ne me uolt fere que ie le quitasse de ce que ge li pouoie demander  si me proua faussement que ie estoie d  aage et ie le quitai . 
Il fu mort et ie me ting pour engingnié . 
Si le dis à l  empereor et il me respont que se ie sui encore dedenz le tens en quel en doit auoir restitucion  ie la puis demander contre ses oirs  car il n  est mie senblant qu  il ne seut bien mon aage . 
Li empereres Honoires dit   Il est certeine chose que par moutes autoritez est secoureu as meneurs de . 
xxu . 
anz en celes choses où il sont deceuz ou par non sachance ou par oubliance . 
 Li empereres Zen dit   Le meneur de . 
xxu . 
anz ne senble estre engingnié se il use de droit comunel  ce est se il fet ce que font comunement les greindres de lui . 
 Ci parole del meneur de . 
xxu . 
anz qi est en la auoerie suen pere . 
Cist titre parole de celui qui est meneur de . 
xxu . 
anz et est em poesté de son pere et le titre par desus si dit ieneraument de touz ceus qui sont meneur de . 
xxu . 
anz . 
Li empereres dit   Se li fuiz qui est en poesté de son pere fet pleuine pour aucun estrange  il puet demander restitucion enterine  et se il fist pleuine pour son pere et quant son pere morut n  ot riens de son eritage  ausi puet auoir restitucion . 
 Tu auoies un frere  il enprunta argent d  un userier  il estoit meneur de . 
xxu . 
anz  despendi cel argent  tu demandas à l  empereor coment il en eschaperoit sanz doumaie  et l  emperere dit que se ton frere estoit en la poesté son pere quant il prist cel argent et il ne le prist mie contre le conseill deu senat macedonian pour la niceté de l  aage  il puet demander restitucion  qu  il soit deliuré de cele dete . 
Ci parole des pleges aus meneurs coment il sont tenu . 
Ci uient un autre titre qui parole des pleges des meneurs . 
De ce si met tel quas  Tu estoies meneur de . 
xxu . 
anz  uendiés une teneure que trouas en l  eritage ton pere qui t  estoit eschete et donas pleges de garantise à l  acheteeur . 
Aprés auint que cele teneure fu tolete à l  acheteeur . 
Il uelt retorner à toi  tu pourchaças restitucion  si fus deliuré  mes dit li empereres que ce ne deliuerra tes pleges . 
Il retorront à toi par l  accion de comandement se tu seur ce ausi ne pourchaces restitucion . 
Une femme te uendi une teneure et dona te pleges de garantise . 
Cele teneure te fu tolue  tu demandas à l  empereor conseill que tu deuoies fere et il te respont   Se cele femme te uendi cele teneure par autorité deu iuge si qu  ele n  a nule autre aide fors de ce qu  ele est meneure de . 
xxu . 
anz  il n  est mie doute que li pleges ne te soit obligiez à garantir toi  mes se le marchié fu fet par mal engin de ta partie  il est chose manifestee que la uenderresse et le plege doiuent estre sanz domage . 
Ci dit des besoignes qe li meneur font par leur tuteeurs . 
Ci uient un autre titre qui parole de ce qui doit estre fet quant le meneur de . 
xxu . 
anz fet aucun marchié par l  autorité de son tuteur ou de son curateur . 
Deus freres estoient greindre de . 
xiiii . 
anz et meneur de . 
xxu . 
anz  si reçurent l  eritaie de leur pere et de leur mere quant il furent mort  si se tenoient por engingnié et uouloient lessier cel eritage et l  enperere leur dit   Se uos estes encore meneur de . 
xxu . 
anz  uos pouez pourchacier restitucion pour deliurer uos de ce que uos estes obligiez à cel eritage  et seur ce enuoiez uos curateurs au iuge . 
Mes se uos auez . 
xxu . 
anz acompliz et passé . 
iiii . 
anz outre dedenz que uos pouez auoir restitucion  uos pouez pledier contre uoz curateurs qui furent  pource qu  il ne uos garderent de cest domage selonc la forme de droit . 
Li empereres Alixandres dit   Les meneurs de . 
xxu . 
anz ont aide de restitucion se il sont engingnié  neis en ces marchiez qu  il font em presence de leurs tuteurs ou de leurs curateurs . 
 Li empereres Diocliciens dit   Les meneurs de . 
xxu . 
anz pueent auoir restitucion se il sont deceu  neis en ce que leurs tuteurs ou leurs curateurs ont fet par leur non  ia soit ce qu  il puissent restorer leur domache se il uoelent pledier contre leurs tuteurs ou leur curateurs . 
 Un home presta argent as curateurs de . 
ii . 
uallez ne mie par entencion des uallez mes des curateurs meimes . 
Or uoloit demander cel argent as uallez . 
Il orent conseill à l  empereor et il leur respont qu  il n  en doiuent riens paier . 
Li empereres dit   Ia soit ce que les tuteurs ou les curateurs des meneurs de . 
xxu . 
anz uendent les choses des meneurs ou facent autres marchiez  les meneurs pueent estre restituiz de leur choses se il uoelent ou pledier les tuteurs ou les curateurs qu  il leur restorent leur domache . 
 Ci parole des causes qi sont comunes à pluseurs meneurs . 
Ci uient un autre titre qui mostre que doit estre se deus meneurs ou pluseurs ont une comunel cause et li uns pourchace restitucion . 
Dui frere auoient une suer . 
Ceste suer pleda pour une chose qui estoit leur  fist transaccion . 
Or uoloient les freres recourer leur choses . 
Si en orent comseill à l  empereor et il leur respont   uotre suer ne uos puet tolir riens de uostre droit  neis se ele fust gregneur de . 
xxu . 
anz par sa transaccion se uos ne li comandastes ou ostroiastes ce qu  ele auoit fet . 
Mes se  puis que uos seustes ce qu  ele auoit fet  consentistes puis que uos eustes . 
xxu . 
anz  ia soit ce qu  ele qui estoit meneur de . 
xxu . 
anz pourchaçast restitucion par sa partie  nequedent son aage ne uos profite à ce que uos puissiez auoir part eu benefice deu general edit . 
 Ci dit de celui qi ueaut estre restabliz contre iugement . 
Cist titre determine que doit estre se le menor de . 
xxu . 
anz demande restitucion contre chose iuchiee . 
Deus uallez freres auoient eu un tuteur  si plederent à lui quant il passerent aage de . 
xiiii . 
anz et aconsiuirent de li par sentence ne mie tant com il deuoient auoir  si demanderent conseill à l  empereeur et il leur respont   Se uos estiez meneur de . 
xxu . 
anz quant iugement fu doné  uos auroiz restitucion à demander le seurplus se estes en l  aaie que la daiez auoir  mes se uos estiez ia d  aage quant sentence fu donee  uos ne pouez mouoir accion derechief de ces meimes choses . 
 Uns huem demandoit une seue fille qi disoit qu  ele deuoit estre en sa poosté et  se il l  auoit deliuree de sa poesté  ce n  estoit mie fet à droit . 
Le iuge qui ooit le plet iucha qu  ele deuoit estre sozmise à la poesté son pere . 
Ceste femme se tenoit pour greuee de cele sentence  si uoloit auoir restitucion . 
Cele demanda à l  empereor quil li respont   Cel qui gouerne la prouince esgardera se tu doiz auoir restitucion quant il conoistra tout l  afere . 
 Li empereres comanda oïr une cause à un saie home et iugier . 
Il dona sa sentence contre l  un des pledeeurs qui estoit meneur de . 
xxu . 
anz  il uoloit auoir restitucion . 
Et dit li emperere que le preuost ne le baillif ne pueent doner restitucion contre la sentence de cel qui iuia en leu de l  empereor  mes seul li empereres puet restituir contre la sentence de celui qui iuia en leu de lui . 
Dui frere estoient meneur de . 
xxu . 
anz . 
Uns huem les fist semondre . 
Sentence fu donee contr  eus . 
Il n  orent en tout le plet qui les desfendist . 
Dit li empereres que cele sentence ne leur nuit riens  mes se il furent desfendu par tuteur ou par curateur ou par procurateur à droit ordené et sentence est donee encontre eus  la sentence leur nuira se il ne pourchacent restitucion . 
Li empereres dit   Se le tuteur ou le courateur de celui qui est meneur de . 
xxu . 
anz plede pour li et le iuge dona sentence encontre li  le meneur peut porchacier restitucion ausi come se la sentence fust donee encontre lui . 
 Ci monstre coment li meindres doit estre restabliz de sa chose uendue . 
Cist titre ensangne que doit estre fet se le meneur de . 
xxu . 
anz demande restitucion contre la uente qu  il a fete de sa chose . 
Ie estoie meneur de . 
xxu . 
anz  si uendi une moie teneure par autorité deu iuge et si promis et iurai seur seinz que iamés ne feroie nul plet seur cele uente . 
Or uoloie auoir restitucion contre cele uente  si en soupliai l  empereor et il me respont   Saches que par m  autorité n  en uendras contre ton sairement ne ne deuoies auoir esperance que ie fusse autorité de ton pariure . 
 Seur ceste loi est segniee une autantique nouele que fist li empereres Frederic  l  aiel de cestui qui ore est et dit issint   Es sairemenz des homes qui sont entre . 
xiiii . 
et . 
xxu . 
anz qu  il font par lor uolenté sanz nule force  nos comandons qu  il soient gardé fermement ce qu  il font pour non rapeler leur marchiez . 
Mes ceus sairemenz qui sont fez par force ou par paor ne doiuent estre gardé  neis se les font ceus qui ont passez . 
xxu . 
anz  et meesmement quant sont fez – seur ce qu  il ne se claiment de mal ne de honte – si l  ont receue . 
 Li empereres Costentin dit   Il est pourueu as meneurs de . 
xxu . 
anz contre les uentes qui sont fetes par feintise et contre les aguez des tuteurs et des curateurs par restitucion enterine qui est establie par loi . 
 Ci dit del meneur qi ueut estre restabliz contre la uente de son gage . 
Ci uient un titre qui mostre que doit estre quant le meneur de . 
xxu . 
anz demande restitucion contre la uente de sa chose qui estoit en gages . 
Li empereres Dioclicien dit   Non seulement contre la uente de leur chose ont les meneurs de . 
xxu . 
anz restitucion enterine mes encore contre la uente de leur gaie qui uendent les creanciers . 
Posom donques que . 
ii . 
freres estoient meneurs de . 
xxu . 
anz  leurs teneures furent engagiees  enprés uendues  uoloient les recourer par l  empereor  et il leur respont   Se uos auez mout grant domage en cele uente  uos auroiz restitucion enterine meimement  car uos estes encore meneur . 
 Dui frere estoient  leur pere estoit mort qui auoit engagié une chose . 
Cil la uoloient recourer pource qu  il estoient meneur de . 
xxu . 
anz  et li empereres dit que leur desirrier n  est mie resnable et ce meimes droit est se uos fustes oir à . 
i . 
estrange  mes se le creancier ne s  est contenu loiaument  uos deuez pledier contre li ou contre uoz tuteurs et curateurs . 
Ci parole des donacions qi font cil qi n  ount mie . 
xxu . 
anz se il les peuent rapeler . 
Cist titre parole quant le meneur done aucune chose et puis ueut rapeler sa donacion par restitucion . 
De ce met ceste loi tel cas  Un bacheler auoit fianciee une femme  si l  ala ueoir auec son curateur et il li dona ioiaus et meintes choses . 
Or uoloit rapeler le don pource qu  il estoit meneur de . 
xxu . 
anz et li empereres dit que ne doit estre rapelé . 
Un huem auoit . 
ii . 
fuiz qu  il auoit trez de sa poosté  il leur dona une teneure  aprés la partie de l  un dona à un autre home . 
Dit li empereres qu  il ne leur pouoit riens toudre de ce qu  i leur auoit doné . 
Ne se celui cui partie il auoit donee se asenti à la donacion que li peres fist aprés  il ne perdi sa segnorie de cele chose pour l  autorité du conseill du senat qui desfent que le meneur de . 
xxu . 
anz ne puet estrangier nule teneure sanz l  autorité deu iuge  ne aide de restitucion n  i a mestier . 
Mes es autres choses qui pueent estre estrangiees sanz autorité de iuge  se  puis que li peres les i aura donees  il consent que le pere les doint à autre dedenz l  aage de . 
xxu . 
anz  poura pourchacier restitucion . 
Ci dit coment cil qi est meindres de . 
xxu . 
anz puet rapeler franchise q  il a donee . 
Cist titre parole deu meneur de . 
xxu . 
anz qui franchit son serf et puis uelt auoir restitucion pour rapeler la franchise  et de ce dist ceste prumiere loi einsint  Uns huem en son testament auoit coumandé à son fuiz qu  il franchist son serf par si que li sers donast . 
x . 
liures pour s  ame . 
Cist serf uint au preuost  si fist semondre le fuiz son segneur pource qu  il le franchist . 
Le preuost dit par sa sentence à cel uallet qui estoit meneur de . 
xxu . 
anz qu  il deuoit franchir cel serf . 
Cist uallez demanda à l  empereor se il pouroit auoir restitucion contre cele sentence et il respont   Se tu n  as encore franchi cel serf selonc le comandement deu preuost  tu puez rapeler sa sentence par restitucion  mes se tu donas la franchise ia soit ce que ne deuoies  ne la puez rapeler  mes tu puez demander à tes tuteurs q  il t  amendent les domages que tu as de ce par accion de besongnes fetes . 
Une femme meneur de . 
xx . 
anz franchi son serf par deuant le preuost . 
Or disoit qu  il l  auoit engingniee  si uoloit rapeler son fet . 
Dit li empereres que la franchisse qui si solemement est donee ne peut estre rapelee  mes le iuge doit fere que celui qui est einsi franchi par son barat ament le domage à la femme selonc que raison requiert . 
Meneur de . 
xx . 
anz ne peut franchir son serf se ce n  est là où le comun de la uile s  asemble et par chose resnable qui soit prouee . 
Or posom tel quas  Dui frere meneur de . 
xx . 
anz franchirent aucuns leurs sers . 
Or uoloient rapeler leur fet par restitucion et li empereres leur dit   Se uos ne franchistes cex que uos uoulez rapeler en seruitude en concile par deuant le preuost par raison prouee et uos estes meneur de . 
xx . 
anz  uos les pouez rapeler par droit sanz restitucion  car tel franchisement ne ualt riens  mes se uos les franchistes par raison prouee  uos ne poez auoir restitucion enterine contre la franchise . 
Mes se uos estes engingniez en ce par la coupe ou par le barat de uostre curateur qui est uostre franchi  le iuge comandera que le domage uos soit restoré par cel qui le fist . 
Et se le iuge conoist que le barat de uostre curateur est mout apert  il en fera plus dure ueniance . 
Li emperere Dioclicien dit   Se sentence est donee en iuise de cause de franchise pour la franchise  ia soit ce que de l  autre partie soit menor de . 
xxu . 
anz  cele sentence ne puet estre rapelee . 
 Ci deuise se uns moindres de . 
xxu . 
anz puet rapeler une pais q  il a fete . 
Ci uient un autre titre qui dit se le meneur de . 
xxu . 
anz ueut estre restitui contre sa transaccion qu  il a fete encontre deuisement . 
Une damoisele qui estoit meneur de . 
xiiii . 
anz fist une transaccion en deuisement  aprés si la rapela par restitucion . 
Dit li enperere que son auersaire puet user contre li de ses accions qu  il auoit deuant . 
Li empereres dit à moi qui li demandoie conseill   Se tu auoies fete transaccion o tes auersaires et il l  ont rapelee pource qu  il sont meneur de . 
xxu . 
anz  tu pourras fere ta demande derechief . 
Et se il metent auant excepcion de la transaccion  tu rapeleras que il sont uenuz encontre et pour ce ne leur doit ualoir  ou se t  accion est morte  accion te sera donee por le restorement de la cause . 
Ci deuise se li meindres de . 
xxu . 
anz doit estre restabliz encontre sa paie . 
Cist titre parole quant le meneur demande restitucion contre la paie qu  il fet à son creancier  ou son deteur li fet et il le gaste ou le pert . 
Li empereres Dioclicians dit   Ausi come les autres deteurs del meneur de . 
xxu . 
anz s  aquitent se il paient à son tuteur ou à son curateur  ausi les tuteurs  se ce qu  il doiuent des besongnes qu  il ont menees paient as curateurs  mes le meneur pait auant qu  il aie passé le tens de demander restitucion enterine se il a domaie en cele paie  et le iuge doit bien esgarder se il doit auoir la restitucion . 
 Cist meimes empereres dit   Se aucun meneur de . 
xxu . 
anz paie lés qu  il ne doit paier et par meserrance de droit  il le poura rapaler par restitucion se il n  a passé le tens que l  en done aide de restitucion . 
 Ci parole de la feme meindre de . 
xxu . 
anz qui est engignee en doaire . 
Cist titre parole de la femme qui est meneur de . 
xxu . 
anz qui est engingniee en doner douaire et demande restitucion contre la donacion deu douaire . 
Ie auoie une suer  ele se maria  si dona tot ce qu  ele auoit en douaire à son mari . 
Si fu engingniee  ele mourut et son eritache m  escheï auant qu  ele eust passé . 
xxu . 
anz . 
Ie uouloie rapeler ce qu  ele auoit fet  si demandoie restitucion enterine . 
Dit li empereres que le iuge doit ueoir et esgarder se ie doi auoir restitucion par deuant l  autre partie . 
Ci dit se li meindres sera restabliz contre son mesfait . 
Cist titre dit se le meneur demande restitucion quant il a mesfet  qu  il ne soit iostisié si com il deuroit estre se il fust d  aage . 
De ce dit li empereres Seuer   L  aage des meneurs de . 
xxu . 
anz ne leur ualt riens en mesfet  car foiblece de cuer n  escuse les costumes mauueses  mes quant aucun peche ne mie de sa uolenté mes autrement  il senble qu  il ne peche  ia soit qu  il suefre domage de poine d  auoir  et pour ce les meneurs de . 
xxu . 
anz doiuent auoir restitucion en tel quas . 
 Li empereres dit   Ia soit ce que nul ne soit escusé pour benefice d  aage en mesfet  nequedent la mere qui a ses filz orphelins qui ne leur demande tuteurs  ele se mesfet si qu  ele doit perdre leur eritache se il muerent en cel aaie  mes ce a leu en celes qui sont outre . 
xxu . 
anz  car celes qui sont meneurs receuront leur droit par restitucion . 
 Ci parole des choses à un meneur de . 
xxu . 
anz qe uns autres tient . 
Cist titre parole quant aucun tient aucune chose des muebles au meneur  pource que li est baillié d  autre qu  il cuide que en soit sires et il la tient . 
iii . 
anz em pés  einsi gaangne la segnorie de la chose  et le meneur demande restitucion qu  il puisse recourer sa chose  que ne li nuist cele teneure qui est apelee usucapion . 
De ce dit li empereres Diocliciens   Se aucuns tienent les choses des meneurs de . 
xxu . 
anz et en sont fet segneur par usucapion de . 
iii . 
anz  les meneurs pueent pourchacier restitucion enterine contre eus . 
 Ci dit comant li meindres puet estre restabliz contre les genz l  empereur . 
Cist titre dit coment le meneur de . 
xxu . 
anz puet demander restitucion es besongnes qu  il a auec celui qi reçoit les rantes l  empereor . 
De ce met tel quas ceste prumiere loi  Un bacheler qui auoit non Preuz estoit meneur d  aage  si uendi une seue chose par losanges qui li disoit le procureor del patremoine l  empereor qui auoit non Rufin  si la uendi à cel meimes Rufin pour meins assez que ne ualoit . 
Et dit li emperere que le procurateur de l  empire qui est iuge de ceste chose suiura l  autorité deu comunel droit  ce est qu  i li donra restitucion enterine  ausi com il feroit contre autre home . 
Li empereres Alixandres dit à . 
ii . 
freres   Se uos demandez restitucion contre aucuns homes  le baillif de la terre qui iuia les autres plez conoistra de ce se uos deuez auoir l  aide que uos demandez  mes se uos le demandez contre nostre borsse  uos sauez que mon procurateur  ce est de mes choses patrimoniaus  ensenble ou le baillif  seront iugeor par deuant l  auocaz de nostre borsse . 
 À entendement de ceste loi couient sauoir que le procureor de la borsse l  empereor uent autrui choses en . 
ii . 
manieres  l  une maniere est quant il uent autrui chose come pour seue de l  empire  et lors a l  en le edit de l  empereor Marc . 
L  autre maniere si est quant le procurateur des choses de l  empire uent chose d  autrui dont il n  ot onques la saisine  mes il la uent pour dete que l  en li doit . 
Mes contre ceste uente le meneur de . 
xxu . 
anz ne pouroit auoir restitucion s  ele est fete si con doit estre  ce est que l  en doie et que n  ait paié à terme et que la uente soit fete à bone foi  que l  en face crier que tele chose est à uendre et qui plus i dorra si l  aura  et si metoient une petite baniere sus  et autrement celui qui la chose est rapele la uente  soit meneur de . 
xxu . 
anz ou greindre . 
Or posom le quas de ceste loi  Le procurateur de l  empire uendié une toe teneure pour dete que ton pere ou tu deuoies  qui estoies meneur de . 
xxu . 
anz . 
Tu uoloies rapeler la uente pource que tu estoies meneur  et li empereres respont que  ia soit ce que les choses du meneur de . 
xxu . 
anz soient fors de l  edit de l  empereeur Marc  que ne pueent estre perdues pour teneures de . 
u . 
anz . 
Ce ne te uaut riens que en cest quas ta chose fu uendue por dete de ton pere ou por la teue  mes pource que tu diz que ta chose fu uendue pour meins qu  el ne ualoit pour le barat de nostre procurateur  ua t  an au procurateur des choses de nostre patremoine  et se il uoit que tes alleguacions sont ueraies  que il ne fist la uente si com il deuoit  la uente sera rapelee et tu rauras ta chose se tu paies ce que tu deuoies à l  empire . 
Ci dit qe li meindres n  est tenuz d  argent q  en li preste s  il ne l  a sauf . 
Cist titre parole quant le meneur emprunte argent et il le despent ou gaste  s  i demande restitucion contre son creancier qui li presta l  argent . 
De ce si auint tel quas  Une femme qui auoit non Zenodora prist deniers à prest  et quant celui qui li auoit presté li demanda son argent  ele dist qu  ele estoit engingniee  si demanda restitucion . 
Cel qui li auoit presté uint à l  empereor et l  emperere dist   Se tu ne puez prouer que l  argent que cele femme emprunta de toi soit entré en ton preu  saches qu  ele est par droit restituie . 
 Li empereres Gordians dit à un meneur   Se tu preis deniers à usure si com tu diz et ces deniers ne sont entrez en ton preu  tu puez demander restitucion contre les lestres de l  emprunt par qui tu obliges . 
 Ci dit de celui meneur qi est engigniez en receuoir eritage . 
Cist titre parole del meneur qui a receu l  eritache de son pere ou d  autre qui li est escheoit et il s  en tient pour engingnié  si demande restitucion  qu  il le puisse lessier . 
De ce dit li empereres Seuer à . 
ii . 
freres   Se uos ne receustes l  eritache uostre pere  il n  i ot mestier nule protestacion par deuant genz que uos n  en uoliez point auoir  car la uerité des choses ne desirre aide de parole . 
Mes se uos uos menastes come oirs ou uos receustes la possession des biens  se uos uolez garder de cel eritage et uos estes meneur de . 
xxu . 
anz  uos pouez auoir restitucion . 
 Ci uient une autantique qui determine coment ceste restitucion doit estre fete  et dist que se toz les creanciers deu mort sont presentez là où la restitucion est demandee  le iuge les doit semondre qu  il i uiengnent et qu  il soient deuant quant le meneur lesse l  eritache . 
Mes se touz sont fors ou aucuns  le iuge les doit semondre  et se il ne uienent dedenz . 
iii . 
mois  le menor se partira sanz perill de l  eritache et le iuge poruerra où les choses de l  eritache seront mises à garder  mes la quantité des choses sera manisfestee par deuant le iuge et escrite . 
Une fame estoit meneur de . 
xxu . 
anz . 
L  eritache de ses . 
ii . 
aiels li escheï et les reüsa ambedeus . 
Aprés li escheï l  eritache son pere . 
Or uouloit ele auoir l  eritache ses aieux et laissier le son pere  pource que le pere deuoit trop . 
Dit li empereres que  ia soit ce qu  ele reüsa deuant ces heritages  pource qu  ele est meneur les poura encore auoir et lessier l  eritache son pere . 
Ci dit de celui qi reqiert eritage q  il auoit refusé . 
Cist titre parole eu contraire de celi desus  car cesti dist quant le meneur de . 
xxu . 
anz a lesié l  eritache ou la possession des biens que li estoient escheoit et puis demande restitucion pour les rauoir . 
De ce dist li empereres   Les meneurs de . 
xxu . 
anz pueent auoir restitucion enterine non seulement en ce qu  il perdent de leurs choses  mes encore se il lessent folement eritache ou possession de biens que leur est escheoit . 
 Li empereres Diocliciens dit   Se aucuns meneurs de . 
xxu . 
anz lessent la possession des biens qui leur est escheoite de leur pere  il i pueent recourer par restitucion enterine  mes puis qu  il seront restitui  il doiuent aporter ce qu  il auoient quant leur pere moreut à partir à leurs freres auec l  autre eritache . 
 Or a parlé assez quant restitucion a mestier  mes aucune foiz est que le droit meismes garde le meneur de domache  et lors ne li a mestier restitucion  et de ce parole cist titre . 
À entendement de ceste loi couient sauoir que se aucun est murtri en son ostel  celui qui doit auoir son eritache doit uenchier sa mort  ce est qu  il doit acuser les murtriers ne ne doit prandre l  eritache tant que sentence soit donee et il soient condanpné ou asous . 
Et se l  oir reçoit auant l  eritache  le sire de la terre le doit saisir se il cest oir n  est meneur de . 
xxu . 
anz  car à cel oir ne nuist . 
Et de ce dist li empereres Alixandre   Il ne nuit riens as meneurs de . 
xxu . 
anz  meimement à ceus qui n  ont tuteurs ne curateurs  se il ne uenchent la mort à celi qui est tué  car il ne perdront l  eritache  ne leur a mestier restitucion . 
 Li empereres ualantins dit   Se aucun est desseuré à tort de l  eritache son pere  il a querele par qu  il recueure son droit  qu  il puet dire que son pere fist son testament contre osfice de pitié . 
Ceste querele dure iusqu  à . 
u . 
anz ne la puet user  mes le tens que aucun est meneur de . 
xxu . 
anz ne li corent ceus . 
u . 
anz . 
Donques quant il aura passé . 
xxu . 
anz  il n  a mestier restitucion  car à tieus ne done l  en enterinement de cause  mes se cause li est gardee enterine . 
 Li empereres Dioclicians dit   Se aucun doit aucune chose au meneur de . 
xxu . 
anz de ces marchiez ou par demourance de paiement courent usures ausi com en touz les marchiez que lois apelent de bone foi et en lés et en fideicomis sanz nule requeste pource que l  en ne paie à terme  doit paier usures des deniers que l  en doit au meneur ou randre les fruiz ou les loiers qui doiuent estre receuz deu terme en auant se ce sont terres ou mesons qui leur deuoient estre randues . 
 Tu estoies petiz orphelin  si auoies un tuteur  il n  auoit doné pleges de fere sauues tes choses si com il deuoit  il pleda por toi et sentence fu donee encontre li . 
Dit li empereres que cele sentence ne te nuist ne ce qu  il a fet riens ne ualt . 
Doncques por noiant ueus auoir restitucion  car ce que fet cil qui n  a persone de loial amisnistracion par le droit meimes ne ualt noiant . 
Li empereres Iustinians dit   Nos establisons par grace des meneurs de . 
xxu . 
anz que les . 
ii . 
anz qui sont establi à proposer l  excepcion de l  argent qui ne fu conté ne baillié à ceus qui ont promis à paier pour esperance de receuoir ce qu  il n  ont receu  que ces . 
ii . 
anz ne lor soient conté tant com il sont meneur  qu  il n  aient mestier pour ce restitucion enterine  que dementier que l  en atent la restitucion n  auiengne aucune chose pour qui la restitucion soit enpeeschiee et que sa sentence ne soit apeticiee  mes ce est plus piteuse chose  que nos entendons l  entendement de la loi plus largement que en touz les cas où les ancianes lois uoldrent que teneures de tens corrissent par droit as menors  mes qu  il eussent aprés restitucion que ces teneures qui sont apelees prescricions ne courent contre aus meneurs par droit  car il ualt mieuz de garder lor leurs droiz entiers que lessier les departir par prescricions et aprés querre remede de restitucion  mes les excepcions qui sont des tenures de . 
xxx . 
ou de . 
xl . 
anz remeindront en leur estat . 
 Ci deuise qi sont cil qi peuent auoir restablissiment de leurs choses . 
Cist titre determine les persones qui pueent auoir restitucion enterine . 
Et de ce dit li empereres Alixandres   Tel iuge qui conoist de la cause de restitucion doit esgarder se cil qui dist qu  il est meneur de . 
xxu . 
anz et dist qu  il est engingnié est home diligent en ses besongnes et saiement se meine es besongnes de sa comune  qu  il ne soit senblant de uerité qu  il soit engingnié par meins d  aage . 
Mes quant le iuge aura bien cerchiee la chose  se il troue qu  il est engingnié par uerité  pour ce seulement ne perdra il le benefice de restitucion qu  il fu fet decurion auant qu  il fust d  aaie pour les besongnes deu païs ne pource qu  il a fet assez enfanz . 
 Li empereres Iustinians dit   Les anciens doutoient se les fuiz contre leurs peres ou ceus qui sont franchi contre leur franchisseeurs pueent mouoir querele  qu  il dient qu  il ne se sont contenu à droit enuers eus et pour ce pueent demander restitucion . 
Les uns disoient qu  il ne deuoient auoir point de restitucion  que le droit de nature qui est entr  eus ou la reuerance qui doit cel qui est franchi à son franchiseor ne le ostroie mie  se ce ne fust par trop grant cause ou parce que la persone deu pere ou du franchisseor fust trop uiex . 
Les autres ne fesoient nule distincion de causes ne de persones  mes lors seulement cuidoient que deuoit estre donee restitucion quant li filz dit qu  il par sa niceté fu engingnié ne mie par le barat de son pere . 
Et autretel dist de cil qui est franchi uers son franchiseeur . 
Mes nos uolons que l  aneur des peres et des meres et des franchisseors malles et femmes qui sont apelez patrons et patronnes remaingnent enterine  et pour ce si establissons que les enfanz contre les peres ou meres  nes les liberz – ceus qui sont franchiz – contre leurs patrons ou contre leurs patronnes  ne doient auoir restitucion  car la reuerance des persones leur tolt toute restitucion  car il n  est mie dote que ces persones meimes se gardent que nule chose ne soit contraire à lor renomee . 
Ci dit de celui qi se fet d  aage . 
Il auient que celui qui est meneur de . 
xxu . 
anz si doit estre gregnor pour engingnier autre  et de ce parole cist titre qui est ci mis  et est tel le premier cas  Une fame estoit meneur de . 
xxu . 
anz  son curateur se uouloit deliurer de li . 
Si li mostra une chartre où senbloit estre escrit le ior de sa nessance et si senbloit qu   il eust passé . 
xxu . 
anz  et le curateur si fu engingnié . 
Or uoloit auoir restitucion contre cel engin  et dit li empereres que encore aprés qu  ele aura passé . 
xxu . 
anz  dedenz . 
iiii . 
anz aura restitucion enterine de toutes les besongnes qu  ele fist tant com ele fu meneur de . 
xxu . 
anz . 
Un bacheler qui estoit meneur de . 
xxu . 
anz uouloit fere à toi aucun marchié  si te fist entendant qu  il auoit passé . 
xxu . 
anz et tu creïs sa mençonge  il se tenoit pour engingnié et uoloit auoir restitucion . 
Dit li empereres que n  en doit point auoir selonc les establissemenz de droit  car les droiz comuniex secourent à ceus qui sont engingnié ne mie à ceus qui uoelent deceuoir autrui . 
Tu estoies meneur de . 
xxu . 
anz et  porce que l  en ne uouloit fere marchié à toi  tu prouas faussement que tu estoies d  aage  que te feis ueoir tout nu . 
Quant tu eus fet marchié  demandoies restitucion enterinne . 
Dist li empereres que tu ne la doiz auoir . 
Mes se ce n  est fet par le barat de ton auersaire  le benefice de la restitucion durra  donques ua par deuant le iuge  si saches par cui barat ce est fet ou de toi ou de ton auersaire . 
Et s  il uoit que tu n  i feis point d  engin et tu prueues que tu estoies lors meneur de . 
xxu . 
anz  il t  ostroiera restitucion . 
Mes se tu iuras que tu estoies d  aaie et de ce fu fete chartre  tu doiz bien sauoir que le benefice de restitucion t  est tolu se tu ne mostres par autres instrumenz  ne mie par tesmoinz  que tu estoies lors meneur  mes se tu feis sairemenz sur les seinz  tu ne puez riens mostrer encontre . 
Tu estoies meneur de . 
xxu . 
anz  auint que seur autrui besongne fu fet nonbre de tes anz par deuant le iuge  si fu failli an nonbre  si uoloies auoir restitucion . 
Dit li empereres que ce que tu li as prié sera examiné par le iuge de ton païs  et se il troeue que tu estoies meneur quant il aura esgardé ton aage – mes par faus cuidier fus tenuz pour gregnor et ce pert par bones proues – il fera enuers toi ausi come enuers meneur de . 
xxu . 
anz . 
Ci desfent q  en ne demant pluseurs foiz restitucion . 
Cist titre parole quant aucun demande plusors foiz restitucion . 
De ce dist li empereres Seuer à . 
ii . 
freres   Se uos demandastes restitucion enterinne contre la sentence del iuge qui fu donee contre uos et ne uos fu ostroiee  pour noiant querroiz que cele meimes qause soit derechief traitiee  car uos deuiez apeler quant la sentence fu donee contre uos que nel deussiez auoir restitucion  mes se uos estes encore meneur  uos pouroiz estre restitui à apeler de cele sentence . 
 Li empereres Alixandres dit à un qui li demandoit conseill   Ia soit que les tuteurs de l  orfeline furent ueincu quant il demandoient restitucion par non de l  orfeline  car tu diz que tu puez user de noueles raisons  uoisent les curateurs de cele meimes qui est ore ta femme par deuant le iuge et demandent qu  il facent les causes de restitucion . 
 Li empereres Phelipes dit   Restitucion enterine ne doit estre demandee en une meimes cause . 
ii . 
foiz ne plusors se cil qui la demande ne mostre noueles raisons pour quoi doie estre ostroiee . 
 Ci dit de ceaus qi font leurs besoignes deuant ce q  il soient d  aage . 
Cist titre parole de ceus que  ia soit ce qu  il soient meneurs de . 
xxu . 
anz  il pourchacent de l  enpereeur qu  il puissent fere leurs besongnes ausi con s  il fussent d  aage . 
De ce dist li empereres Aurelius   Ceus qui ont pourchacié pardon de leur aage  ia soit ce qu  il ne facent leur besongnes couenablement  nequedent il ne pourront auoir restitucion enterinne  car ces qui feroient marchié à eus seroient deceu par l  autorité deu prince . 
 Li empereres Costentin dit   Touz les bachelers qui sont apris de bones meurs et uoelent par eus gouerner les eritaches de leurs peres et de leurs meres et de leurs aiex que sont leur patremoine et seur ce ont mestier l  aide de l  empereor  issi pourront auoir pardon d  aage se il ont acompli . 
xx . 
anz . 
Et aprés qu  il auront pourchacié pardon d  aage de l  empereor il meimes  tout par soi doiuent mostrer deuant le iuge le nonbre de leurs anz et coment il ont pourchacié le benefice l  empereor et doiuent prouer par bons tesmoinz leurs bones meurs et la prouece de leur courage et la honesté de leur uie . 
Et les femmes ensement qui sont loees par honestes costumes et par sagece de cuer  quant eles auront passé le disieme an  nos uolons qu  il puissent auoir pardon d  aaie  mes nos ne les contregnons mie qu  eles uiengnent par deuant le iuge pour la honte que femmes doiuent auoir  mes quant eles auront receu le pardon d  aage  eles proueront seulement le nonbre des ens  et ce feront eles par procureor et proueront ou par intrumenz ou par tesmoinz . 
Eles auront partout tel droit quel ont les homes . 
Nequedent ce leur ostroiions et as homes et as fames par si qu  il n  estrangent nule teneure sanz autorité del iuge  et ce feront les senateurs en ceste roial cité par deuant la teue hautece  dit li emperere au prefet de la preuosté  les autres par deuant le preuost  es prouinces par deuant le baillif de la prouince mostrent de leurs costumes et de lor uie  mes ceus qui contre l  ordenement de ceste loi pourchaceront pardon de leur aage de l  empereor  sachent qu  ele n  aura nule ualeur . 
 Li empereres Iustinians dit   Ceus qui ont pourchacié pardon d  aage de la pitié de l  empereor ne pueent ne uendre ne doner ne engagier nule seue teneure sanz l  autorité deu iuge  car à ceus qui n  ont pourchacié pardon d  aage a mestier ausint l  autorité deu iuge à estrangier ou à engagier leurs teneures  et en ce est senblable la condicion de touz ceus qui ont pourchacié pardon d  aage et de ceus qui ne l  ont pourchacié . 
 Cist meimes empereres dit   Se aucun comande à doner aucune chose ou fere aucune e dit ‘ quant il sera d  aage   ou dit il   quant il sera d  acompli aage    nos uoulons que ce soit entendu seulement de cel aage qui est conpli del trespas de . 
xxu . 
anz  ne mie de cel que li empereres acomplist par son benefice  et meesmement en les constitucions ou en les restitucions doit estre ce entendu et ausinc en autres quas  se aucun ne dist especialment de l  aage qui est aconpli par benefice de l  empereor . 
 Ci dit de ceus qi outroient puis ce q  il firent deuant aage . 
Cist titre parole deu meneur qui ostroie puis qu  il est gregneur ce qu  il auoit fet en meneur aage . 
De ce dist li empereres Diocliciens   Se aucune departie est fete entre les meneurs de . 
xxu . 
anz loialment sanz nul engin par escrit ou sanz escrit et il l  otroient puis qu  il sont d  aage  il couient qu  ele remeingne entiere . 
 Cist meimes empereres dit   Cel que  puis qu  il a passé . 
xxu . 
anz  ostroie ce qu  il a fet quant il estoit de menor aage  pour noiant demande aprés à despecier ces choses . 
 Ci deuise qeus iuge ount poeir de doner restitution . 
Cist titre parole de iuges qui ont pouoir de doner restitucion et à qiex iuges doit estre demandee . 
Li empereres Antonins dit   S  aucune chose est iugiee par mon procurateur  le baillif de la terre où ce sera iugié ne le poura rapeler par restitucion  car l  empereor seulement puet doner restitucion contre la sentence de son procurator . 
 Li empereres Dioclicians dit à un home qui li demandoit conseill   Se tu as doné ce que tu deuoies doner par transaccion  or le ueus rapeler par restitucion ou par autre raison . 
Certes  dit li empereres  tu doiz ce pourchacier par le baillif de la terre où demeurent ceus que tu ueus pledier . 
 Li empereres Iustinians dit   Nos sauons que meinz ont doute des restitucions enterines se l  en les doit demander seulement par les iuges qi ont iuridicion ordinaire ou par iuges deleguaz des ordinaires  ou soient demandees par meneurs de . 
xxu . 
anz ou par gregneurs  selonc qu  il est establi es lois qui furent fetes auant nos ou en celes que nos meimes feimes . 
Nos establisons que tieus causes pouront estre traitiees non seulement par deuant les iuges ordinaires  mes encore deuant ceus qui uos dourons ou les autres iuges ordinaires dorront  ou en ceste roial cité ou es autres terres  que senble que le iuge qui a doné cel deulegat iuge par soi meismes et done restitucion . 
Einsi sera grief l  examinacion des causes . 
Mes pource que nus ne cuide qu  il puisse si largement estendre l  entendement de nostre constitucion qu  il cuide que les arbistres qui sont esleu par consentement des parties puissent conoistre de cause de restitucion se doit estre donee ou ces qui sont delegaz d  autres iuges delegaz qui n  ont point de iuridiccion  mes seulement ont pouoir de iugier  car seulement ces iuges uolons que conoissent de cause de restitucion qui ont ordinaire iuridicion ou ceus qui seront nez de tieus  mes uoiant ceus qui seront doné par l  enpereor . 
Mes pource qu  i n  i remangne nule doute  nos aiostons ce que cex seulement qui desus sont nonbré puissent iugier de cause de restitucion ou ce leur soit especialment mandé . 
Et ce bien sauoient les ancians ou se il sont doné iuge generalment ou se sont doné à autres causes especiaument et eschiet question de restitucion . 
 Ci dit q  en doit comper totes choses en restitucion enterine . 
Cist titre parole des contes qui sont fez es iugemenz de restitucion  car ausinc com le meneur de . 
xxu . 
anz recueure sa chose par restitucion  ausi l  autre qui auoit marchié fet à li doit recourer ce que le meneur a de li . 
De ce dist li empereres   Cil qui porchace restitucion enterinne ausi conm il ne doit auoir domaie ausi ne doit auoir nul gaaing  et pource que tout ce que poruint à lui ou de l  achat ou de la uente ou de quel que marchié ce soit  tout doit randre . 
Et se le meneur de . 
xxu . 
anz fu plege pour aucun et fu assous de la plegine par restitucion  l  accion doit estre randue au meneur contre au principal detor . 
Et se le meneur auoit pris heritage qui li estoit escheoit et il pourchace restitucion pour lessier l  eritache  il doit randre tout ce qu  il a eu de cel eritache  et se il a fet aucun barat  ce meimes doit il randre . 
 Ci dit qe par autre qe par lui demande en restitucion . 
Cist titre dit que non seulement par soi mes encore par procurator puet l  en mener cause de restitucion . 
Li empereres Alixandres dit   Se aucun est en tel estat qu  il doie auoir restitucion  il la puet pourchacier par son procureor . 
 Ci dit qe totes choses reuienent arieres par restitucion . 
Cist titre dit que  puis que aucun a demandé restitucion enterinne  toutes les choses doiuent estre en leur estat iusque la cause soit finee  et ce esgardera le iuge deuant qui la querele est meue . 
Ci dit de ceaus qi sont en cheuauchee doiuent estre restabli . 
Cist titre parole coment les cheualiers qui sont en cheuauchiee por le preu de tout l  empire doiuent auoir restitucion enterine ausi com les meneurs de . 
xxu . 
anz . 
De ce met ceste loi tel quas  ualerian estoit un haut baron  il estoit hors de son païs en une cheuauchiee  un eritache li escheï . 
Il deuoit demander la possession de ceus biens dedenz . 
i . 
an . 
Il ne la demanda  auant mourut . 
Son oir uoloit auoir restitucion ausi con deuoit auoir le mort  que le tens qu  il estoit en la cheualerie ne li fust conté . 
Fu demandé à l  empereor se il la deuoit auoir et li empereres respont que se ualerian mourut en la cheualerie puis que le tens en qui il deuoit auoir demandé la possession de ces biens  sis oirs poura auoir restitucion dedenz . 
iiii . 
anz . 
Li empereres Alixandre dit   Se aucune des choses de ceus qui sont hors de leur païs pour le comunel preu de l  empire est perdue par teneure que autre ait fete aucun tens ou aucun est deliuré d  aucune accion dont il i estoit tenu  il aura restitucion enterine par la general iuridiccion dedenz un an  quant il aura aise de pourchacier la . 
 Cist meimes empereres dit   Ce que aucun a tenu des choses à celui qui estoit en cheualerie ou en tens qu  il estoit fors de son païs et pour achoison de cele teneure a gaagnié la segnorie de cele chose  puis que celui sera retorné de sa cheualerie  il poura demander restitucion enterine dedenz un an qu  il aura aise du pourchacier  qu  il puisse demander cele chose come soe . 
Ne la teneure que l  autre a fete quant il estoit fors ne li nuise  mes outre cel an ne doit perdre la chose cel qui l  aura gaangniee pour teneure . 
 Li empereres Gordians dit à un iuge   Tu doiz bien sauoir que einsi doiz fere contre ceus qui sont fors de leur païs por le preu de l  empire que  se aucun leur demande et il n  ont qui les desfende  le demandeor doit estre mis en saisine de leurs biens  mes ne doiuent estre uendu iusques q  il soient retorné . 
 Cist meimes empereres dit   La teneure de . 
iiii . 
anz qui aucun fet de la chose autrui quant il l  a achetee del procureor de la borsse l  empereor  ia soit ce que nuise à autres  ne peut nuire à ceus qui estoient fors pour le preu de l  empire ne autres qui sont d  aage qui par aucune raison pueent pourchacier restitucion . 
 Tu estoies fors de ton païs en cheualerie  auoies engagiees tes teneures . 
Les oirs de ton creancier uendirent ces teneures  tu demandas comseill à l  empereor et il respont   ua t  an au iuge de la terre et demandes restitucion enterinne  et quant la uente sera rapelee  tu receuras tes teneures et tu paieras la dete que tu deuoies ou le pris pour qui estoient uendues  se il est meins que le detor . 
 Ton pere fist aucun marchié où il fu engingnié . 
Aprés sa mort tu uoulois rapeler ce qu  il auoit fet  pource que tu estoies cheualier . 
Dit li empereres que le filz por achoison de sa cheualerie ne doit rapeler ce que li peres aura fet  et meimement quant li peres n  en fist nule querele en sa uie . 
Li empereres Iustinians dit   Nos establissons que ceus tens en qui ces qui sont fors de leur païs sont enbesongné por l  empire leur doient seulement aidier à ce que  quant il demanderont leur chose que autre tient  cel ne se puisse desfendre pour raison de sa teneure et à ce qu  il puissent pourchacier restitucion enterinne . 
Mes ceus qui ne sont en la besongne de l  empire ou il seiornent en leur ostiex  ne leur uaudront riens à ceus preuilieges auoir . 
 Ci parole des femes aus cheualiers qi ont cele raison qe ont leur seigneurs . 
Cist titre parole des femmes as cheualiers et à ceus qui sont fors de leurs païs pour besongnes de l  empire  car eles ont restitucion aucune foiz . 
De ce dit li empereres Alixandres   Ce est chose coneue que les femmes as cheualiers qui uont auec eus fors quant il sont en cheualerie doiuent auoir restitucion ausi come les cheualiers meimes . 
 Li empereres Dioclicians dit au iuge de la prouince   La teneure de lonc tens que aucun a fete de la chose à cele femme qui a esté auec son baron fors dementiers qu  il entendoit à sa cheualerie ne li doit nuire  mes pource que aucunes foiz tieus alees se font par feintise et par barat ne ne doiuent nuire as autres  nos iuiom que se tel femme mostre que la meson qui est uendue en sa forenneté est seue  ele tendra le pris pour qui ele fu uendue et si recouerra sa meson . 
 Ci deuise lo tens de la restitucion . 
Cist titre parole del tens de la restitucion des meneurs de . 
xxu . 
anz et des gregnors et des autres persones qui pueent auoir restitucion et de leurs oirs . 
De ce met la prumiere loi de cest titre tel quas  Tu estoies meneur de . 
xxu . 
anz  fus deceuz en aucun marchié que tu feis en cel aage  auant que passasses cel aage fus grant piece en cheualerie fors del païs  à ton retor uouloies auoir restitucion . 
Dit li empereres que tu puez demander restitucion tout le tens de la cheualerie  car le tens qui est ostroié à pourchacier restitucion puis . 
xxu . 
anz ne comence à corre fors aprés que l  en est retorné de sa cheualerie . 
Ton pere  quant il estoit meneur de . 
xxu . 
anz  fist aucuns marchiez où il auoit esté engingniez  auant que il demandast restitucion dedenz . 
xxu . 
anz ou aprés en tens qu  il pouoit auoir restitucion  il mourut  tu fus sis oirs et endementiers que tu estoies dedenz . 
xxu . 
anz ou el tens que pouoies auoir restitucion par la persone deu mort  tu entendis à cheualerie . 
Dit li empereres que le iuge te secorra par restitucion  que le tens que tu estoies en cheualerie ne te sera conté . 
Aucun auoit uendue ta chose  et celui qui cuidoit qu  ele fust del uendeor  il tint . 
iii . 
anz et si en fu fet sires par l  achat et par la teneure . 
Tu estoies dedenz le tens que tu pouoies demander restitucion et començas à aler fors de ton païs en cheualerie . 
Certes dit li empereres que  ia soit ce que l  acheteor de ta chose eut complie sa teneure auant de ta cheualerie  le benefice de l  aage qui se continue ou la cheualerie ne suefre que tu aies doumage de ta chose . 
Tu auoies . 
ii . 
freres cheualiers qui estoient meneurs de . 
xxu . 
anz  il auoient fez aucuns marchiez dont leur auenoit à demander restitucion . 
Auant qu  il retornassent  il moururent en leur cheualerie et leur eritache t  escheï . 
Dist li empereres que tu puez demander restitucion par leur persones  car le tens qu  il auoient à demander restitucion ne leur corrait tant com il estoient fors pour leur cheualerie  mes tout l  enuoierent à leur oir . 
Li empereres dit   Ce qui est establi es lois des restitucions enterines conuient que soit gardé  et se aucun a pourchacié pardon d  aage par nostre benefice  dés le ior qu  il aura mostré par deuant son iuge nostre induliance et l  en li aura ostroiee amisnistracion de ses choses  il aura le tens qui est establi par droit à comencier et à fenir les causes de la restitucion par si que  tant com il seront meneur de . 
xxu . 
anz  de ce qu  il auront fet auant qu  il pourchacent pardon d  aage pourront auoir restitucion enterinne . 
Et se meneur a l  eritache d  autre meneur  ne li soit desfendu qu  il ne demant restitucion puis qu  il sera d  aage  dedenz le tens où ce est ostroié . 
Mes se le meneur a l  escheoite au meneur de . 
xxu . 
anz  de tant com partient à ce qu  il a par la persone del gregnor  il aura tant de tens à comencer et à fenir les causes de la restitucion quan q  en estoit remés au mort qui il est oir où que il a la possession des biens . 
Mes quant le gregnor a l  eritache au menor  se il a son heritage par le droit de cité ou par testament ou sanz testament  le tens de demander restitucion li comencera à corre si tost com il aura pris l  eritage  mes se l  eritache li eschiet par le droit du preuost  si tost com il aura receu la possession des biens li sera conté le tens à comencier et à fenir la cause de la restitucion tout entier sanz nul menuisement . 
 Cist meimes empereres dit   Les tens qui sont establiz à doner restitucion enterinne soient bien gardé . 
Se celi qui demande la restitucion demande aucun delaiement  se cel delaiement puet estre contenu dedenz le tens de la restitucion  il doit estre ostroié à cui que le demant  mes se il demande tel deloiement qui ne puise estre compris dedenz le tens de la restitucion – car il demande espoir le delaiement uers la fin deu tens de la restitucion et doit passer outre cel tens – le delaiement ne doit estre ostroié au demandeeur  car il estoit en sa uolenté de mouoir sa querele  lors quant le deloiement qu  il uoudroit demander pourroit estre enclos dedenz le tens de la restitucion . 
Mes se celui contre qui l  en pourchace restitucion demande dilacion pour soi desfendre  nos uoulons qu  i li soit ostroié sanz enpeeschement deu tens  car il n  estoit mie en son pouoir quant l  en le metoit em plet . 
Donques ele li doit estre ostroiee  ia soit ce qu  ele passe le tens de la restitucion  et se cil qui desfent pourchace le deloiement  cil qui demande em porra user à requerre ses prueues . 
 Li empereres Iustinians dit   Nos uolons oster issi sutilité del tens de doner restitucion qui estoit un an ancianement  que l  en contoit quant l  en auoit aüsé de demander restitucion . 
Dont nos establison en la uielle Rome et en ceste cité et en Ytalie et en les autres terres que pour cel an qui estoit conté à demander restitucion soient donez . 
iiii . 
anz continuiz del ior dont soloit corre l  en . 
Et cest tens soit comunel en touz leus  car nos ne uoulons que nule disferance soit en ce pour la diuerssité des leus . 
Et ce aura leu non seulement en la restitucion des meneurs de . 
xxu . 
anz à qui cel an coumenceroit à corre ausitost com le uintesisieme an atermoit  mes encore en la restitucion des gregneurs de . 
xxu . 
anz  que pour l  an qui souloit estre ostroié soient donez . 
iiii . 
anz continuiz à comencier et à fenir la querele de la restitucion . 
Et ausi con cest tens ne cort as meneurs en meneur aage  ausi ne corra as gregneurs le tens qu  il sont fors de leur païs pour le preu de l  empire où il sont enpeeschiez pour autres loiaus essoines qui sont conté es ancianes lois . 
Tout cel tens en soit tret fors  porce que ne soit dessenblable la restitucion des gregneurs et des meneurs . 
 Ci dit par qeu raison en done restitucion à ceus qi ount plus de . 
xxu . 
anz . 
Cist titre parole des causes pour lesqueles les gregneurs de . 
xxu . 
anz pueent auoir restitucion . 
Et de ce respont li empereres à un qui li demanda   Se porce que tu fus en legacion pour moi  fus condanpné sanz desfendeor en la querele que tu auoies  à droit demandes restorement de iuise  que puisses user derechief de tes desfenssions  car ceus qui font osfice de legacion cel preuiliege doiuent auoir qui ont ceus qui sont hors de leur païs pour le preu de l  empire . 
 Un huem estoit mis em prison par le bailli de la terre  il auoit plet par deuant un iuge  il ne pot uenir à son ior  si fu comdampné . 
Dit li emperere que il aura restorement de sa cause . 
Li empereres Dioclicians dit   Es marchiez qui sont de bone foi  non seulement as meneurs mes encore as gregneurs secourent les droiz quant il i a bone raison . 
 Cist meimes empereres dit   Le comun de la cité de Rome use deu droit des menors  et pour ce ele puet auoir restitucion ausi com il . 
 Les anemis de l  empire pristrent mon pere et ma mere et moi . 
Mon pere et ma mere moururent en chetiueté . 
Ie reuing de la prison  uouloie auoir l  eritache de mon pere et de ma mere . 
L  en me disoit encontre que mon pere et ma mere estoient mort en seruitude et ne pouoient auoir nul oir . 
Ie demandai conseill à l  empereor et il respont que le benefice de la loi Cornaille me fet gaangnier l  eritache  que la loi Corneille feint que mon pere et ma mere furent morz l  en qu  il furent pris  et pour ce ge puis demander leur heritache par tele accion con font ceus qui ont pourchacié restitucion – mes l  excepcion qui selt estre posee – se ie ne demant dedenz l  en que ie sui retorné et ie ai aise du demander . 
Ci dit de ceus qi metent fors de leur main ce dont en les uet plaidoier . 
Cist titre parole de ceus qui estrangent la chose q  il tenoient d  autrui quant il seuent que celui qui la chose est la uelt demander et il estrangent la chose pour traueillier le demandeor  et en cest quas a leu restitucion . 
Li empereres Dioclicians dit   La teneure que aucun a d  autrui chose done accion en la chose à l  auersaire  ce est à celui qui la chose est . 
Donques se aucun estrange la chose qu  il tenoit pour muer le iuise de soi en autre  restitucion enterinne est ostroiee à celi qui la chose est . 
 Donques  fet li empereres à celui qui l  en demandoit conseill  se cil qui tenoit ta chose la uendié porce que tu ne la li peusses demander et la bailla à l  acheteor  tu auras pouoir de pledier quel que tu uoldras  ou le uendeor ou l  acheteor . 
 Ci parole des arbitres qi reçoiuent mise q  en fet seur eaus . 
Ci uient le titre des arbistres  car li empereres ueut traitier ci aprés des iugemenz  et pource que les arbitres sont à senblant de iugement  pour ce met auant le titre des arbitres . 
Li empereres Antonins dit   L  en ne doit apeler de la sentance de l  arbitre qui est eslit par consentement des parties  car accion n  en est donee con de chose iugiee . 
Et pour ce ceus qui elissent arbistres prometent poine l  une partie à l  autre  que pour poor de la poine soient tenu de garder la sentence . 
Mes se la mise fu dite iusc  à quel iour pourroit l  arbitre dire sa sentence et il la dit outre cel ior  la sentence est nule  ne cel qui n  obeist à tel sentence ne doit paier nule poine . 
 Entre moi et toi feimes mise de la querele que nos auions  tu ne uousis uenir au ior que nos auoit ensegnié nostre arbistre . 
Certes dit li empereres que tu doiz la peine qui fu establie en la mise . 
Entre toi et ta fille auoit une querele  s  en fu fete mise . 
Les arbistres donerent la sentence contre toi pour ta fille . 
Tu ne uouloies obeir à la sentence . 
Fu demandé à l  empereor se tu deuoies paier la peine qui fu establie en la mise . 
Dit li empereres que se les arbistres pour deniers ou pour grace de ta fille donerent la sentence  s  ele demande la peinne que fu promise par stipulacion  tu pourras mestre encontre excepcion de son mau barat  ou pourras demander à ta fille la poine pour la clause que l  en seult mestre es misses  quant l  en fet la stipulacion de la poinne  que les parties prometent qu  il ne feront riens par engin en toute la cause . 
Li empereres Iustinians dit   Pource que pariure ne soit fet se les arbistres sont eliz par sairement et que les desloiax homes n  aient congié de escharnir les sentences des arbitres  nos iuions que ceste chose doit estre ordenee par nos . 
Donques se par auenture cil qui demande et cil qui desfent et li arbitre uoelent que la chose doie aler par sairement et les pledeors meismes escriuent ce de leurs meins ou soit escrit par mein de comunel notoire ou les arbitres meimes dient ce en actes deuant le iuge ordinaire  c  est que l  arbitre est esleuz par sairement des parties  et se ce i est encore aiosté que l  arbitre meimes a iuré qu  il deliuerra le plet par uerité  lors sa sentence doit estre gardee fermement ne le demandeor ne le desfendeor ne s  en porront partir  einz leur couient obeir à sa sentence en toutes manieres . 
Mes se ce ne se troeue fet ou escrit de l  arbitre  mes les parties mouterront par letres qu  il ont iuré qu  il tendront la sentence de leur arbitre  en cest quas ausint uoulons que la sentence de l  arbitre soit bien gardee  et leurs letres des parties auront force se il escriuirent deu comencement ou aprés quant il eslissoient l  arbitre ou aprés la sentence de l  arbitre le troeue l  en escrit  qu  il ont iuré d  estre à son dit . 
Mes se l  arbitre tout seul iure qu  il iugera à droit par priere des parties et ce se troue escrit  ausinc uaudra en cest quas sa sentence com en ceus par desus et sera ferme en toutes manieres par loi . 
Et en touz ces cas aura accion cil pour qui la sentence sera donee  ou accion ou fet  ausi come d  autre sentence de iuge  ou condiccion de la loi  ou accion en la chose  sicom la maniere deu fet requerra . 
Mes se par auenture nule tel chose puet estre trouee ne escrite ne dite  mes l  une des parties dit qu  il ont iuré qu  il seront au dit de leur arbitre  tieus paroles des pledeors ne des arbitres meimes ne doiuent estre creues  car se aucun dit que sairement a esté doné n  il ne dit par deuant le iuge  ne nule escriture ne pert de ce  tele querele qui n  est certeine  qui souent auient entre homes nices  ne fera nul preu à la chose qui einsi sera iuchiee  mes ce uaudra en cest quas que les encians establirent pour eslire arbitres . 
Mes se aucun aprés la sentence de l  arbitre escrit en cele meimes sentence grieu qui senefie ‘ ie ne contredi mie    ia soit ce qu  il ne die ‘ ie lou   ou ‘ ge reçoif ce que les arbitres dient    il sera contreint à fere et aconplir ce qu  il a ostroié par accion en fet  que n  est de la sentence du iuge . 
Car quele disferance est en ce se il dit ‘ ie ostroie ceste sentence   ou ceste parole est lessiee  Certes nule disferance i a  car se les paroles qui sont costumees es stipulacions et la outracheuse sutilité est ostee par nos qui nouelement feimes lois esqueles nos amendasmes meinz uices de stipulacions et meintes doutes et meinz enpeeschemenz  pour que n  ostons en tele escripture toute la doute de l  encian droit  que se aucun escrit ces choses ou aucunes d  eles  qui senble qu  il ostroit la sentence et que soit contreint à fere ce que li est comandé  Car il n  est mie senblant que pour ce seulement escrit ce qu  il ne contredie  mes pour ce qu  il acomplisse ce contre qoi il ne puet uenir . 
 Ci uient une autentique qui amende ceste loi  qui dit   Nos establisons que nul arbitre soit fet par sairement  mes il establisent poine et  cele peinne paiee  se puissent les parties departir de l  arbitre . 
Et se contre ce est fet  le iuge qui iuia mal  se il le fet par engin  il atendra poine de Dieu  se par non sauoir  nule chose aura de doumage fors le sairement  ne les parties n  i auront mal domage . 
 Cist meimes empereres dit   Auant de nos estoit establi es arbitres qu  i estoient esliz sanz nule poine ne nul iuge nes auoit donez  mes les parties sanz nul comandement de iuge les eslissent qu  il doient estre à son dit . 
Il auenoit que se la sentence fust donee pour celui qui desfendoit  il auoit excepcion come de couenance  mes se la sentence fust donee pour le demandeor  il n  auoit nul preu de cele sentence  mes nos establissons en ces arbitres que nos auom dit et qui seront esleu par tel consentement par cel couant  soit escrit ou non  que il se tendront à sa sentence  se par auenture les parties suscriuent en la sentence puis qu  ele sera donee  que cele sentence ne desplaist à nule des parties  le desfendeor en aura excepcion come de couenance  mes encore le demandeor aura accion en fet qui li sera donee de nos  que la sentence qui li sera donee soit mandee à execucion . 
Et ce doit estre fet en ceste roial cité par l  oficial del haut prefet et de cel iuge de qui iuridicion est le desfendeor  es autres prouinces par les gouerneors et par les executeurs ou par les iuges par qui se destreint le desfendeor . 
Mes se il ne suscriuent en la sentence qu  il ostroient la sentence de l  arbistre  mes il se turent et comfermerent la sentence par leur taire  ne dedenz . 
x . 
iorz aprés n  enuoierent à dire par deuant tesmoinz au iuge ou à l  auersaire l  un à l  autre par que le iuge entende q  il ne uouloient receuoir la sentence  cele sentence sera comfermee pour le taire des parties et le desfendeor aura excepcion et le demandeor accion por quel que la sentence soit donee . 
Mes se l  une des parties reüse la sentence ausi com est desus dit ne ne ueut receuoir la sentence  lors cele sentence ne fera nule preiuisse ne ne pourra cil demander accion ne al desfendeor excepcion  fors en ceus arbitres qui sont esleu par sairement  selonc que nostre constitucion par desus a dit  ia soit ce que nos sauon bien l  opinion de Iule Pol et des autres sages homes qui touchierent cele question quele nos determinons en present . 
Mes il ne la determinerent parfitement  mes il cuiderent que assez estoit remeindre en unes tenporiaus accions  mes nos defenissons plus planierement et generalment que se aucun est semons par lestres par deuant l  arbitre  issi sera despecié la teneure de lonc tens come se le plet fust comencié deuant le iuge ordinaire . 
Et ce establissons generaument en ces besongnes qui sont fetes par deuant les arbitres  se aucune chose qui apartiengne au fet soit reconeue ou prouee par tesmoinz  l  en em pourra usser par deuant les iuges ordinaires . 
Cist meimes empereres dit   Nos establissons que les femmes soient departies des compangnies des iuges  qu  eles ne puissent estre iuges ne arbitres  car eles doiuent estre remenbranz de leur chasteé et des oeures que nature leur ostroie et de que les comande à garder  ia soit ce que aucunes soient de grant pouoir qui reçoiuent arbitre  ou s  eles sont patrones et eles oient les plez qui sont entre leurs franchiz  einsi que pource qu  eles sont eslites  nule excepcion ne nule accion sera donee à demander poine contre ceus qui ne uoudront obeir à leur sentence . 
 Ci dit des seurtez qe baillent cil qi plaidoient par autres . 
Cist titre parole des seurtez qui donent en causes cez qui ueulent plaidier par procureors . 
De ce dit li empereres Dioclicians   Certeine chose est que cil qui est fet procureor del demandeor par deuant le iuge ne doit estre contreint à doner plege que cel pour qui il est ostroiera ce qu  il fera  car en cest quas il est come procureor de celi qui est present . 
Donques se cil qui l  auoit fet procureor mue sa uolenté et ne ueut qu  il soit procureor  ce qu  il aura fet iusqu  alors sera tenu et gardé par le iuge . 
Mes se l  autre partie li met encontre au comencement allegacion de desfension  ce est se il uoudra desfendre celui pour qui il est  il li couendra à doner plege deu desfendre  car del desfendre il ne pourra aler auant de la querele dom il est procureor  mes le procureor au desfendeor  ia soit ce qu  il soit fet pardeuant le iuge en toutes causes . 
Ci dit des demandes qu  en soloit demander formes . 
Cist titre parole des formes des accions et del pourchacement d  eles qui estoit encianement que se aucun uouloit demander à autre  il li couenoit pourchacier s  accion des sages homes qui en auoient pouoir . 
Il donoient paroles formees  et qui lessoit une parole pardoit sa querele  mes ce est amendé par cez . 
ii . 
lois de cest titre . 
L  emperere Costentin dit   Les formes de droit qui aguetoient en sillabes come font les oiseleeurs  uoulons que soient tranchiees par racinnes de toz auctors . 
 Li empereres Theodoises dit   Nos uolons que excepcion soit contrepossee à nului de ce qu  il ne pourchaça s  accion par qui il demande  ne en gregneur ioïsse ne en meneur  se cele accion qu  i propose est couenable à la besongne et apte à la chose . 
 Ci dit coment en doit fere sairement de uerité . 
Ci uient le titre des sairemenz que l  em apele sairemenz de uerité  et est ci mis auant le titre des iugemenz et aprés le titre des arbitres  car en arbitres et en iugemenz done l  en sairement de uerité . 
De ce dit li empereres Iustinians   En toutes les qauses qiex que soient  ou soient pour letres ou pour instrumenz ou pour autre chose où proues soient à doner  ne uoulons que autremenz soient contreinz de doner proues se celui qui les demande ne done prumierement sairement de uerité que il ne demande ceste chose pour achoison d  aloignement deu plet  car pour poor del sairement est refrenee la presse des torçoniers pledeors . 
Et pource que aucuns ne puissent mostrer leur cruauté que il moinent malement à fere tormenter sers pour achoison de regeïsement  il ne doit estre ostroié autrement à uenir à ce à ceus qui ce demandent ne les iuges nes doiuent oïr se il ne iurent auant seur les seinz euangiles qu  il ne demandent ce pour haine des sers ne pour courouz de ceus qui sont oirs auec eus  mes pource qu  il ne pueent autrement mostrer ne enquerre la uerité des choses de l  eritache . 
 Cist meimes empereres dit   Puis que nos auons ordené que les iuges ne doient iugier les causes se il n  ont les seinz euangiles par deuant eus  et les auocaz en toutes les terres qui sont sozmises à l  empire de Rome iurent auant et issinc alleguent es causes  nos entendons qu  il estoit mestier à fere ceste loi par laquele nos establissons en toutes les quereles qui seront meues aprés ceste loi que ne le demandeeur ne le desfendeeur ne puisse autrement ou comencement deu plet dire nule chose se il ne iurent  si tost com le demandeor aura conté son fet et le desfendeor aura respondu  auant que les auocaz facent leur sairement  et le demandeor iurra qu  il ne fist sa querele pour malice  mes pource qu  il cuide auoir bone cause  le desfendeor ausinc ne pourra user de ses alleguacions se il ne iura auant que pource qu  il cuide auoir bone raison de soi desfendre est uenu à contredire  et aprés les auocaz d  enbedeus parties iurront ausi con nos auom ia ordené et les seinz euangiles seront mis par deuant le iuge . 
Mes se par auenture la persone qui doit iurer a aucune dignité ou est aucune bone dame qui ne deuoit estre menee par deuant les iuges  ele fera le sairement en son ostel par deuant l  autre partie ou son procureor . 
Et ce meimes couient à garder se il i a tuteurs ou curateurs ou autres personnes qui ont amisnistracion d  autrui choses par autorité de la loi  car il couient que cez persones iurent que il seuent la qause de ceus pour qu  il sont et por ce i uienent  car le petit orfelin ne celi qi est de . 
xiiii . 
anz ne les autres persones de tieu maniere ne pueent si bien sauoir l  autorité come ceus qui font leurs besongnes  et pour ce pueent il mieuz uenir au iugement  car il iurent issi com il cuident et croient  ia soit ce que la nature de la cause soit autrement que il ne iurent . 
Et par auenture  nequedent ce que chascun croit et cuide  ce doit iurer  mes touz les autres iuremenz qui descendent des autres lois ou de celes que nos auom fetes durront en leur fermeté . 
Mes se par auenture une des parties n  i est mie  mes ele a son procureor en la cause  le demandeor n  aura congié de mander sa cause à son procureor se il ne iura auant sairement de uerité en la prouince où il iut par deuant son iuge . 
En cele meimes maniere  se le desfendeor n  i est et par auenture il a ordené son procureor par stipulaccion de paier ce que sera iugié ou il a aucun desfendeor qui le desfent sanz comandement  il dourra son sairement auant qu  il s  en aut par deuant le demandeor ou tout sanz li  se le iuge l  esgarde en iugement . 
Mes pource que nos doutons que aucuns pledeors qui usent de conchiement si ueulent aquiter ce sairement et einsinc par leur barat conchient nostre establissement  nos uoulons que touz les iuges mostrent leur iugement seur ce  car ce est ordené non pour le preu de chascun seulement  mes de touz coumunement  et ne suefrent que tel sairement saient lessié  mes en toutes manieres le demandent al demandeor et au desfendeor  que cest ordenement ne soit engingnié pou et pou et que le sairement des pledeors o des auocaz ne soit changié . 
Et ce encore uoulons aioster à ceste loi que se aucun muet querele pour autrui sanz comandement  mes il done plege que cil qui la querele est aura estable ce qu  il fera  pource que par tel maniere la loi ne soit engingniee  nos establissons que se aucune tel chose auient dés ore en auant  que aucun muet querele por autre ou pour aucune compangnie de genz ou pour autre uniuerssité  il dorra la pleuine costumee  mes le plet n  ira mie auant se il ne fet par le comandement del iuge les persones principaus iurer  ou par deuant l  auersaire se il i ueut estre  ou autre qui soit pour li . 
O se nul n  est pour li  le sairement soit doné par deuant le iuge de cel leu de celi por qui l  autre muet la querele se il est seul ou de la gregneur partie o plus couenable de cele uniuerssité por qui il est . 
Et se le demandeor ne uelt fere sairement de uerité et ce est proué par raison  il n  aura pouoir d  aler auant en sa querele  mes il charra de sa cause come desloial pledeor  et les iuges se doiuent mout courecier à li et le doiuent chacier loin de la cort . 
Mes se le desfendeor reüse à fere cest sairement  il sera come se il eust reconneu ce que l  en li demande  et le iuge pourra doner sentence si con requerra la maniere de la cause . 
Einsinc apeticeront les quereles et les pledeors . 
Einsinc cuideront les homes quant il seront en iugement qu  il soient es mostiers  car puis que les pledeors meimes font leur plez par sairemenz et les auocaz donent leur sairement et les iuges ont les euengiles par deuant soi en toute la cause  que doit l  en cuidier fors que Deus est iuge en toutes les causes pour les homes  Donques l  encienne calonnie soit ostee en toutes ses dotes et contre constitucion clere et brieu soit esclerié en toutes terres et soit grant remede à determiner les causes . 
Mes ce sairement dont nos auons parlé  uoulons que soient doné es quereles qui ne sont encore comenciees au comencement de la querele . 
Mes se aucunes causes sont qui pendent qui sont comenciees par entamement de plet et les seurtez sont donees qui doiuent estre donees  se par auenture anbedeus les pledeors qui sont presenz et il demeurent en une meimes cité ou en son terroer  en celes causes aura leu cest sairement  et sera doné au prumier ior de pledier qui sera aprés ceste loi . 
Mes se l  une des parties n  i est mie  pource que la querele ne soit delaiee pour celi qui n  i est et aucune chose contraire auiengne contre nostre proposement et ce que est troué pour abregement des causes soit torné en contraire  nos comandons que cil qui sera present face son sairement en toutes manieres . 
À celi qui n  i est mie es quereles qui sont comenciees et pendent soit lessié ausi com est dit . 
Mes se an.ii. 
les principaus persones n  i sont mie  pource que les quereles ne soient parlongniees  nos uoulons que sanz nul sairement les quereles qui sont comenciees soient determinees . 
Ci uient une autantique qui acroist en cest sairement un article  qu  il doiuent iurer que en tout le plet ne demanderont nule prueue fors cele qu  il cuideront qui leur soit mestier en uerité  pource qu  il ne couiengne plusors foiz iurer . 
Aprés uient une autre autantique qui dist   Les principals persones ou ceus à qui la besongne passe en mileu iurront par deuant le iuge ou autre persone ne promistrent ne ne dorront aprés ne prometront pour achoison de ceste cause ne par soi ne par autre persone moianiere  fors ce qu  il donent à leur auocaz qui leur aident et as autres personnes et qui noz lois ostroient à donner . 
Et se par auenture aucunes quereles doiuent estre trestiees en nostre consistoire  cest sairement sera donné par deuant le senat  et se aucun des pledeors ne puet uenir par deuant le iuge pour donner cest sairement  il sera fet par deuant l  oficial que le iuge leur enuoiera ou l  autre partie  et ce qui est de honeste uie iurra sanz son auersaire par deuant son osficial  et se les parties n  i sont mie ou l  une d  eles  cil qui n  i seront iurront par deuant le iuge del leu où il sont  mes se aucun des pledeors ne ueut fere cest sairement  le demandeor charra de sa demande  le desfendeor sera comdampné ausi come se il eust reconeu la demande . 
 