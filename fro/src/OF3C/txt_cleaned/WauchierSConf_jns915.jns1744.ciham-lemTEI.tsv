form Ci coumence la uie mon signeur seint Beneoit de Montcassin confessor nostre Signeur Iesu Crist . 
Uns hom fu de mout seinte uie  si com seinz Gregoires nos raconte . 
Cil hom estoit Beneoiz apelez par non qi tres s  enfance auoit en lui cuer de uiellece science . 
Et ses sens et ses meurs trespassoient son aage . 
Dont il auint q  il onqes ne uout atorner son corage as deliz de cest siecle  einz despist le monde et totes les oeures qi ueines estoient . 
Il fu nez de la prouince de Nurse de haute lignie et enuoiez a Rome a escole por letres aprendre  mes com plus crut et plus conut la grant uanité de ceste uie  il cremi qe il n  i trebuchast en aucune maniere q  il ne s  en peüst retreire et por ce quist il habit de seinte conuersation q  il uoloit seulement a Deu plere . 
Si en deguerpi sa meson et les choses son pere et l  escole . 
Toz ses fez  fait seint Grigoire  ne sai mie  mes un pou qe i  en ai apris a un de ses deciples qi le me raconterent uos en reconterai ie . 
Li uns ot non Costentin qui mout fu seintismes hom et aprés lui en s  eglisse fu abbes  et Honores qi l  Eglisse meintint ou il conuersa premierement  et Simplices qi aprés lui fu tierz et ualentiniens qi longuement fu en l  eglisse del Latran sires et gouerneres . 
Qant cil seinz hom ot deguerpi l  estude des lettres et il ot empensé aquerre les deserz lius por habiter seulement et por mener uie solitaire  sa norrice qi mout l  amoit l  ensiui qi faillir ne li pot et nus autres . 
Qant il furent uenu a une meson qi Effide est apelee ou mout de seintismes homes et honestes habitent en l  eglisse Monsigneur Seint Pierre  la norrice monsigneur seint Beneoit emprunta un uessel de terre a femes qi la estoient uoisines . 
Qant ele en ot fet ce q  ele en deuoit fere  si le lessa seur la table tant q  il fu brisiez en deus pieces par auenture . 
Seinz Beneoiz li bons iouenceaus n  i estoit mie  mes tantost com il reuint  troua il sa norrice plorant por le uessel qi brisiez estoit . 
Qant li relegieus uit sa norrice plorer  il en fu mout dolenz  si prist les pieces del uessel  si se coucha en orissons tot plorant enuers nostre Signor . 
Tantost com il fu redreciez et il ot s  orisson finee  il troua sein et entier le uessel si q  il n  i parut iointure ne trace . 
Lors le rendi a sa norrice et si la conforta mout docement . 
Ceste chose fu la endroit partout seüe et coneüe  car cil qi la habitoient pendirent cel uessel a l  entree de l  eglisse  por ce qe cil qi aprés uendroient seüssent com seinz Benoiz fu tres s  enfance de haute merite et de seinte uie enuers nostre Signor . 
Et la pendi li uesseaus molt longuement  tresq  au tens des Longuebarz qui la terre guasterent . 
Aprés ce seinz Beneoiz qi les loenges de cest siecle ne uoloit mie aqerre et qui son cors uoloit alasser et traueillier por l  amor nostre Signor conquerre s  en fui de sa norrice  si q  ele n  en sot mot  si s  en ala en une desertine qi ensus de la cité estoit pres de . 
. 
liues . 
Si com li seinz hom s  en fuioit en tel maniere  si encontra il un moine qi auoit non Romeins . 
Cil demanda a seint Beneoit ou il aloit et q  il queroit et il li dist tote sa pensee . 
Qant Romeins l  oï et entendi  il li aida et conseilla de qanq  il pot et sot benignement et docement . 
Li bons iouenceaus ala tant qu  il uint a un desert leu . 
Cil leus estoit Sublacus apelez . 
Et bien sachiez qe ce estoit une haute roche en un grant desert et qi del pié desoz issoit eue si grant dont uns lais estoit granz et leiz desoz et de cel lais nessoit une riuiere . 
En cele roche se mist seinz Beneoiz en une estroite fosse por mener uie solitaire et por fere ses orissons a nostre Signor sanz ueoir la uanité de cest monde . 
La fu il troiz anz qe onques ne l  i sot hom ne feme  fors tant seulement Romeinz qi a lui auoit parlé  si com ie uos ai deuant dit . 
Cil Romeins manoit iluec en une meson d  ordre ou il auoit un abbé qi Deudonez auoit non . 
Totes les heures qe Romeins pooit  s  embloit il de sa cheaille et le pein c  on li donoit a mengier partoit il  si le portoit a seint Beneoit  la ou il habitoit et encore adonc n  auoit mie uoie tresq  a la fosse ou li seinz hom conuersoit  car la roche estoit si haute et si droite qe nus n  i pooit monter deuers icele partie  mes seinz Beneoiz auoit une mout longue corde qe Romeinz li auoit aportee . 
Cele corde si estoit atachie a l  un des cors et li autres uenoit encontreual la roche tresq  a terre . 
El mi leu auoit une cloce atachie  si qe  qant Romeins uenoit au pié de la roche et il auoit le pein lié a la corde  si sounoit la clochete . 
Par ce sauoit seinz Beneoiz qant Romeinz estoit uenuz a tote la uiande q  il aportoit  si la treioit contremont en ceste maniere . 
Li deables ot de ceste chose grant enuie  car il est mout dolenz qant il uoit a nului bien fere . 
Por ce uint il un ior en som la roche  si geta une pierre si q  il brisa la clochete qi estoit a la corde atachie  mes onques por ice Romeins ne lessa l  oeure a feire q  il auoit acostumee  tant qe ce uint a un ior qe nostre Sires uout qe la uie seint Beneoit fust seüe por doner example as genz de bien fere et si uout qe Romeinz fust laschiés de son trauail et de s  ueure . 
Adonc auint qe nostre Sires s  aparut a un prestre qi loing de la manoit . 
Cil prestres fesoit apareillier ses uiandes a un ior de Pasques et nostre Sires li dist  Tu apareilles tes bons mengiers a ton oés et tes delices et Beneois  mes serz  muert de feim qi en cel leu arreste . 
Lors li noma la roche coment ele estoit apelee . 
Dont se leua li prestres et prist ses uiandes teles com il les auoit atornees ensemble o lui et ala tant q  il uint par mons et par ualees querant le seint home et par desertines q  il le troua la si com il estoit en orissons en la fosse ou il habitoit . 
Si tost com il s  entreuirent  il beneïrent nostre Signor . 
Et qant il orent einsi parlé ensamble  li prestres qi uenuz estoit parla a seint Beneoit et si dist  Ie sai bien qu  il est Pasques  Ce est ior de leesce a moi  qant ie ai deserui qe ie te uoi en la face . 
Adont ne sauoit mie seinz Beneoiz qu  il fust la sollempnitez de Pasques  car par ce q  il auoit si lonc tempore esté ensus de gent  si en auoit il oblié le termine . 
Li prestres li dist encore  Saces qu  il est hui le ior de la resurrection nostre Signor et por ce ne doit l  en mie abstenir par geunes et por ce sui ie ici enuoiez a toi  qe nos mengons ensamble ce qe nostre Sires nos a doné . 
Dont beneïrent nostre Signor  si mengierent ensemble . 
Aprés se departi li prestres de seint Beneoit  si s  en ala a s  eglise . 
En cel tens meïmes auint qe li pasteur trouerent le seint home la ou il habitoit en sa fosse . 
Et qant il le uirent la en tel maniere et uestus de peaus  il cuidierent qe ce fust une beste  mes qant il l  orent tant aprochié q  il le porent pleinement ueoir el uiaire  il sorent bien qe ce estoit uns hom Deu  si le noncierent as genz qi pres d  iluec manoient . 
Tres cel tens auint qe genz i conmencierent a aler et a hanter et a aporter uiandes a son cors sostenir  et il les ensegnoit et doctrinoit de seintes paroles . 
Adont auint un ior qe li seinz hom estoit seus et li deables qi uolentiers tente et essaie ceus qi nostre Signor seruent le temta en ceste maniere qe ie uos dirai . 
Un merle li comença a uoleter entour le uiaire et si pries a aler de la face qe li seinz hom le prist a sa mein s  il uolt  mes il ne le uout baillier  car par le signe de la seinte Croiz q  il fist encontre se departi li oiseaus et tint sa uoie . 
Et tantost com il s  en fu alez et departiz  une si grant temptation de sa char prist au seint home qe onques mes si grant n  auoit eüe  car il auoit iadis une feme ueüe qe li malignes esperiz li ramena deuant en sa pensee et une si grant uolentez l  en uint por la grant beauté qu  il i auoit ueüe q  il ne sauoit qe fere . 
Si fu espris qu  a pou q  il ne deguerpissoit l  ermitage  mes par la grace del seint Esperit auint que si com il estoit en cele tres grant flambe del desirrier q  il i auoit  q  il reuint en bone pensee . 
Tantost se desuesti toz nuz si com il cheï de sa mere et uint a un buisson qi toz estoit pleins d  espines et d  orties  si se lessa cheoir dedenz et si se torna dedenz tant et retorna qu  il fu toz plaiez et ortiez et qe li sans coroit de son cors de totes parz . 
Einsi chaça il et osta les plaies q  il auoit en sa pensee par les dolereuses plaies dont il s  estoit naurez par defors . 
En ceste maniere uenqui il le desirrier q  il auoit et mua en doleur . 
Et tres donc  si com il tesmoignoit a ses deciples  fu la temptation de cele uolenté en lui si dontee que onqes puis n  en senti rien . 
Donc comencierent pluiseurs genz a deguerpir le siecle et alerent a lui por sa uie ensiurre et sa doctrine . 
Qant li seinz hom fu deliurez de la temptation en tel maniere com ie uos ai conté  il comença fruit a rendre a plus grant plenté d  orissons et de ieunes et de ueilles  tout aussi com la terre porte mielz qant li chardon et les espines en sont ostees . 
Adont auint qe li abbes d  une abeïe qi la estoit procheine fu morz et trespassez de cest siecle . 
Qant il fu enseueliz et enfoïz si com costume est  tuit li frere qi en cel leu habitoient uindrent a seint Beneoit et si li proierent molt docement q  il en uenist ensamble o eus et si fust lor peres et lor mestres . 
Il lor refusa mout et si lor dist q  il ne porroit mie ne ne couendroit q  il menast lor mors ne lor manieres . 
Li frere li proierent tant et distrent q  il lor otroia  si s  en ala ensemble o eus en lor eglisse  si les prist a chastoier et a doctriner q  il menassent seinte uie et aprés lor blasma pluiseurs choses q  il fesoient . 
Et puis si lor desfendi q  il n  ississent mie de la droite uoie de conuersation . 
Dont comença molt a anoier les freres  si le pristrent entr  eus a blasmer  por ce q  il ne pooient fere ore ce qu  il soloient  si se porpenserent q  il l  ocirroient . 
Lors mistrent uenim mortel en son boiure qi en un seul uaissel de uoirre estoit . 
Qant seinz Beneoiz fu assis au mengier si com il auoit a costume  l  en li aporta cel uessel deuant et il fist le signe de la Croiz encontre . 
Meintenant brisa li uesseaus et uola en pieces et aussint fu il esqartelez  com se l  en i eüst geté d  une grant pierre . 
Li seinz hom entendi meintenant et sot qe c  estoit mortieus boiures qi ne pout mie sosfrir le signe de la Croiz . 
Lors se leua ne n  en fist nul samblant  einz apela ses freres  si parla a eus mout docement et si lor dist  Beaus freres  Dex li toz puissanz ait merci de uos  Por qoi me uousistes uos tel chose fere  Donc ne uos disoie ie ançois que uos m  amenissiez ça dedenz qe mes meurs et les uostres ne s  acorderoient mie  Alez  si qerez pere solonc uos costumes  car moi uos ne poez plus auoir en nule maniere . 
Dont se departi seinz Beneois de la  si s  en rala a son leu en la roche qu  il mout amoit . 
Et la ou il conuersoit  uenoient molt de genz a lui et reperoient por les miracles qe nostre Sires fesoit por lui . 
Et par ceus qui a lui repairoient et par l  aïde nostre Signor  fist il . 
. 
eglisses ou il fist de . 
. 
moines peres qi ensemble o lui arrestoient et desoz chascun mist il freres qui uesquirent par seinte riule  si com il meïmes lor auoit ensignié et doctriné  car tuit estoient a lui uenuz en cel leu ou il habitoit por aprendre et por retenir sa doctrine et ses seintes paroles . 
Li haut home de Rome qi relegieus estoient uindrent a lui et si li baillierent lor enfanz por norrir et por ensignier a oés nostre Signor . 
Euitius qi hauz hom estoit i enuoia Maurum son fil et Theralius i enuoia Placidum qi enfes estoit et de mout bones costumes . 
En une de ces eglisses qe li seinz hom auoit iluec establies et fetes  auoit un moigne qi ne pooit arrester en l  eglisse qant li moine començoient lor oroisons a fere  mes tantost com il s  aclinoient por orer  il issoit de l  eglisse fors et si coumençoit aucunes choses a fere qi preut ne ualoient . 
Ses abbes le chastia pluiseurs foiz et amonesta de ce fere qe li autre frere fesoient  mes cil ne s  en uout onqes amender por chose c  on li peüst dire . 
Qant ce uit li abbes  il prist le frere  si le mena a seint Beneoit  si li conta et dist tote ceste chose . 
Seinz Beneoiz chastoia mout le moine et blasma sa folie et li dist qe tieus aferes n  estoit mie solonc Deu ne bons a meintenir . 
Li moines dist qu  il s  en amenderoit et atant s  en repaira arriere . 
Et quant il fu reuenuz a l  abeïe  a peines tint il l  amonestement del seint home . 
. 
iorz  car au tierz ior repera il a son usage . 
Li abbes le renonça a seint Beneoit . 
Et seinz Beneoiz li remanda qu  il meïsmes iroit a l  abeïe et si feroit au moine amender ceste chose . 
Qant il fu uenuz a l  abeïe et les psaumes furent finees en l  abeïe  li frere se couchierent en orissons  si com il auoient a costume . 
Seinz Beneoiz esgarda  si uit que uns noirs enfes traioit fors de l  eglisse le moigne par sa uesteüre qi ne pooit arrester a s  orissons . 
Dont parla seinz Beneoiz tout coiement a l  abé de l  eglisse qi Pompeiens estoit apelez et a un sien moine qui mout estoit preudom q  il auoit ensamble o lui amené  Maurus auoit non  si leur dist  Dont ne ueez uos qi cil est qi cest moine tret fors de ceenz  Il respondirent  si distrent  Nos n  en ueons mie . 
Seinz Beneoiz lor dist  Proions nostre Signor qe uos puissiez ueoir celui qi cest moine en meine . 
Qant il orent par . 
. 
iorz fetes lor orissons  Maurus uit coment li noirs enfes en traioit le moine et Pompeiens qi estoit abbes de l  eglisse ne le pooit mie ueoir adonc . 
Au tierz ior qant l  orisson fu finee  issi seinz Beneoiz de l  eglisse  si troua le moine defors estant qi la arrestoit toz coiz ne n  i fesoit nule chose et seinz Beneoiz le bati d  une uerge por la uiuté qi en son cors estoit entree ne onqes puis cel ior li noirs enfes  ce est li deables  ne li enorta tele oeure a fere  einz fu li moines en orissons assiduelment ensamble o ses freres . 
Aprés ce auint qe des . 
. 
eglisses qe il auoit fetes et estorees la enuiron son habitacle  estoient les . 
. 
en som la hautesce de la roche et mout estoit grief chose et traueilleuse as freres de cez . 
. 
eglisses de descendre au lac en la ualee por prendre eue  car il i auoit grant peril et grant poor a ceus qi descendoient de la monteigne . 
Por ce s  assemblerent li frere des . 
. 
eglisses  si uindrent a seint Beneoit et si li distrent  Seinz peres  mout nos est grief chose et penable de chascun ior descendre au lac por eue . 
Por ceste peine couendroit il que nos eglisses fussent remuees et en autre leu assises . 
Qant seinz Beneoiz lor oï ce dire  il les conforta mout benignement et mout docement . 
Et qant uint la nuit  il monta la roche ensamble o lui l  enfant qi Placidus auoit non dont ie uos ai deuant parlé  que plus de genz ne le sorent  et si fist s  orisson la mout docement a nostre Signor . 
Et qant il l  ot finee  il mist trois pierres aussint com por enseignes la ou il l  auoit fete . 
Puis si s  en repaira arriere qe onques rien n  en sorent cil des trois eglisses . 
Qant uint a lendemein  li frere reuindrent a lui compleindre de la destrece de l  eue et il lor dist  Alez et si chauez la roche deseure la ou uos troueroiz trois pierres mises ensemble . 
Nostre Sires est bien si puissanz qu  il puet eue fere uenir en som la monteigne et uos oster del grant trauail ou uos estes . 
Lors s  en alerent li frere au leu ou li seinz hom lor disoit  si le trouerent ia trestout moiste et ausint com suant d  eue et tantost com il l  orent chaué  en decorut l  eue a si grant plenté  tresq  a hui cest ior en descent ele d  en som la montagne tresq  en la ualee . 
Et cil en orent et ont assez qui la habitent . 
Un autre tens aprés ce auint qe uns poures de la science de cest siecle  Gotus auoit non  uint a seint Beneoit por lui rendre a sa conuersation . 
Li seinz hom le reçut molt uolentiers . 
Einsint fu cil en la meson  tant qe ce uint a un ior qe seinz Beneoiz li comanda a prendre un fauchart por oster buissons et orties fors d  un leu ou il uoloit un cortil fere et cil leus estoit pres del lac qi desoz la roche estoit . 
Gotus comença a destruire et a oster l  espessece des buissons et des orties a son pooir et si com il s  efforçoit en tel maniere  li fers del fauchart sailli fors del manche  si cheï el lac en tel leu qe nus ne cuidast iamés que li fers peüst estre troués  si estoit l  eue parfonde . 
Qant Gotus uit q  il auoit ensi son fer perdu  il trest a Maurum et si li dist le domache q  il auoit receü . 
Maurus li moines ala a seint Beneoit  si li mostra ceste chose et dist . 
Qant li seinz hom oï la parole qe Maurus li contoit  il ala au lac  si prist le manche del fauchart qe Gotus tenoit en sa mein  si le bouta en l  eue et meintenant reuint li fers de la parfondece  si rentra el manche  si com il auoit esté deuant . 
Lors le rendi au conuers et si li dist  Beaus frere  or ourez  si ne demenez dolor ne tristece . 
Une autre foiz auint qe seinz Beneoiz estoit en sa ceaille et Placidus qi estoit moines et assez enfes issi defors atot un uessel por puisier el lac de l  eue . 
Si com il s  abessoit por l  eue prendre  il n  en sot mot  si fu dedenz cheüs et meintenant l  esloingna l  onde ensus de la riue  bien pres le treit d  une archie . 
Seinz Beneoiz qi dedenz sa cealle estoit sot tantost ceste chose . 
Lors apela Maurum par grant haste  si li dist  Beaus frere  qeur isnelement  car li enfes qi estoit alez au lac por de l  eue est cheüs dedenz si qe les ondes l  ont ia mout ensus tret et esloignié de la riue . 
Or poez oïr merueille  qe tantost come Maurus ot receüe sa beneïçon et son comandement  s  en ala isnelement tresq  al lieu ou l  onde auoit l  enfant mené  si le prist par les cheueus et repera arriere tout par deseure l  eue  si seurement q  il cuidoit aler par terre . 
Et qant il fu reuenuz a la riue et il ot l  enfant ius mis  il regarda arriere . 
Dont primes aperçut il q  il auoit alé seur l  eue  si s  en esmerueilla et espoori mout durement . 
Lors repera a seint Beneoit et li raconta ceste chose . 
Seinz Beneoiz dist qe ce n  estoit mie par ses merites  einz estoit par l  obedience qu  il auoit aemplie . 
Et Maurus disoit encontre qe ce estoit tant seulement par son conmandement  car adonc ne li souenoit d  obedience . 
La ou l  eue qe seinz Beneoiz auoit estruit et fet en l  oneur nostre Signor Iesu Crist  croissoient et monteplioient par tieus miracles et par autres pluiseurs  genz i uenoient por deguerpir la seculer uie et si se sosmetoient a sa doctrine . 
Uns prestres qi Florentins ot non  qi pres de l  eglisse habitoit ou seinz Beneoiz auoit sa congregation  fu espris enuers le seint home par malice del deable  si comença a auoir enuie de ses fez et de ses oeures  si prist a blasmer sa conuersation et sa uie  por ce qu  il en cuidoit retrere ceus qi le uisitoient et qi por seruir nostre Signor a lui se donoient  mes qant il uit qe tout ce ne li ualoit rien  il fu tant auuglés de sa grant male auenture qu  il enuoia a seint Beneoit un pein tot enuenimé aussint com se ce fust par amors et por beneïçon . 
Li seinz hom le reçut a granz grez et tantost sot il bien la pestilence et la male auenture qi reposte estoit el pein . 
Adonc auoit en costume uns corbeaus de uenir a lui a heure de mengier et si prenoit le pein qe li seinz hom li donoit de sa mein . 
Lors uint li corbeaus si com il soloit et seinz Beneoiz li geta le pein deuant qe li prestres li auoit enuoié et si li dist  Ie te comanç el non nostre Signor Iesu Crist qe tu emportes cest pein et si le met en tel leu qe nus hom ne le puisse trouer . 
Qant li corbeaus oï la parole del seint home  il tendi ses eles et si comença tout enuiron le pein a corre et si crioit mout durement en sa maniere autresint com s  il deïst  Ie ne le feïsse mie uolentiers se ie osasse . 
Li seinz hom Deu li comanda une foiz et autre et si disoit  Lieue le seurement et si le giete la ou il ne puisse estre trouez . 
Longuement ataria li corbeaus qe prendre ne l  osa  mes en la fin le prist il par le comandement del seint home en son bec  si s  esleua atout  si l  emporta . 
Aprés ce bien l  espace de . 
. 
heures repera li corbiaus et seinz Beneoiz li dona sa prouende  tele com il li auoit acostumee . 
Li seinz hom uit l  enuie qe li prestres auoit uers lui et la felonie  si en fu plus dolenz por le prestre qe por lui meïsmes . 
Et qant li prestres uit q  il ne porroit seint Beneoit ocirre  il se pensa qu  il toudroit les ames a ses deciples  en tel maniere q  il enuoieroit deuant eus . 
. 
damoiseles totes nues qui par les meins s  entretendroient et karoleroient et ioeroient ensemble . 
Einsint trestorneroient lor pensees et enflameroient en luxure . 
Qant li seinz hom uit ce  il cremi de ses iouenes freres  si establi et mist partout preuoz et freres qi demorassent . 
Et puis si prist ensemble o lui petit de compagnie de moines  si s  en ala et tint sa uoie  car il sauoit bien qe Florences li prestres ne fesoit se por lui non a ses freres ces assauz ne ces felonies . 
Mes tantost com il en fu partiz  l  en uenga bien nostre Signor  car la ou li prestres estoit en un solier et il s  esleeçoit de seint Beneoit qi estoit alez sa uoie ne sot il mot  si cheï li soliers et fondi desouz lui ne onqes la meson ne s  en remut en nule ﻿partie . 
La fu Florences mors en ceste maniere . 
Dont le nonça Maurus meintenant qu  il le sout a seint Beneoit qi encore n  estoit mie alez loing de la . 
. 
liues et si li dist  Seinz peres  retorne  car li prestres qui te haoit est morz . 
Qant seinz Beneoiz oï ceste chose  il se comença a doloser mout durement et a compleindre  ie ne sai se ce fu por ce qe ses enemis estoit ocis ou por ce qe ses deciples s  esleeçoit de sa mort . 
Et por ce l  en charcha il peneance q  il li manda tel chose et qu  il estoit liez et ioïeus . 
Por ce ne uout pas li seinz hom retorner arriere  einz s  en ala a un chastel qi Cassius estoit apelez qi estoit assis en la costiere d  une grant montaigne . 
La monteigne estoit loing estendue en haut pres de . 
. 
liues charchies de forez et de boischage . 
La auoit un uiez temple de paiens ou li uilein aoroient ancienement Apollin . 
Et encore adonc en i auoit grant plenté a cel tens qui la fesoient lor sacrefices . 
La uint seinz Beneoiz  si combrisa l  ydole et destruist l  autel  si comanda a trenchier le bois et a abatre et en meïsmes le temple d  Apollin  fist il un autre autel de seint martin et la ou li autieus d  Apollin estoit  fist il un autel de seint Iehan . 
Et conmença a preecier et a atorner a foi les mescreanz genz qi la enuiron habitoient . 
Einsi coumença seins Beneois a fere la meson qi Moncassins est apelee . 
Li chastiaus ot premierement a non Cassins et por la montaigne qui est desus le chastel ou ele fu fete  fu ele nomee Montcassins . 
Li deables qi grant doleur en auoit et grant ire n  en estoit mie mout liez des oeures seint Beneoit et por ce ne li uenoit il mie deuant repostement ne par songes  mes par tote aperte auision et si se complegnoit si tres haut de la force qe seinz Beneoiz li fesoit  qe li frere ooient bien sa uoiz et ses paroles  encore ne le peüssent il ueoir . 
Et si com seinz Beneoiz recontoit a ses freres qu  il pleinement le ueoit il estoit toz noirs et espris de flambes  la bouche et li oel li ardoient  et li frere ooient bien le deable parler et entendoient ses paroles  car il huçoit premiers le seint home par son non . 
Et qant li seinz hom qui bien conoissoit le deable ne le uoloit respondre  li deables le començoit a laidengier  car qant il huçoit  Beneoit  Beneoit   et seinz Beneoiz ne respondoit mie  li deables li disoit tantost  Maleoiz  non mie beneoiz  Qe me demandes tu  Et por qoi me fez tu greuance  Or uos conterai des estors qui furent entre le seint home et le deable  car li deables le haoit mout durement  si li fesoit qanqu  il pooit de mal en toutes manieres . 
Un ior auint qe li frere fesoient les habitacles et les mesons de cele abeïe qe seinz Beneoiz estoit a Montcassin . 
El mi leu d  une de lor mesons si i auoit une pierre q  il uoudrent oster por le leu a descombrer et por le mur fere . 
Il s  i assemblerent . 
. 
et puis . 
. 
 mes ne la porrent mouoir  tant qe pluisors en i uindrent  mes la pierre fu aussi coie com s  ele fust en terre enracinee . 
Et par ce q  il ne la pooient mouoir par tant de genz com il i auoient assamblé  pooient il bien certeinement sauoir qe li deables se seoit deseure . 
Qant il uirent q  il ne la moueroient  il enuoierent por seint Beneoit q  il uenist la et q  il par ses orissons ostast le deable  si qu  il peüssent mouoir et leuer cele pierre . 
Seins Beneoiz i uint  si fist s  orisson et sa beneïçon et tantost leuerent la pierre si legierement c  onques rien ne lor greua . 
Dont plot au seint home qe li frere foïssent la terre en cel endroit ou la pierre auoit geü et eus si firent . 
Qant il orent auques parfont alé  si trouerent une ymage qe paien auoient faite et aoree . 
Cele ymage estoit de qoiure . 
Li frere la pristrent  si le geterent par auenture en lor cuisine . 
Et meintenant lor sembla qe feus saillist de totes parz de la meson  si q  il cuidierent qe l  idefices de la cuisine fust toz espriz et enflambez . 
Si com il getoient eue por cel fu esteindre et il fesoient grant noise  seinz Beneoiz i uint qi meintenant uit qe ce estoit fantosmes . 
Lors se coucha seinz Beneoiz en orissons et si apela ses freres cui li deables degaboit en tel maniere  si lor dist q  il feïssent le signe de la seinte Croiz sor eus  si esgardassent qe li edefices de la cuisine n  ardoit pas . 
Einsint com li seinz hom comanda  si firent li frere et n  i uirent noient de la flambe qu  il lor sembloit deuant q  il eüssent ueüe . 
Aprés ce auint qe li frere fesoient la paroi de lor meson en haut si com il le couenoit fere et seinz Beneoiz estoit en orissons dedenz l  encloistre de sa celle . 
Li deables li aparut  si li dist q  il alast a ses freres qi ouroient . 
Li seinz hom manda a ses freres mout isnelement par un message q  il se gardassent sagement  car li deables les aguaitoit a cele heure . 
A paines ot cil qi lor nonçoit sa parole finee  qant li deables trebucha la paroi qe li frere fesoient et si ocist un ioene moniot qui fiuz estoit a un bon home . 
Li frere furent mout dolenz por la mort de lor frere  non mie por le domache de lor oeure . 
Meintenant le noncierent a seint Beneoit tot en plorant et mout grant doel demenant . 
Seinz Beneoiz comanda c  on li aportast l  enfant qi toz estoit et combrisiez et morz . 
Li frere le mistrent en un sac  car autrement ne le porent porter  car les pierres ne li auoient mie brisiés tant seulement les membres  einz li auoient aussint toz les os froissiez . 
Dont comanda seinz Beneoiz q  il le meïssent ius deuant lui en sa ceaille ou il estoit acostumez de ses orissons fere . 
Li frere si firent einsint et seinz Beneoiz les en fist toz fors aler  si clost l  uis  mes il lor conmanda einçois q  il ralassent a l  oeure . 
Dont se coucha li seins hom en orissons plus ententiuement q  il ne soloit fere enuers nostre Signor . 
Or poez uos oïr chose esmerueillable  car en cele meïsmes heure fu li enfes seinz et heitiez et rala a l  oeure ensamble o ses freres . 
Dont comença seinz Beneoiz a auoir si grant grace de nostre Signor q  il sauoit mout de choses qi a auenir estoient . 
Costume estoit adonc en la meson seint Beneoit qe nus des freres n  aloit a autre parler estrange ne en autre leu  qe ia beüst ne ne mengast  si reuenist arriere  car nus n  aloit fors qi ne reuenist a la uespree . 
Ceste chose estoit mout bien gardee et mout bien tenue . 
Un ior auint qe ne sai qanz freres alerent en un leu ou il demorerent plus qu  il ne cuidierent  si com pluiseur font encore . 
Li frere trestrent a la meson d  une religieuse feme et si mengierent  puis si reuindrent mout tost en leur ceaille . 
Qant il furent reuenuz  il uindrent a seint Beneoit por sa beneïçon auoir si com il auoient a costume . 
Li seinz hom ne lor uout mie doner  einz dist  Ou mengastes uous  Et il respondirent et si distrent  Nul leu . 
Seinz Beneoiz lor dist  Por qoi mentés uos en tel maniere  Dont ne fustes uos a la meson a cele feme et dont n  i eüstes uos teles uiandes et dont n  i beüstes uos tantes foiz  Qant li frere orent oï ce qe lor pere lor contoit ensi l  ostel ou il auoient mengié et la maniere des uiandes et le nombre de lor boiure  il cheïrent a ses piez et si li conurent tout ce q  il auoient fet et regehirent et distrent q  il trespassé auoient son coumandement . 
Seinz Beneoiz lor pardona et si pensa qe plus ne le feroient  si les assoust et douna sa beneïçon . 
Une autre foiz auint qe uns hom mout religieus auoit en costume del leu ou il estoit manans uenir en ieunes a seint Beneoit por auoir ses orissons et sa beneïçon et por ueoir un suen frere qi moines estoit en la compaignie seint Beneoit . 
ualentiniens auoit non dont ie uos ai fait mension deuant . 
Cil hom mut por aler la uoie q  il auoit acostumee . 
Uns autres hom s  acompaigna a lui qi uiande portoit por mengier en la uoie . 
Si com il s  en aloient ensamble et l  eure de mengier fu aprochie  cil qi la uiande auoit dist a celui qi a seint Beneoit aloit  Beaus frere  uien ça  si mengerons qe nos ne soions trop lassez de la longue uoie par famine . 
Cil li respondi  Amis  non ferai . 
Ie ne mengerai mie  car ie suel toz tens ieuns uenir a seint Beneoit nostre pere . 
Qant li compeins qi la uiande auoit oï ce  il se teüt adont  mes qant il ot grant piece de la uoie auant alé  il recomença le preudome a amonester qu  il mengassent . 
Li preudom qi ieuns soloit aler n  en uout riens fere . 
Dont alerent grant piece ensamble tant q  il fu mout atargié  ce sembla a celui qui uolentiers mengast . 
Lors trouerent enmi la uoie un mout beau pré et en cel pré une mout bele fonteine qui mout estoit clere et delitable et tieus choses si estoient mout plesanz a ceus qi estoient lassez . 
Dont parla cil qi a costume auoit de parler auant au preudome son compaignon et si li dist  ueez ici le pré et la fonteine et leu delitable ou nos poons mengier et reposer  aprés si irons plus heitiement nostre uoie . 
Li preudom qi uit le beau liu otroia a ceste tierce foiz qu  il mengeroit . 
Dont mengierent ensamble seur la fonteine et tant ala la chose qe li preudom ala a la ceaille seint Beneoit au uespre . 
Et qant il fu deuant le seint pere  il li requist s  orisson et sa beneïçon  mes seinz Beneoiz le blasma de ce q  il auoit fet en la uoie et si li dist  Que est ce  beaus freres  li malignes esperiz qui a toi parla en la uoie par ton compaignon ne te pot mie enorter qe tu feïsses sa uolenté a la premiere foiz ne a la seconde  mes a la tierce sormonta il a ce qu  il uout fere . 
Dont reconut cil ce q  il auoit fet  si se lessa cheoir as piez seint Beneoit et comença a plorer et a rendre sa coupe et bien sot qe seinz Beneoiz auoit ueü son meffet  ia fust ce q  il n  i eust esté en presence . 
Einsi sauoit li seinz hom par la grace de Deu les choses aussint bien celes ou il n  estoit mie  come celes ou il estoit . 
Adonc auint qe uns rois qi auoit non Thotila oï parler de seint Beneoit et q  il sauoit les choses qi a auenir estoient . 
Si se pensa q  il iroit a lui et si esproueroit se ce estoit uoirs ou non . 
Qant il uint pres de l  abeïe  si arresta ensus et si manda a seint Beneoit qu  il uenoit a lui parler de son afere . 
Li rois auoit un seriant  Ringoz estoit apelez . 
Celui fist li rois uestir de roiaus uesteüres et atorner del tot en tot en sa guise et si li comanda q  il alast au seint home en sa persone et ses . 
. 
plus priuez compaignons qi estoient de son conseil deuant toz les autres enuoia il ensamble o celui a son seruice . 
Li uns de cez trois compaignons auoit non uult et li autres Rudrich et li tierz Blidin . 
Por ce les i enuoia li rois qe seinz Beneoiz cuidast qe cil ensemble o cui il aloient et qi estoit uestuz si noblement fust proprement le cors le roi  car onqes ne l  auoit ueü et ensamble enuoia serianz qi portoient espees  si q  il semblast aussi bien rois de totes autres choses com de uesteüres . 
Einsi cuidoit li rois deçoiure seint Beneoit . 
Qant Ringgoz fu molt richement atornez et il ot ensemble o lui ses cheualiers et sa mesnie  il ala tant q  il uint a l  abeïe . 
Li seinz hom le uit uenir de loing qi toz coiz se seoit ne ne se mouoit . 
Qant Ringgoz li fu tant aprochiez qe seinz Beneoiz se pensa q  il orroit bien et entenderoit sa parole  il li comença a crier et a dire  Beaus fiuz  oste ce qe tu portes  car ce n  est mie tien  Qant Ringgoz oï la parole  il se lessa cheoir a terre  si ot grant poor  por ce q  il uoloit par sa folie degaber si seint home . 
Et tuit cil qi la estoient assemblé o lui se lessierent cheoir a terre por encliner seint Beneoit et puis si s  en retornerent q  il ne l  oserent aprocier et conterent au roi par grant poor com tost li seinz hom les auoit pris et coneü tot lor afere . 
Lors ala li rois meïsmes par lui tot seul sanz compaignie la ou seinz Beneoiz seoit toz seus en sa ceaille et tantost com il le uit  ne l  osa il aprochier  einz se mist a terre  si l  enclina . 
Li seinz hom li dist une foiz et autre q  il se leuast  mes onqes li rois ne se uout leuer tresq  atant qe seinz Beneoiz meïsmes uint a lui qi le leua de terre et qui mout le blasma des choses qu  il auoit fetes et a mout petit de paroles li dist ce qe a auenir li estoit en tel maniere  Rois  tu as mout fet de maus . 
Or soies sages tres ceste ore en auant et si lai ester tes felonies  car pechiés est de mal fere . 
Saches bien qe tu iras en brief terme a Rome et aprés passeras la mer por aler en Sulie . 
Tu uiueras encore . 
. 
anz en ta poesté et en ta signorie et au disieme an morras sanz dotance . 
Qant li rois oï ce  si fu mout espoentez en son cuer sanz mostrer samblant . 
Dont requist au seint home ses orissons et sa beneïçon  si s  en repeira arriere . 
Et bien sachiez uos qi m  escoutez et entendez qe tres ce ior en auant ot en lui meins de cruiauté et de felonie . 
Aprés ce ne demora gueres qe li rois en ala a Rome  si com seinz Beneoiz li auoit dit . 
De la s  en ala en Sulie  si passa la mer et puis morut il au disieme an et issi de ceste mortel uie . 
Adonc auoit en l  eglisse de Tamisse un prestre qi mout estoit preudom et seinz hom . 
Celui amoit molt seint Beneoit  por ce q  il sauoit bien q  il estoit de nete uie et de seinte . 
Cil uint a seint Beneoit qant li rois fu de lui partiz . 
Seinz Beneoiz li conta et dist conment li rois estoit a lui uenuz et conment il le cuidoit deçoiure . 
Li prestres qi totes cez paroles ot escoutees parla a seint Beneoit et si li dist  Ceste citez sera par cest roi destruite si del tout en tout q  il ne sera nus qi i habite . 
Seinz Beneoiz respondi au prestre et si li dist  Rome ne sera ia desertee par paiens ne par Sarrazinz  mes ele anoientira par tempestes et par foudres et par escrollemenz de tere . 
Et ceste prophetie i est meintenant ueüe  car les mesons i sont abatues par pluiseurs leus et les eglisses destruites et li edefi i uont a noient en pluiseurs manieres . 
Et ce racontent li frere seint Beneoit qi l  oïrent qe seinz Beneoiz prophetiza einsint ceste chose a auenir . 
En cel tens meïsmes qe li rois Thotila estoit departiz de seint Beneoit  si com ie uos ai deuant dit et conté  i auoit un clerc en l  eglisse d  Aquinense qi estoit fors del sens par le deable qi molt griement le tormentoit . 
Li prestres de l  eglisse qi mout estoit preudom et religieus  Costances auoit non  l  auoit enuoié par pluiseurs seinz leus ou cors de glorieus martyrs reposoient por ce qe santé li fust rendue  mes ne pot estre q  il eüst santé en nul leu ou l  en le menast  por ce qe nostre Sires uoloit par lui demostrer com grant grace il auoit donee a seint Beneoit . 
Il se coucha a terre  si fist ses orissons a nostre Signor et ses proieres  tant qe li clers fu deliurés del deable et gueriz de sa male auenture . 
Qant li clers fu sanez de son meschief  seinz Beneoiz li dist  ua t  en et si garde qe iamés ne meniuces de char et si garde qe iamés n  aproces a seintes ordres  car bien saces  se tu ordener te fesoies  qe tu meintenant seroies rencheüz es liens au deable et en la male auenture qe tu as longuement sosferte . 
Li clers li respondi q  il tendroit ses comandemenz en totes manieres . 
Lors s  en departi meintenant seinz et heitiez et bien se garda de ce qe seinz Beneoiz li auoit coumandé a garder grant tens  tant com il li souint de la doleur q  il auoit sostenue  mes qant lonc tens fu trespassez et ceste chose fu auqes oubliee et il uit qe li ainsné de lui moroient et li meinsnez estoient essauciez et esleuez a seintes ordres  il ot oubliees les paroles seint Beneoit et arriere mises  si se fist ordener a prestre et tantost li rentra li deables el cors qi ne le deguerpi onques tresq  atant qu  il ot l  ame del cors getee par grant trauail et par grant doleur . 
Une autre foiz auint qe uns hauz home Theoprobus estoit apelez  estoit renduz en la meson seint Beneoit et mout auoit grant fiance el seint home por ce qu  il le sauoit de seinte uie . 
Cil Theoprobus entra un ior en la ceaille ou li seinz hom fesoit ses orissons  si le troua mout durement plorant . 
Cil resgarda et si se teüt grant piece por ce qu  il cuidoit qe li seinz hom deüst lessier le plorer  mes il ne la lessa mie adonques tost . 
Theoprobus s  en esmerueilla durement  car seinz Beneoiz n  auoit mie a costume q  il se pleinsist en tel maniere  dementieres q  il deuoit fere ses orissons . 
Qant il se fu esmerueilliez assez  il ala auant et si li demanda dont ceste doleur li uenoit et ceste pesance . 
Seinz Beneoiz respondi isnelement et si li dist  Beaus frere  ie ai ceste doleur por ce qe ceste abeïe qe ie ai fete et estoree et totes les choses que ie auoie a oés mes freres apareillies seront tresq  a brief tens destruites . 
Et par la uolenté nostre Signor seront totes choses en ces parties mises es meins de paiens et a poines m  a nostre Sires otroié et qe ie et mi frere en eschapons . 
Qant Theoprobus oï ce  il li uint a grant meruelle  mes l  abeïe fu destruite aprés par les Longuebars  si com nos bien meïsmes sauons  car la nuit meesmement qe seinz Beneoiz ot dite ceste parole  entrerent li Longuebarz dedenz l  abeïe et pristrent qanq  il pooient trouer et abatirent les mesons et depecierent  mes onques home n  i pristrent . 
Einsi aempli a seint Beneoit nostre Sires ce q  il li auoit promis ce est q  il li garderoit ses freres  ia fust ce qe ses choses fussent destruites par paiens . 
Et ceste chose si est semblable a l  oeure qe seinz Pous fist en la nef ou totes les choses perirent et par lui orent cil qi ensemble o lui estoient sauues les uies . 
Aprés ce auint qe uns enfes  Ylarates auoit non et puis fu conuers en l  abeïe  fu enuoiez a seint Beneoit par un suen signor ensamble o cui il estoit atout deus uesseaus pleins de uin . 
Li uessel estoient de fust et de flascon apelé en cel language . 
Li enfes qi le uin portoit tote la uoie se pensa q  il n  en donroit qe l  un a seint Beneoit et l  autre repondroit en la uoie  si en beueroit qant il repaireroit . 
Einsint com il le pensa  einsint le fist et ala tant q  il presenta a seint Beneoit l  un des flascons  ce est l  un des barilliaus  et li seinz hom le reçut a grant grace . 
Qant cil ot pris congié del reperier arriere  seinz Beneoiz parla a lui mout belement et si li dist  Beaus fiuz  garde qe tu a ce baril qe tu as repost iamés ne boiues  mes qant tu i uendras et tu le troueras  si uerse fors et respant ce qu  il a dedenz . 
Qant cil oï einsint parler le seint home  si ot grant honte  mes neqedent se departi il de seint Beneoit et ala tant q  il uint a son baril  si se pensa q  il esproueroit se la chose estoit uoire qu  il auoit oïe . 
Lors aclina le baril et tantost en issi uns serpenz dont cil qant il le uit ot grant merueille et grant poor  car par ceste chose sauoit il q  il auoit mauuese oeure fete . 
Non mie granment ensus de l  abeïe seint Beneoit auoit une uile ou il manoit genz assez qi par la parole et par l  enortement seint Beneoit et par sa predication estoient tornez a la foi nostre Signor et auoient deguerpi la fause creance des ydres . 
En cele uile auoit nonains qui nostre Signor seruoient et seinz Beneoiz i enuoioit mout souent de ses freres por eles doctriner et amonester q  eles nostre Signor seruissent ententiuement et l  ordre tenissent por auoir uie parmenable . 
Adonc auint un ior qe li seinz hom en i enuoia un si com il auoit a costume . 
Qant li moines qi la fu enuoiez ot les damoiseles amonestees de bien fere et il ot sa predication definee  eles li proierent tant q  il prist . 
. 
petites toailles qu  eles li donerent  si les mist en son sein . 
Meintenant q  il fu reperiez et seinz Beneoiz le uit  il le comença a blasmer mout leidement et si li dist  Coment pot entrer la felonie en ton sein qe tu i as reposte  Li moines s  esbahi  car il ne sauoit de qoi li seinz hom le reprenoit  por ce q  il auoit en son sein oublié ce que les noneins doné li auoient . 
Seinz Beneoiz li dist  Cuides tu qe ie ne fusse en presence  qant tu preïs les choses qe les anceles Deu te donerent et tu les meïs en ton sein  Qant li moines oï ce  il se lessa cheoir as piez seint Beneoit a terre  si se repenti de la folie q  il auoit fete et si geta les toailles fors de son sein c  on li auoit donees  si fu assous del seint home . 
Aprés ce auint qe li seinz hom mengoit par une uespree et uns moines qi estoit fius d  un haut home tenoit deuant lui la chandele a la table  si comença mout orguelleusement a penser et a dire en son corage et en sa pensee  Qui est cist deuant qui ie sui toz droiz a son mengier et cui ie serf de tenir sa lumiere et qi sui ie qi seruir le doi en tel guise  Si com li iouenes moines pensoit ice  seinz Beneoiz se torna uers lui  si le comença mout a blasmer et si li dist  Frere  seigne ton cuer  Qe est ce qe tu penses  Seignes ton cuer  si feras qe sages . 
Dont apela ses autres moines  si lor comanda qe il a celui ostassent le lumiere fors de la mein et le moine conmanda q  il arriere se tresist de son seruice et qu  il fust coiz  si se reposast . 
Li frere demanderent a celui q  il auoit pensé et il lor reconta tout en ordre le grant orgueil q  il auoit pensé et la felonie et la parole q  il disoit tout coiement en sa pensee encontre le seint home . 
Dont sorent li frere certeinement qe nule chose ne pooit estre a seint Beneoit celee ne reposte  car il sauoit et connissoit les pensees et les corages des homes . 
Une autre foiz auint qe une grant famine uint en cele region  si qe totes les genz de la contree en estoient destreinz . 
Adont failli li blez en l  abeïe seint Beneoit . 
Lor peins estoit si failliz q  il n  en i auoit qe . 
. 
tant seulement de remanant . 
Li frere en estoient tuit esmaiés ne ne sauoient qe fere . 
Qant seinz Beneoiz les uit por ceste chose si dolenz  il parla a eus et si lor dist  Por qoi estes uoz si tristes en uos corages por ceste besoigne  Soffrez hui tant seulement et demein auroiz uos a grant plenté ce qe mestiers uos sera . 
Einsint passa cis iorz et la nuiz . 
Et lendemein a la matinee trouerent il deuant lor portes . 
. 
muis de ferine molt belement atornee en sas mise ne ne sorent onqes li frere dont ele estoit uenue ne par quel maniere nostre Sires lor auoit donee et enuoie . 
Li frere rendirent graces a nostre Signor et par ce apristrent il et sorent bien c  on ne deuoit mie douter ne desperer qui a mestier et besoigne . 
Un autre tens aprés ce auint qe uns hauz hom qi en nostre Signor auoit sa fiance mise  uint a seint Beneoit et si li proia qu  il en son chastel qi estoit pres de Teracenense enuoiast de ses freres por establir et por fere une abeïe . 
Seinz Beneoiz li otroia . 
Lors eslut de ses freres qui la en iroient et si lor dist et deuisa li queus seroit lor peres esperitueus  ce est abbes  et li queus seroit lor preuoz por garder lor aferes . 
Qant il ot einsint la chose ordenee et deuisee  il lor dist  Alez uos en et bien saciez q  a ce ior uendrai ie a uos et si uos ensegnerai en quel leu uos feroiz le mostier et le refectoir as freres ou il mengeront et l  ostel por les ostes reçoiure et les autres edefices qu  il uos couendra . 
Dont pristrent li frere qi aler s  en deuoient sa beneïçon  si s  en partirent et alerent tant qu  il uindrent au leu ou il aler deuoient . 
Qant il i furent uenu  si comencierent a querre et a atorner lor choses par grant diligense et ce q  il sorent qe besoinz estoit a oez la uenue seint Beneoit qi ior leur auoit mis de uenir . 
Qant uint la nuit qe li seinz hom lor auoit promis q  il uendroit a lendemein  en auision celui qu  il auoit fet de cel couent abbé et au preuost aussint et si lor ensigna et demostra chascun leu par lui ou il deuoient fere et establir lor edefices . 
Qant li abbes et li preuoz se furent esuelliez et leuez  li uns conta a l  autre l  auision q  il auoit ueüe  mes por ce ne crurent il mie ceste chose encore  einz atendoient la uenue seint Beneoit  si com il lor auoit dit et molt s  esmeruelloient por qoi il ne uenoit . 
Et qant il uirent qu  il ne uendroit mie  il repairierent a lui toz dolenz et si distrent  Seinz peres  nos gardions ta uenue si com tu nos auoies promis  por ce qe tu nos enseignasces et demostrasses coment et ou nous feïssons nos edefices  mes tu ne uenis mie . 
Seinz Beneoiz lor respondi  Beaus freres  por qoi dites uos tieus paroles  N  alai ie mie a uos einsi com ie uos promis et dis  Li frere respondirent  Qant fu ce qe uos i uenistes  Il lor dist  Dont ne m  aparu ie a uos . 
. 
en dormant et demostrai chascun leu et ensignai  Alez  retornez arriere et si fetes totes les habitations de l  abeïe  si com ie les uos mostrai par uision en l  abeïe . 
Qant li frere oïrent ce  il le tindrent a grant merueille  si reperierent arriere  si firent lor oeure et ordenerent ensi com il auoient par auision ueü . 
De tel force et de tel uertu estoit li seinz hom en sa pensee q  a poines li pooit estre nule chose celee et ses paroles meesmement auoient si grant force q  eles n  estoient onques ueines  car adés auenoient einsi com il les disoit . 
Dont uous poez oïr et entendre un beau miracle . 
Pres de s  abeïe habitoient . 
. 
nonains en un lor propre leu qui nees estoient de haute lignie . 
Uns hom religieus les seruoit de ce dont elles auoient mestier  mes eles ne pooient tenir lor langues enuers lui  qe mout souent ne le laidengassent de paroles  tant qu  eles l  escommouoient mout souent en grant ire . 
Qant li preudom ot mout longuement soffert cest anui et ceste lime  il s  en ala a seint Beneoit et si li conta et dist come cez dames li fesoient grant honte et grant anui par paroles . 
Qant li seinz hom oï ce des noneins  il lor manda par un suen frere qi lor dist  Beles suers  destreigniez uos langues et amendez  car se uos ne le fetes  ie uos escumenierai . 
Les noneins ne lessierent mie por ce lor uiez costumes  Car femes tencent uolentiers  Ce leur samble mout bons mestiers . 
Puis qe tences ont entreprisses  Eles n  en erent ia souprises  Ainz liment tant qe mal lor uaut . 
Dex qi les fist si les consaut  Et nos ausint  car mout souent Auons a eles mal couent  uoire as pluiseurs non mie a totes . 
Mal font celes qi sont estoutes  Si com cez . 
. 
noneins estoient uers lor conuers qi onqes por le mandement saint Beneoit ne s  amenderent  mes mout pou aprés ce auint si com nostre Sires le uolt q  eles morurent  si furent enfoïes en lor eglisse . 
Qant l  en chantoit messe en cele eglise  si estoit costume qe li dyacres disoit a hautes uoiz qe li escomeniiez ississent fors et si s  en alassent . 
La norrice a ces . 
. 
damoiseles qui seinz Beneoiz auoit escomeniees par sa parole seulement  s  eles de lor paroles ne s  amendoient  ueoit q  eles de lor sepoutures s  en issoient et aloient fors de l  eglisse  tantost qe li dyacres disoit qe li escomeniez s  en alassent . 
Qant ele ot ceste chose ueüe pluiseurs foiz  il li souint de la parole qe seinz Beneoiz lor manda dementieres q  eles estoient en uie  ce est q  il les escomenioit  se eles n  amendoient lor uies et lor costumes et lor paroles . 
Lors s  en ala a seint Beneoit tot plorant et si li nonça ceste chose . 
Qant seinz Beneoiz l  oï  il li dona de sa propre mein une oubliee et si li dist  Alez et si le dites a uostre prestre q  il chante messe de ceste oublee  si ne seront plus escomenieez . 
Lors s  en ala la norrice et si fist einsint com li seinz hom li auoit comandé . 
Tantost come la messe fu chantee por les escomeniees la ou il estoient et ce uint a l  autre foiz qe li dyacres dist qe li escomeniiez alassent fors de l  eglisse  onqes puis les damoiseles n  i furent ueües . 
Par ce sot l  en bien sanz doutance q  eles estoient assouses par le saint home . 
Une autre foiz auint aprés ce qu  ensemble o le seint home auoit un enfançon qi renduz estoit moines  si amoit mout son pere et sa mere . 
Adonc auint qe cil enfes s  en ala sanz le congié seint Beneoit et sanz sa beneïçon a la meson son pere et sa mere . 
En cel meïsmes ior q  il i uint auint q  il morut et issi de ceste uie . 
Li peres et la mere qi mout l  amoient en furent mout dolent  si l  enfoïrent . 
L  autre ior aprés auint qu  il trouerent l  enfant fors de la fosse ne ne sorent qi mis l  auoit fors de la sepouture . 
Dont le repristrent et si le renfoïrent  mes au tierç ior le trouerent il aussint come deuant fors de la fosse . 
Dont s  en alerent a seint Beneoit a s  abeïe  si li conterent et distrent ceste chose et si li proierent tout em plorant q  il a l  enfant deignast rendre sa grace si qu  il peüst demorer en sa sepouture . 
Li seinz hom lor dona a ses propres meins une oublee beneoite et sacree  si lor dist  Or en alez et si li metez ceste choses seu le piz par grant reuerence et puis si le remetez en sa sepouture . 
Li peres et la mere firent einsint ne onqes puis li cors ne fu trouez seur terre . 
Or poez oïr et entendre com li seinz hom estoit de grant merite enuers nostre Signor  qe neis la terre ne uoloit mie detenir le cors de son moine qui n  auoit mie sa grace . 
Aprés ce auint q  uns moines estoit en l  abeïe qi son cuer auoit si torné a la uanité de cest monde q  il ne uoloit en nule maniere la dedenz demorer . 
Seinz Beneoiz le chastioit mout et amonestoit de bien fere et de demorer por seruir nostre Signor en la compaignie de ses freres . 
Cil respondoit au seint home qe ce ne porroit estre ne ne porroit en nule maniere l  ordre sosfrir ne la uie . 
Une foiz auint qe seinz Beneoiz en fu mout ennuiez  si li dist par ire q  il s  en alast et tenist sa uoie . 
Li moines se parti del seint home et tantost com il fu issuz de l  abeïe  il uit enmi sa uoie un grant dragon qi uers lui auoit la geule baee . 
Dont comença li moines a crier a hautes uoiz tot tramblant  Acorez  Acorez  car cis dragons me ueut deuorer et ocirre  Dont i acorurent li frere  mes de cel dragon ne uirent il mie  einz trouerent le moine si tramblant et si espooriz qe por pou q  il ne perdoit la uie . 
Dont le pristrent  si le remenerent arriere en l  abeïe a seint Beneoit . 
Lors promist li moines qe iamés n  isteroit de s  abeïe et il si ne fist  einz remest toz les iorz de sa uie en la religion . 
Einsint auint il par les orissons seint Beneoit de cel orible dragon qe li moines uoloit ensuire qant il n  en ueoit mie . 
Ce ne fet mie a tere q  uns siens moines qi Pelerins estoit apelez contoit et disoit qe uns mout preudom estoit mout entrepris  car rendre ne pooit ce q  il deuoit . 
En cel tens adonqes estoit molt meins de monoie q  il n  est ore . 
Li preudom ne sauoit qe fere  car il ne sauoit ou prendre ces deniers q  il deuoit . 
Il se pensa qu  il iroit a seint Beneoit et si li diroit sa besoigne . 
Lors uint au seint home a l  abeïe et si li conta com il estoit maubailliz por . 
. 
souz qu  il deuoit a un home . 
Li seinz hom qi la parole celui ot entendue dist q  il n  auroit . 
. 
soulz en nule maniere  mes neporqant le conforta il par bele parole  si li dist  ua t  en et si repere a moi au tierz ior  car ie n  ai hui nule chose qe ie doner te doie . 
Li preudom se departi de la et seinz Beneoiz remest en orissons si com il auoit a costume et cil qi besoigneuz estoit repera au tierz ior . 
Tantost com il fu reuenuz  troua uns des freres de la meson seur une huce qi leenz estoit pleine de forment . 
. 
soulz de cele monoie qi coroit adonques . 
Il uint a seint Beneoit  si li dist . 
Li seinz hom comanda c  on li aportast  si les fist doner a celui qi mestier en auoit et si li dist qe les . 
. 
soulz en paiast si com il deuoit fere et les . 
. 
deniers retenist a despendre . 
Cil l  en mercia si com il dut fere mout durement  si repera liez et ioians arriere  si paia sa dette . 
Or uos conterai qe d  un sien deciple me distrent qi la chose auoient ueüe . 
Uns hom estoit qui uns autres haoit mout durement et tant ala la haine qe cil se pensa q  il l  ociroit  mes ne sauoit en quel maniere plus couertement le peüst fere . 
Tant se pensa nonporqant et ior et nuit qe li deables li mist en corage qi uolentiers atorne tieus choses qu  il ocirroit celui par uenim q  il li metroit en son boiure . 
Einsint le fist  mes li uenins n  ot pas la force par la uolenté nostre Signor  si com ie cuit  q  il le peüst ocirre  mes neporqant le mua il si qe li cuirs li pela toz et deuint toz li cors aussi come toz liepreus . 
Cil fu amenez a seint Beneoit en l  abeïe . 
Et tantost com li seinz hom l  ot atouchié  li fu santé rendue  en tel maniere qe trace ne enseigne del entoschement del ueninz n  i fu ueüe . 
En cel tens qe la grant famine fu en cele contree  departi et dona seinz Beneoiz a toz ceus qi besoigneus estoient totes les choses qi uiandes estoient en s  abeïe ne n  i remest el celier riens nule fors un pou d  uile en un uessel de uoirre . 
Adonc i uint uns clers sozdiacres  Agapites auoit non  et si dist qu  il auoit besoigne d  un pou d  uile et c  on li feïst doner se leenz en auoit point . 
Li seinz hom qi tout uoloit doner en terre ce q  il auoit por aquerre la ioie del ciel comanda c  on li donast ce tantet d  uile qi estoit remes en l  ampoule de uoirre . 
Li moines qi celeriers estoit oï bien qe li seinz hom comanda  mes il ne le uout fere . 
Qant uint aprés ce un petit  seinz Beneoiz demanda au celerier s  il auoit doné ce q  il li auoit comandé a doner a celui qi mestier en auoit . 
Li moines li respondi q  il nules choses ne li auoit donees  car s  il li eüst doné ce tant d  uile  neis point n  en fust remes a oés toz les freres . 
Dont fu mout corrociez seinz Beneoiz  si conmanda as autres moines q  il cel uessel de uoirre en qoi cil tant d  uile estoit remes getassent fors de leenz par les fenestres  car il ne uoloit mie qe aucune chose remansist en l  abeïe par inobedience . 
Einsint le firent . 
Desoz la fenestre auoit une mout grant parfondece  car la meson estoit haut assise sour la naïue roche . 
Li uesseaus de uoirre qi contreual fu getez seur les pierres ne brisa mie ne ne respandi mie noient plus qe s  il fust assis seur bele terre pleine . 
Qant seinz Beneoiz uit ce  il le comanda a raporter amont et a donner tout entier a celui qi l  auoit demandé . 
Si com ce fu fet  il assambla toz ses freres et si blasma deuant eus le moine qi celeriers estoit de ce q  il auoit trespassé obediences et lors l  en fist rendre sa coupe  si com il sot qe ressons fu et droiture . 
Qant ce fu fet et cil moines ot esté einsint repris et blasmez de s  ueure  seinz Beneoiz recomença ses orissons a fere enuers nostre Signor . 
Li toniaus en qoi li huiles soloit estre qui uuidiez estoit estoit estoupez deseure  aussint com s  il i eüst aucune chose . 
Si com seinz Beneoiz oroit  il resgarda  si uit qe li estoupaus del toniel coumença a sosleuer par ce qe li huiles croissoit et tant qu  il comença a cheoir par deseure fors del tonel seur le pauement habundanment . 
Qant seinz Beneoiz le uit  il lessa s  orisson a feire et li huiles cessa de seuronder fors del toniel et de decorre sor le pauement . 
Dont apela son celerier  si le doctrina et amonesta qu  il eüst foi et humilité et si lessast desesper﻿ance . 
Et li moines s  en amenda et si en ot angoisses  car li seinz hom demostroit﻿ par miracles la haute uertu nostre Signor q  il lor ensignoit par paroles  ne n  estoit nus qi doutast de ses promesses  car il rendi un tonel plein d  uile por une ampolete qi pres estoit qe uuide . 
Une autre foiz auint qe seinz Beneoiz aloit a l  eglisse Monsignor Seint Iehan qi en som la montagne estoit fete et estoree . 
Si com il aloit tote la uoie  li deables li uint a l  encontre en sanblance d  un mire  si portoit en sa mein une corne . 
Li seinz hom li demanda ou il aloit . 
Li dables li respondi q  il aloit as freres et si lor uoloit doner poison  car il estoit fusiciens mestres et mout sauoit de medecines . 
Lors le trespassa li seinz hom  si ala en l  eglise orer . 
Et tantost com il ot ses orissons fetes  il repaira mout isnelement arriere . 
Et li deables auoit troué un uiel home qi aportoit eue a oés une de lor officines  si li entra ou cors et lors le comença a tormenter mout durement . 
Et qant il l  ot abatu contre terre  li seinz hom le uit  si s  aproça de lui  si li dona une ioee et a cel coup en chaça il le deable c  onques puis n  osa arrester el moine ne autre foie repairier . 
Une autre foiz auint qe uns maus hom et de mauuese creance  Zalla auoit non  estoit uenuz en cele contree par le conmandement del roi et en celui auoit si grant felonie et si grant cruauté q  a poines pooit moines deuant lui uenir ne clers q  il ne les feïst ocirre . 
Dont auint qe cil Zalla qi mout estoit cruieus et pleins de male auenture prist un uilein  si le comença a lesdengier mout durement et a tormenter et a destreindre por ce q  il le uoloit reembre . 
Li uileins dist qi mout estoit agreuez des peines soffrir qe lui et ses choses auoit il comandé a seint Beneoit l  ome nostre Signor . 
Dont le lessa Zalla a tormenter  si li fist les meins mout estroitement liier d  un lien et si li demanda qi cil Beneoiz estoit cui il auoit comandees ses choses  car il uoloit q  il li mostrast et ensignast . 
Li uileins dist qe ce li feroit il uolentiers et li menroit tote la droite uoie . 
Lors s  en coumença a aler et Zalla l  ensiui tant q  il uint a l  abeïe  si trouerent seint Beneoit tout seul seant a l  entree del mostier  si lisoit en un liure . 
Li uileins dist a celui qi pleins estoit de grant forsenerie  ueez ici seint Beneoit le bon pere de cui ie auoie parlé . 
Zalla le resgarda mout cruielment  si le cuida par paroles espoenter aussint com il soloit les autres  si li dist meintenant a hautes uoiz  Lieue sus  Lieue sus  Si me rent les choses a cest uilein qe tu as prises et receües . 
Qant li seinz hom oï sa parole  si lessa son lire  si le resgarda et puis le uilein qi encore auoit les meins liees . 
Et tantost com il uit les liens dont il estoit liés  conmencierent a desliier par eus meïsmes plus tost qe nules meins d  omes ne les peüssent desliier . 
Qant Zalla uit ce  si fu mout espoentez  si ot tote sa cruiauté perdue  q  il se lessa cheoir a ses piez a terre  si se comanda a lui et a ses orissons . 
Li seinz hom ne se leua onqes de son liure por ceste chose  einz apela ses freres  si le comanda amener dedenz l  eglisse por prendre la beneïçon . 
Qant il fu deuant lui ramenez  il li conmença a amonester et a dire qu  il deguerpisist sa cruiauté et sa deruerie . 
Zalla li otroia einsi a fere  puis fu del tot en tout a la uolenté seint Beneoit . 
Si repera arriere ne onques puis ne demanda nule chose au uilein qe seinz Beneoiz auoit deslié par son regart sanz ce q  il l  atouchast . 
Or poez uos ueoir et sauoir qe cil qi seruent nostre Signor ueraiement et en lui ont ferme creance pueent fere a la foie miracles par lor uolenté et par lor poesté meïsmes . 
Ce poez uos sauoir par seint Beneoit qe la ou il seoit toz coiz  refrena il la cruiauté de celui qi tant estoit granz com ie uos ai dit et qi par son esgart deslia les neus des liens dont cil auoit les meins liees . 
Or uos conterai un autre miracle qe li seinz hom fist par ses orissons por ce qe ie uoel qe uos sachiez coment les miracles q  il fesoit q  il les fesoit em partie par la uolenté qe nostre Sires li auoit donee et par la poesté et par la grace qe il de Lui auoit  et em partie par les orissons q  il fesoit a nostre Signor et par ses proieres . 
Un ior auint qe li seinz hom estoit alez a la champaigne en labor ensemble o ses freres . 
Dont auint qe uns uileins auoit un sien enfant aporté tout mort tresq  a la porte de l  abeïe et la demanda il ou seinz Beneoiz estoit li bons peres . 
L  en li dist q  il estoit alez as chans la ou li frere de la meson laboroient . 
Li uileins plouroit et demenoit grant duel por la mort de son enfant  si lessa le cors a la porte  si s  en corut le grant cours qerre seint Beneoit a la champaigne . 
A cele ore tout droitement reperoit li seinz hom ensemble o ses freres de laborer . 
Qant li uileinz le uit qi mout estoit dolenz  il comença a haute uoiz a crier et a dire  Rent moi mon fil  Rent moi mon fil  Li seinz hom arresta a ceste parole et si dist  T  ai ie donc ton fil tolu qi le me demandes  Li uileins respondi et si dist  Il est morz  uiens  si le me resuscites  Qant li seinz hom oï ce  si fu molt corrociez  si dist  Retorne  beaus frere  retorne  Ce ne poons nos pas fere  einz font teus choses li seint apostre . 
Por qoi me uius tu charchier fes qe ie ne puisse porter  Li uileins qui grant doel auoit ne lessa mie por ceste parole ce qu  il requeroit  einz iura q  il ne se partiroit de lui tresq  atant q  il auroit son fil resuscité . 
Seinz Beneoiz li demanda et dist  Ou est tes fiuz  - Seinz hom  uois ça le cors ou il gist a la porte . 
Tantost com seinz Beneoiz i fu uenuz ensemble o ses freres  s  aienoilla il et coucha seur le cors  puis si tendi il ses meins uers le ciel et si dist  Beaus Sire Dex  Peres del ciel  ne pren mie garde a mes pechiez  mes a la foi de cest home qi rueue son fil resuscité et si rent l  ame a cest cors par ta grant doçor et par ta grant misericorde . 
A peines ot il s  orisson defenie  qant l  ame reuint el cors de l  enfant qi se comença a mouuoir deuant toz ceus qi la estoient . 
Lors le prist seinz Beneoiz par la mein  si le rendi sein et heitié et uiuant a son pere qi molt en ot grant ioie . 
Ce haut miracle fist nostre Sires par les orissons del seint home . 
Or uos conterai un autre miracle qe nostre Sires fist por l  amor d  une seue seror qi mout estoit seinte feme . 
Seinz Beneoiz auoit une siue seror  Scolastica estoit apelee par non . 
A nostre Signor s  estoit donee et atornee tres s  enfance et otroïe . 
Et por manoir en uirginité et por plus entierement entendre as oeures nostre Signor par qoi ele peüst pleire a Deu  estoit ele deuenue none et auoit deguerpies totes les uanitez de cest siecle . 
Cele damoisele auoit a costume de uenir chascun ior une foiz a seint Beneoit son frere . 
Et li seinz hom qi mout en estoit liez et qi mout l  amoit de grant maniere uenoit a li en une meson defors la porte et parloit a li et la doctrinoit et mostroit seintes paroles . 
Un ior auint q  ele uint si come ele auoit a costume et seinz Beneoiz uint a li et ne sai qanz ensemble o lui de ses freres . 
La furent tuit le ior ensemble et parlerent de seintes paroles . 
La seinte damoisele parla a seint Beneoit son frere et si li dist  Beaus frere  ie te pri qe tu en tote ceste nuit ne me deguerpisses  einz parlerons aucunes choses des celestieus ioies tresq  a demein a la matinee . 
Seinz Beneoiz li respondi et dist  Bele suer  qe est ce qe uos dites  Dont ne sauez uos bien qe ie ne puis fors de ma celle demorer en nule maniere  Adonc estoit li airs si clers et si purs et la nuit si serie et si coie qe nue ne oscurité n  i aparoit de nule part . 
La seinte damoisele auoit bien oï qe ses freres li auoit escondi la demorance  si en estoit molt triste . 
Ele mist ses . 
. 
meins ensemble seur la table et puis si enclina son chief seur ses paumes  si fist a nostre Signor une mout corte orisson . 
Et tantost come ele mist et releua son chief amont  tonoire et espart uindrent de totes parz en l  eir si grant et si orrible q  il sembloit meintenant qe foudre deüst tot le monde acrauenter et une si grant habundance d  unes grosses goutes de pluie uint ensamble o cez tonoirres qe seinz Beneoiz ne si frere ne se porent mouoir en nule maniere d  ensemble o la damoisele . 
Et par les lermes qe ele auoit plorees seur la table en ses meins la ou ele auoit son chief acliné estoit cele grant pluie uenue par la proiere qe ele fet auoit a nostre Signor . 
Et s  orisson auoit eu si grant force c  onqes si tost ne hauça son chief com il plut et touna et esparti . 
Qant ce uit seinz Beneoiz et q  il ne porroit arriere repeirier a l  abeïe  il se comença mout a compleindre et si dist  Bele suer  nostre Sires te beneïe  Qe est ce qe tu as fet  Ele respondi a seint Beneoit et si li dist  Beaus frere  ie te prié et tu ne uousis oïr ma proiere . 
Ie priai a nostre Signor et il m  oï et entendi . 
Or t  en ua se tu puez et si me deguerpiz  si repeire a t  abeïe . 
Seinz Beneoiz ne pot issir fors de la meson  si demora non mie par sa uolenté el leu ou il ne uoloit par sa uolenté demorer . 
Einsint demorerent tote la nuit ensemble  si se refirent et saoulerent de parler des esperitueus paroles . 
Lendemein fu li airs et li tens rapesiez et esclarciz . 
La damoisele repeira arriere a sa ceaille et seinz Beneoiz a s  abeïe . 
Qant uint au tierz ior et li seinz hom estoit en orissons  il leua amont ses euz en l  air  si uit l  arme de sa sereur qi en guise de coulon estoit del cors issue et si s  en aloit a la hautece des cieus . 
Li seinz hom en ot mout grant ioie por ce qe ele en estoit portee en la haute gloire  si en rendi graces a nostre Signor et loenges et noncha ceste chose a ses freres . 
Et puis enuoia mout isnelement por le cors q  il fust a l  abeïe aportez por enfoïr en une sopouture qu  il meïsmes auoit fete a son oés aparellier . 
Qant li frere orent fet ce qe li seinz hom lor auoit comandé  ce est qe li seinz cors fust aportez  seinz Beneoiz et si frere l  enfoïrent mout honorablement si com il durent . 
Et aussi com il auoient esté d  une pensee enuers nostre Signor et d  un cuer sanz nule deuise et sanz nul departement  nient plus ne furent lor cors departiz par sepouture . 
Aprés ce auint q  en une des parties de la contree auoit un abbé qi Sernanduz estoit apelez  si estoit abbes d  une abbeïe qe uns hauz hom auoit fete . 
Cil abbes auoit a costume de uenir ueoir seint Beneoit et uisiter chascun an por oïr et por entendre ses seintes paroles . 
Adonc auint a un ior q  il orent mout parlé ensemble entr  eus deus de seinte uie tant q  il fu ore de couchier et de reposer  car grant piece de la nuit estoit ia trespassee . 
Seinz Beneoiz se coucha en un haut leu et li abbes se coucha en une plus basse chambre et lor deciple se couchierent en une habitacle qi tenoit a cele chambre . 
Qant uint a mienuit et li frere dormoient  seinz Beneoiz se leua por dire ses matines . 
Lors uint a la fenestre  si comença ses orissons a fere a nostre Signor . 
Tantost se resgarda  si uit une si tres grant clarté resplendir qe la nuit ot toutes ses teniebres perdues . 
Et en cele grant clarté  si com il meïmes raconta et dist  uit il deuant lui tout le monde . 
Et si com il ce regardoit a grant merueille  il uit l  ame de saint Germein de Chaples qe li angele emportoient es cieus . 
Et por ce qe li seinz hom uoloit auoir tiesmoing de si haut miracle  apela il l  abé qi la gisoit une foie et autre et tierce  tant qe li abbes monta amont  si uit un petit de cele lumiere et de cele grant clarté qe seinz Beneoiz auoit ueüe . 
Si com il s  esbahissoit et esmeruelloit  seinz Beneoiz li conta tout en ordre conment il auoit ueüe cele grant clarté et l  ame de l  euesqe de Chaples qe li angele emportoient . 
Meintenant enuoia au chastel de Cassin par un home qi Theoprobus estoit apelez  si li coumanda q  il alast a Chaples . 
Il troua qe li euesques estoit morz et mis em biere . 
Il chercha et enquist soutiument l  eure qe l  ame li estoit del cors issue . 
Et l  en li conta et dist tote la uerité et la maniere . 
Qant il fu reperiez a seint Beneoit  si li conta einsint la chose . 
Adonc sot li amis nostre Signor q  a cele heure droit l  auoit il ueü qe li angele l  emportoient . 
De si grant uertu  com uous m  oez dire et retreire  estoit li seinz hom  encore uos en lesse ie mout de ses miracles a conter et a dire . 
Et bien saciez qe adonc fist il la ruile et escrist qe les moines ont en lor abbeïes et qu  il doiuent tenir  se il seint Beneoit ne heent  Mes tant lor a fet et tant dit Q  il li sont trestoz contredit  Tieus i a et non mie touz  Ceus qi ne sont fel ne estouz  Meintiegne Dex en droite uoie . 
Et les autres puist rauoier  Si qe Dex a merci les uoie . 
Or saciez bien qe en la riule qe seinz Beneoiz fist puet l  en bien trouer tout si com il uesqi et ses fez et tout si com li moine doiuent uiure . 
En meïsmes l  an qe li seinz hom dut issir de ceste uie  le conta il et dist a pluiseurs de ses deciples et a ceus qi ensus de lui manoient dist il ques signes il uerroient  qant l  ame li departiroit del cors . 
Au sissieme ior deuant ce qu  il deüst morir  fist il ourir sa sepouture . 
Dont li pristrent unes gries fieures par qoi il comença mout a agreuer et a afebloier . 
Et qant uint au sissime ior  il se fist porter en l  oratoire . 
La s  acommenia il et reçut le cors nostre Signor si seintement com il deuoit  et la ou il le soustenoient  cil qi si deciple estoient  et il auoit ses meins tendues uers le ciel  rendi il l  ame tot en fesant ses orissons . 
Et en cel ior meïsmes s  aparut il a . 
. 
de ses freres dont li uns estoit en sa ceaille et li autres mout loing ensus de l  abeïe  car il uirent qe une uoie mout tres clere et resplendissanz uenoit deuers Orient tresq  a sa ceaille et des iluec aloit tresq  au ciel . 
Si com il ce esgardoient  uns mout beaus hom et mout clers leur uint deuant et si lor demanda qui cele uoie estoit qu  il ueoient . 
Il li respondirent q  il ne sauoient . 
Li hom lor dist  Ce est la uoie par la qele Beneoiz li amis nostre Signor monte es cieus . 
Par ce sorent ausi bien cil qi ensus estoient de lui la mort del seint home com cil qi estoient en presence  car il uirent le signe si com il lor auoit dit qant il estoit en uie par qoi il le sorent . 
Dont fu enfoïz seinz Beneoiz en l  eglisse Seint Iehan Baptiste q  il auoit fete et edefiee en cel liu ou il auoit destruit l  autel Appollin et si com ie uos ai conté arriere . 
Et la a fet et fet encore nostre Sires por lui meint beau miracle qui uit et regne par tout le siecle des siecles . 
Aprés ce grant tens qe li seinz hom fu mors et alés de ceste uie  auint cest miracle qe ie uos conterai el leu ou il habita premierement . 
Une feme estoit fors del sens qi par sa grant rage estoit deruee q  ele coroit par mons et par uaus et par bours et par champaignes  ior et nuit  ne ne finoit onques ne ne cessoit tant q  ele estoit lassee et la se reposoit tant solement ou la lassece la constreignoit a demorer . 
Un ior auint q  ele coroit et aloit en tel maniere si com cele qi meins auoit de sens qe beste mue . 
Dont uint acorant en la fosse ou seinz Beneoiz auoit demoré en la montaigne . 
La entra  si se reposa tote la nuit et fu a aise . 
Qant uint a la matinee ele s  en issi toute seine et toute guerie de la grant deruerie qui longuement l  auoit tenue et refu en tel sens com s  ele n  eüst onques mal ne doleur sentue . 
Et la demora elle toz les iors de sa uie et loa et gracia nostre Signor et seint Beneoit si com elle deuoit . 
Pluisors autres hauz miracles i sont auenus qui ci ne sont mie escriz  mes ce qe uos en auez oï et entendu en conte seinz Grigoires qi mout fet bien acroire . 
Por ce la doit l  en tenir chiere  car seinz Gregoires n  en contast nule chose se uerité non . 
Or proions seint Beneoit le beneoit confessor q  il deproit a nostre Signor q  Il ait merci de nos ames au ior q  eles isteront de nos cors dolentes et esgarees  si q  eles aient par Lui socors qi les fist et cria qant elles n  estoient . 
Ce nos otroit Cil qi uit et regne par toz les siecles des siecles . 
Amen . 
