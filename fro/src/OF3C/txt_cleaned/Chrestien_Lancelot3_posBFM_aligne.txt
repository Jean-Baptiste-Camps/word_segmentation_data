form Puis que ma dame de Chanpaigne uialt que romans a feire anpraigne  Ie l  anprendrai mout uolentiers Come cil qui est suens antiers De quanqu  il puet el monde feire Sanz rien de losange auant treire . 
Mes tex s  an poïst antremetre Qui li uolsist losenge metre  Si deïst  et iel tesmoignasse  Que ce est la dame qui passe Totes celes qui sont uiuanz  Si con li funs passe les uanz Qui uante en mai ou en auril . 
Par foi  ie ne sui mie cil Qui uuelle losangier sa dame  Dirai ie  Tant com une iame uaut de pailes et de sardines  uaut la contesse de reïnes  Naie uoir  ie n  en dirai rien  S  est il uoirs maleoit gré mien  Mes tant dirai ge que mialz oeure Ses comandemanz an ceste oeure Que sans ne painne que g  i mete . 
Del Cheualier de la Charrete Comance Crestiens son liure  Matiere et san li done et liure La contesse  et il s  antremet De panser  que gueres n  i met Fors sa painne et s  antancion . 
Et dit qu  a une Acenssion Li rois Artus cort tenue ot  Riche et bele tant con lui plot  Si riche com a roi estut . 
Aprés mangier ne se remut Li rois d  antre ses conpaignons  Mout ot en la sale barons Et s  i fu la reïne ansanble  Si ot auoec aus  ce me sanble  Mainte bele dame cortoise  Bien parlant an lengue françoise  Et Kex qui ot serui as tables Manioit auoec les conestables . 
La ou Kex seoit au mangier  Atant ez uos .i. 
cheualier Qui uint a cort mout acesmez  De totes ses armes armez . 
Li cheualiers a tel conroi S  an uint iusque deuant le roi La ou antre ses barons sist  Nel salua pas  einz li dist  Rois Artus  i  ai en ma prison  De ta terre et de ta meison  Cheualiers  dames et puceles . 
Mes ne t  an di pas les noueles Por ce que ies te uuelle randre  Ençois te uoel dire et aprandre Que tu n  as force ne auoir Par quoi tu les puisses auoir  Et saches bien qu  ainsi morras Que ia aidier ne lor porras . 
Li rois respont qu  il li estuet Sofrir  s  amander ne le puet  Mes mout l  an poise duremant . 
Lors fet li cheualiers sanblant Qu  aler s  an uoelle  si s  an torne  Deuant le roi plus ne seiorne Et uient iusqu  a l  uis de la sale  Mes les degrez mie n  auale  Einçois s  areste et dit des la  Rois  s  a ta cort cheualier a Nes .i. 
an cui tu te fiasses Que la reïne li osasses Baillier por mener an ce bois Aprés moi  la ou ge m  an uois  Par un couant l  i atandrai Que les prisons toz te randrai Qui sont an prison an ma terre  Se il la puet uers moi conquerre Et tant face qu  il l  an ramaint . 
Ce oïrent el palés maint  S  an fu la corz tote estormie . 
La nouele en a Kex oïe Qui auoec les sergenz manioit  Le mangier leit  si uient tot droit Au roi  si li comance a dire  Tot autresi come par ire  Rois  serui t  ai mout boenemant Par boene foi et lëaumant  Or praing congié  si m  an irai  Que ia mes ne te seruirai . 
Ie n  ai uolenté ne talant De toi seruir d  ore en auant . 
Au roi poise de ce qu  il ot  Mes  quant respondre mialz li pot  Si li a dit en es le pas  Est ce a certes ou a gas  Et Kex respont  Biax sire rois  Ie n  ai or mestier de gabois  Einz praing congié trestot a certes  Ie ne uos quier autres dessertes N  autre loier de mon seruise  Ensi m  est or uolantez prise Que ie m  an aille sanz respit . 
Est ce por ire ou por despit  Fet li rois  qu  aler an uolez  Seneschax  si con uos solez  Soiez a cort  et sachiez bien Que ie n  ai en cest monde rien Que ie  por uostre demorance  Ne uos doigne sanz porloignance . 
Sire  fet il  ce n  a mestier  Ne prandroie pas un setier  Chascun ior  d  or fin esmeré . 
Ez uos le roi mout desperé  Si est a la reïne alez  Dame  fet il  uos ne sauez Del seneschal que il me quiert  Congié demande et dit qu  il n  iert A ma cort plus  ne sai por coi . 
Ce qu  il ne uialt feire por moi Fera tost por uostre proiere  Alez a lui  ma dame chiere  Qant por moi remenoir ne daigne  Proiez li que por uos remaigne Et einz l  an cheez uos as piez  Que ia mes ne seroie liez Se sa conpaignie perdoie . 
Li rois la reïne i anuoie Au seneschal et ele i ua  Auoec les autres le troua Et  quant ele uint deuant lui  Si li dit  Keu  a grant enui Me uient  ce sachiez a estros  Ce qu  ai oï dire de uos . 
L  an m  a conté  ce poise moi  Que partir uos uolez del roi . 
Don uos uient et de quel corage  Ne uos an tieng or mie a sage Ne por cortois  si con ge suel  Del remenoir proier uos uuel  Keu  remenez  ie uos an pri . 
Dame  fet il  uostre merci  Mes ie ne remanroie mie . 
Et la reïne ancor l  an prie Et tuit li cheualier a masse  Et Kex li dit qu  ele se lasse De chose qui rien ne li ualt . 
Et la reïne de si haut Com ele estoit as piez li chiet . 
Kex li prie qu  ele se liet  Mes ele dit que nel fera  Ia mes ne s  an releuera Tant qu  il otroit sa uolenté . 
Lors li a Kex acreanté Qu  il remandra  mes que li rois Otroit ce qu  il uoldra einçois  Et ele meïsmes l  otroit . 
Keu  fet ele  que que ce soit Et ge et il l  otroierons  Or an uenez  si li dirons Que uos estes einsi remés . 
Auoec la reïne an ua Kes  Si sont deuant le roi uenu  Sire  ie ai Keu retenu  Fet la reïne  a grant trauail  Mes par .i. 
couant le uos bail Que uos feroiz ce qu  il dira . 
Li rois de ioie an sopira Et dit que son comandemant Fera  que que il li demant . 
Sire  fet il  ce sachiez dons Que ie uoel et quex est li dons Don uos m  auez asseüré . 
Mout m  an tieng a boen eüré Qant ie l  aurai  uostre merci . 
La reïne que ie uoi ci M  auez otroiee a baillier  S  irons aprés le cheualier Qui nos atant an la forest . 
Au roi poise  et si l  an reuest  Car einz de rien ne se desdist  Mes iriez et dolanz le fist  Si que bien parut a son uolt . 
La reïne an repesa mout Et tuit dïent par la meison Qu  orguel  outrage et desreison Auoit Kex demandee et quise . 
Et li rois a par la main prise La reïne et si li a dit  Dame  fet il  sanz contredit Estuet qu  auoec Keu en ailliez . 
Et cil dit  Or la me bailliez  Et si n  an dotez ia de rien  Car ie la ramanrai mout bien Tote heitiee et tote sainne . 
Li rois li baille et cil l  an mainne . 
Aprés ax .ii. 
s  an issent tuit  N  i a .i. 
seul cui mout n  ennuit . 
Et sachiez que li seneschax Fu toz armez  et ses cheuax Fu enmi la cort amenez  Uns palefroiz estoit delez  Tex com a reïne couient . 
La reïne au palefroi uient  Qui n  estoit braidis ne tiranz  Mate et dolante et sopiranz  Monte la reïne et si dist An bas  por ce qu  an ne l  oïst  Ha  Amis  se uos ce seüssiez  Ia  ce croi  ne l  otroiesiez  Que Kex me menast un seul pas  Mout le cuida auoir dit bas  Mes li cuens Guinables l  oï Qui au monter fu pres de li . 
Au departir si grant duel firent Tuit cil et celes qui l  oïrent  Con s  ele geüst morte an biere  Ne cuident qu  el reueigne arriere Ia mes an trestot son aage . 
Li seneschax  par son outrage  L  an mainne la ou cil l  atant  Mes a nelui n  an pesa tant Que del siure s  antremeïst  Tant que messire Gauuains dist Au roi son oncle  en audience  Sire  fet il  mout grant anfance Auez feite  et mout m  an meruoil  Mes  se uos creez mon consoil  Tant com il sont ancor si pres Ie et uos iriens aprés Et cil qui i uoldront uenir . 
Ie ne m  an porroie tenir Qu  aprés n  alasse isnelemant  Ce ne seroit pas auenant Que nos aprés ax n  alessiens  Au moins tant que nos seüssiens Que la reïne deuandra Et comant Kex s  an contandra . 
Alons i  biax niés  fet li rois . 
Mout auez or dit que cortois  Et des qu  anpris auez l  afeire  Comandez les cheuax fors treire Et metre frains et anseler  Qu  il n  i ait mes que del monter . 
Ia sont li cheual amené Apareillié et anselé . 
Li rois monte toz premerains  Puis monta messire Gauuains Et tuit li autre qui ainz ainz  Chascuns an uolt estre conpainz  Si ua chascuns si con lui plot  Armé furent  de tex i ot  S  an i ot sanz armes asez . 
Messire Gauuains fu armez Et si fist a .ii. 
escuiers Mener an destre deus destriers . 
Et einsi com il aprochoient uers la forest  issir an uoient Le cheual Keu  sel reconurent Et uirent que les regnes furent Del frain ronpues anbedeus . 
Li cheuax uenoit trestoz seus  S  ot de sanc tainte l  estriuiere Et de la sele fu derriere Li arçonz frez et peçoiez . 
N  i a nul qui n  an soit iriez  Et li uns l  autre an cingne et bote . 
Bien loing deuant tote la rote Messire Gauuains cheualchoit  Ne tarda gaires quant il uoit uenir .i. 
cheualier le pas Sor .i. 
cheual duillant et las  Apantoisant et tressué . 
Li cheualiers a salué Monseignor Gauuain premerains  Et puis lui messire Gauuains . 
Et li cheualiers s  arestut Qui monseignor Gauuain conut  Si dist  Sire  don ne ueez Con mes cheuax est tressuez Et tex qu  il n  a mes nul mestier  Et ie cuit que cist dui destrier Sont uostre  or si uos prieroie  Par couant que ie uos randroie Le seruise et le guerredon  Que uos  ou a prest ou a don  Le quel que soit me baillessiez . 
Et cil li dit  Or choisissiez Des .ii. 
le quel que il uos plest . 
Mes cil  cui grant besoigne nest an est  N  ala pas querant le meillor Ne le plus bel ne le graignor  Einz monta tantost sor celui Que il troua plus pres de lui  Si l  a maintenant eslessié  Et cil chiet morz qu  il a lessié  Car mout l  auoit le ior pené Et traueillié et sormené . 
Li cheualiers sanz nul arest S  an uet armez par la forest  Et messire Gauuains aprés Lo siut et chace com angrés  Tant qu  il ot .i. 
tertre aualé . 
Et quant il ot grant piece alé  Si retroua mort le destrier Qu  il ot doné au cheualier  Et uit mout grant defoleïz De cheuax et grant froisseïz D  escuz et de lances antor  Bien resanbla que grant estor De plusors cheualiers i ot . 
Se li pesa mout et desplot Ce que il n  i auoit esté . 
N  i a pas granmant aresté  Einz passe outre grant aleüre  Tant qu  il reuit par auanture Le cheualier tot seul a pié  Tot armé  le hiaume lacié  L  escu au col  l  espee ceinte  Si ot une charrete atainte . 
De ce seruoit charrete lores Don li pilori seruent ores  Et en chascune boene uile  Ou or en a plus de .iii. 
mile  N  en auoit a cel tans que une  Et cele estoit a ces comune  Ausi con li pilori sont  A ces qui murtre et larron sont  Et a ces qui sont chanpcheü  Et as larrons qui ont eü Autrui auoir par larrecin Ou tolu par force an chemin . 
Qui a forfet estoit repris  S  estoit sor la charrete mis Et menez par totes les rues  S  auoit totes enors perdues  Ne puis n  estoit a cort oïz Ne enorez ne conioïz . 
Por ce qu  a cel tens furent tex Les charretes et si cruex  Fu premiers dit  Qant tu uerras Charrete et tu l  ancontreras  Fei croiz sor toi  et te souaigne De Deu  que max ne t  an auaigne . 
Li cheualiers a pié  sanz lance  Aprés la charrete s  auance Et uoit .i. 
nain sor les limons  Qui tenoit come charretons Une longue uerge an sa main  Et li cheualiers dit au nain  Nains  fet il  por Deu  car me di Se tu as ueü par ici Passer ma dame la reïne . 
Li nains cuiuerz de pute orine Ne l  en uost noueles conter  Einz li dist  Se tu uiax monter Sor la charrete que ie main  Sauoir porras iusqu  a demain Que la reïne est deuenue . 
Tantost a sa uoie tenue Li cheualiers  que il n  i monte  Mar le fist et mar en ot honte Que maintenant sus ne sailli  Qu  il s  an tendra por malbailli . 
Mes Reisons  qui d  Amors se part  Li dit que del monter se gart  Si le chastie et si l  anseigne Que rien ne face ne anpreigne Dom il ait honte ne reproche . 
N  est pas el cuer  mes an la boche  Reisons qui ce dire li ose  Mes Amors est el cuer anclose Qui li comande et semont Que tost an la charrete mont . 
Amors le uialt et il i saut  Que de la honte ne li chaut Puis qu  Amors le comande et uialt . 
Et messire Gauuains s  aquialt Aprés la charrete poignant  Et quant il i trueue seant Le cheualier  si s  an meruoille  Puis li dit  Nains  car me consoille De la reïne  se tu sez . 
Li nains dit  Se tu tant te hez Con cist cheualiers qui ci siet  Monte auoec lui  se il te siet  Et ie te manrai auoec li . 
Qant messire Gauuains l  oï  Si le tint a mout grant folie Et dit qu  il n  i montera mie  Car trop uilain change feroit Se charrete a cheual chanioit . 
Mes ua quel part que tu uoldras Et g  irai la ou tu iras . 
Atant a la uoie se metent  Cil cheualche  cil dui charretent  Et ansanble une uoie tindrent . 
De bas uespre a un chastel uindrent  Et ce sachiez que li chastiax Estoit mout riches et mout biax . 
Tuit .iii. 
antrent par une porte . 
Del cheualier  que cil aporte Sor la charrete  se meruoillent Les genz  mes mie nel consoillent  Einz le huient petit et grant  Et li ueillart et li anfant  Parmi les rues a grant hui  S  ot mout li cheualiers de lui uilenies et despit dire . 
Tuit demandent  A quel martire Sera cist cheualiers randuz  Iert il escorchiez ou panduz  Noiez ou ars an feu d  espines  Di  nains  di  tu qui le traïnes  A quel forfet fu il trouez  Est il de larrecin prouez  Est il murtriers ou chanpcheüz  Et li nains s  est adés teüz  Qu  il ne respont ne un ne el . 
Le cheualier mainne a l  ostel  Et Gauuains siut adés le nain uers une tor qui ert a plain  Qui delez la uile seoit . 
D  autre part praerie auoit Et d  autre part par delez estoit assise La torz sor une roche bise  Haute et tranchiee contreual . 
Aprés la charrete  a cheual  Entre Gauuains dedanz la tor . 
An la sale ont de bel ator Une dameisele ancontree  N  auoit si bele an la contree  Et uoient uenir .ii. 
puceles Auoecques li  gentes et beles . 
Tot maintenant que eles uirent Monseignor Gauuain  si li firent Grant ioie et si le saluerent  Et del cheualier demanderent  Nains  qu  a cist cheualiers mesfet Que tu mainnes come contret  Cil ne lor an uialt reison rendre  Einz fet le cheualier descendre De la charrete  si s  an ua  Ne sorent ou il s  an ala . 
Et messire Gauuains descent  Atant uienent uaslet auant Qui anbedeus les desarmerent . 
Deus mantiax ueirs  qu  il afublerent  Fist la dameisele aporter . 
Qant il fu ore de soper  Li mangiers fu bien atornez . 
La dameisele sist delez Monseignor Gauuain au mangier . 
Por neant uolsissent changier Lor ostel  por querre meillor  Car mout lor i fist grant enor Et conpeignie boene et bele  Tote la nuit  la dameisele . 
Qant il orent assez mangié  Dui lit furent apareillié En une sale haut et lonc  Et s  en ot un autre selonc  Plus bel des autres et plus riche  Car  si con li contes afiche  Il i auoit tot le delit Qu  an seüst deuiser an lit . 
Qant del couchier fu tans et leus  La dameisele prist andeus Ses ostes qu  ele ot ostelez  .II. 
liz mout biax et lons et lez Lor mostre et dit  A oés uoz cors Sont fet cil dui lit ça defors  Mes an cest lit qui est deça Ne gist qui desserui ne l  a  Ne fu pas fez cist a uoz cors . 
Li cheualiers li respont lors  Cil qui sor la charrete uint  Qu  a desdaing et a despit tint La desfanse a la dameisele . 
Dites moi  fet il  la querele Por coi cist liz est an desfanse . 
Cele respondi  pas ne panse  Qui en ere apansee bien  A uos  fet ele  ne taint rien Del demander ne de l  anquerre . 
Honiz est cheualiers an terre Puis qu  il a esté an charrete  Si n  est pas droiz qu  il s  antremete De ce don uos m  auez requise  Entesmes ce que il i gise  Qu  il le porroit tost conparer . 
Ne ge ne l  ai pas fet parer Si richemant por uos colchier . 
uos le conparriez mout chier Se il uos uenoit nes an pans . 
Ce uerroiz uos  fet il  par tans . 
Iel uerrai  uoire . 
Or i parra  Ie ne sai qui le conparra  Fet li cheualiers  par mon chief  Cui qu  il enuit ne cui soit grief  An cestui lit uoel ge iesir Et reposer tot a leisir . 
Maintenant qu  il fu deschauciez  El lit  qui fu lons et hauciez Plus des autres .ii. 
demie aune  Se couche soz un samit iaune  .I. 
couertor d  or estelé . 
N  estoit mie de ueir pelé La forreüre  ainz ert de sables  Bien fust a oés .i. 
roi metables Li couertors qu  il ot sor lui  Li liz ne fu mie de glui Ne de paille ne de uiez nates . 
A mïenuit  de uers les lates uint une lance come foudre  Le fer desoz  et cuida coudre Le cheualier parmi les flans Au couertor et as dras blans Et au lit  la ou il gisoit . 
En la lance .i. 
panon auoit Qui estoit toz de feu espris  El couertor est li feus pris Et es dras et el lit a masse . 
Et li fers de la lance passe Au cheualier lez le costé Si qu  il li a del cuir osté .I. 
po  mes n  est mie bleciez . 
Et li cheualiers s  est dreciez  S  estaint le feu et prant la lance  Enmi la sale la balance Ne por ce son lit ne guerpi  Einz se recoucha et dormi Tot autresi seüremant Com il ot fet premieremant . 
L  andemain par matin  au ior  La dameisele de la tor Lor ot fet messe apareillier  Ses fist leuer et esueillier . 
Qant an lor ot messe chantee  As fenestres deuers la pree S  an uint li cheualiers pansis  Cil qui sor la charrete ot sis  Et esgardoit aual les prez . 
A l  autre fenestre delez Estoit la pucele uenue  Si l  i ot a consoil tenue Messire Gauuains an requoi Une piece  ne sai de quoi  Ne sai don les paroles furent . 
Mes tant sor la fenestre iurent Qu  aual les prez  lez la riuiere  An uirent porter une biere  S  auoit dedanz .i. 
cheualier  Et delez ot duel grant et fier Que .iii. 
dameiseles feisoient . 
Aprés la biere uenir uoient Une rote  et deuant uenoit Uns granz cheualiers qui menoit Une bele dame a senestre . 
Li cheualiers de la fenestre Conut que c  estoit la reïne  De l  esgarder onques ne fine  Mout antentis  et mout li plot  Au plus longuemant que il pot . 
Et quant il ne la pot ueoir  Si se uost ius lessier cheoir Et trebuchier aual son cors . 
Et ia estoit demis defors Qant messire Gauuains le uit  Sel trait arrieres  se li dit  Merci  sire  soiez an pes  Por Deu  nel uos pansez ia mes Que uos faciez tel desuerie  A grant tort haez uostre uie . 
Mes a droit  fet la dameisele  Don n  iert seüe la nouele Par tot de la maleürté Qu  il a en la charrete esté  Bien doit uoloir qu  il fust ocis  Que mialz ualdroit il morz que uis  Sa uie est des or mes honteuse Et despite et maleüreuse . 
Atant lor armes demanderent Li cheualier et si s  armerent  Et lors corteisie et proesce Fist la dameisele et largesce  Que  quant ele ot asez gabé Le cheualier et ranponé  Si li dona cheual et lance Par amor et par acordance . 
Li cheualier congié ont pris Come cortois et bien apris A la dameisele et si l  ont Saluee  puis si s  an uont Si con la route aler an uirent  Mes si fors del chastel issirent C  onques nus nes i aparla . 
Isnelemant s  an uont par la Ou la reïne orent ueüe . 
N  ont pas la rote aconseüe  Qu  il s  an aloient eslessié . 
Des prez antrent an .i. 
plessié Et trueuent un chemin ferré . 
S  ont tant par la forest erré Qu  il pot estre prime de ior  Et lors ont en un quarrefor Une dameisele trouee  Si l  ont anbedui saluee  Et chascuns li requiert et prie  S  ele le set  qu  ele lor die Ou la reïne an est menee . 
Cele respont come senee Et dit  Bien uos sauroie metre  Tant me porriez uos prometre  El droit chemin et an la uoie  Et la terre uos nomeroie Et le cheualier qui l  en mainne  Mes mout i couendroit grant painne  Qui an la terre antrer uoldroit  Einz qu  il i fust mout se doldroit . 
Et messire Gauuains li dist  Dameisele  se Dex m  aïst  Ie uos an promet a deuise Que ie mete an uostre seruise  Qant uos pleira  tot mon pooir  Mes que uos m  an dites le uoir . 
Et cil qui fu sor la charrete Ne dit pas que il l  an promete Tot son pooir  einçois afiche  Come cil cui Amors fet riche Et puissant  et hardi par tot  Que  sanz arest et sanz redot  Quanqu  ele uoldra li promet Et toz an son uoloir se met . 
Donc le uos dirai ge  fet ele . 
Lors lor conte la dameisele  Par foi  seignor  Meleaganz  Uns cheualiers mout forz et granz  Filz le roi de Gorre  l  a prise  Et si l  a el rëaume mise Don nus estranges ne retorne  Mes par force el païs seiorne An seruitune et an essil . 
Et lors li redemande cil  Dameisele  ou est cele terre  Ou porrons nos la uoie querre  Cele respont  Bien le sauroiz  Mes  ce sachiez  mout i auroiz Anconbriers et felons trespas  Que de legier n  i antre an pas  Se par le congié le roi non  Li rois Bademaguz a non . 
Si puet l  en antrer tote uoies Par .ii. 
mout perilleuses uoies Et par .ii. 
mout felons passages . 
Li uns a non  li Ponz Euages  Por ce que soz eue est li ponz Et s  a des le pont iusqu  au fonz Autant desoz come desus  Ne de ça moins  ne de la plus  Einz est li ponz tot droit enmi  Et si n  a que pié et demi De lé et autretant d  espés . 
Bien fet a refuser cist mes  Et s  est ce li moins perilleus  Mes il a assez antre deus Auantures don ie me tes . 
Li autres ponz est plus malués Et est plus perilleus assez Qu  ainz par home ne fu passez  Qu  il est com espee tranchanz  Et por ce trestotes les genz L  apelent le Pont de l  Espee . 
La uerité uos ai contee De tant con dire uos an puis . 
Et cil li redemande puis  Dameisele  se uos daigniez  Ces .ii. 
uoies nos anseigniez . 
Et la dameisele respont  uez ci la droite uoie au Pont Desoz Eue  et cele de la Droit au Pont de l  Espee an ua . 
Et lors a dit li cheualiers  Cil qui ot esté charretiers  Sire  ie uos part sanz rancune  Prenez de ces uoies l  une Et l  autre quite me clamez  Prenez celi que mialz amez . 
Par foi  fet messire Gauuains  Mout est perilleus et greuains Li uns et li autres passages . 
Del prandre ne puis estre sages  Ie ne sai preu le quel ie praigne  Mes n  est pas droiz qu  an moi remaingne Qant parti m  an auez le geu  Au Pont desoz Eue me ueu . 
Donc est il droiz que ie m  an uoise Au Pont de l  Espee  sanz noise  Fet l  autres  et ie m  i otroi . 
Atant se departent tuit troi  S  a li uns l  autre comandé Mout deboneiremant a Dé . 
Et quant ele aler les an uoit  Si dit  Chascuns de uos me doit .I. 
guerredon a mon gré randre  Quele ore que iel uoldrai prandre  Gardez  ne l  obliez uos mie . 
Nel ferons nos  uoir  dolce amie  Font li cheualier anbedui . 
Atant s  an ua chascuns par lui . 
Et cil de la charrete panse Con cil qui force ne desfanse N  a uers Amors qui le iustise  Et ses pansers est de tel guise Que lui meïsmes en oblie  Ne set s  il est ou s  il n  est mie  Ne ne li manbre de son non  Ne set s  il est armez ou non  Ne set ou ua  ne set don uient  De rien nule ne li souient Fors d  une seule  et por celi A mis les autres en obli  A cele seule panse tant Qu  il n  ot ne uoit ne rien n  antant . 
Et ses cheuax mout tost l  en porte  Ne ne uet mie uoie torte  Mes la meillor et la plus droite  Et tant par auanture esploite Qu  an une lande l  a porté . 
An cele lande auoit .i. 
gué Et d  autre part armez estoit Uns cheualiers qui le gardoit  S  ert une dameisele o soi uenue sor un palefroi . 
Ia estoit pres de none basse  N  ancor ne se remuet ne lasse Li cheualiers de son panser . 
Li cheuax uoit et bel et cler Le gué  qui mout grant soif auoit  uers l  eue cort quant il la uoit . 
Et cil qui fu de l  autre part S  escrie  Cheualiers  ge gart Le gué  si le uos contredi . 
Cil ne l  antant ne ne l  oï  Car ses pansers ne li leissa  Et totes uoies s  esleissa Li cheuax uers l  eue mout tost . 
Cil li escrie que il l  ost  Lai le gué  si feras que sages  Que la n  est mie li passages . 
Et iure le cuer de son uantre Qu  il le ferra  se il i antre . 
Cil panse tant qu  il ne l  ot pas  Et li cheuax en es le pas Saut en l  eue et del chanp se soiure  Par grant talant comance a boiure . 
Et cil dit qu  il le conparra  Ia li escuz ne l  an garra Ne li haubers qu  il a el dos . 
Lors met le cheual es galos  Et des galoz el cors l  anbat Et fiert celui si qu  il l  abat Enmi le gué tot estandu  Que il li auoit desfandu  Si li cheï tot a un uol La lance et li escuz del col . 
Qant cil sant l  eue  si tressaut  Toz estormiz en estant saut  Ausi come cil qui s  esuoille  S  ot et si uoit et se meruoille Qui puet estre qui l  a feru . 
Lors a le cheualier ueü  Si li cria  uasax  por coi M  auez feru  dites le moi  Qant deuant moi ne uos sauoie  Ne rien mesfet ne uos auoie  Par foi  si auiez  fet cil  Don ne m  eüstes uos mout uil  Qant ie le gué uos contredis .III. 
foiees et si uos dis Au plus haut que ie poi crier  Bien uos oïstes desfier Au moins  fet cil  .ii. 
foiz ou trois  Et si antrastes sor mon pois  Et bien dis que ie uos ferroie Tantost qu  an l  eue uos uerroie . 
Li cheualiers respont adonques  Dahez ait qui uos oï onques Ne uit onques mes  qui ie soie  Bien puet estre  mes ie pansoie  Que le gué me contredeïstes  Bien sachiez que mar me feristes  Se ge au frain une des mains uos pooie tenir au mains . 
Et cil respont  Qu  an auandroit  Tenir me porras or androit Au frain  se tu m  i oses prandre . 
Ie ne pris pas plain poing de cendre Ta menace ne ton orguel . 
Et cil respont  Ie mialz ne uuel . 
Que qu  il an deüst auenir  Ie t  i uoldroie ia tenir . 
Lors uient li cheualiers auant Enmi le gué  et cil le prant Par la resne a la main senestre Et par la cuisse a la main destre  Sel sache et tire et si l  estraint Si duremant que cil se plaint  Qu  il li sanble que tote fors Li traie la cuisse del cors . 
Se li prie que il le lest Et dit  Cheualiers  se toi plest A moi conbatre par igal  Pran ton escu et ton cheual Et ta lance  si ioste a moi . 
Cil respont  Nel ferai  par foi  Que ie cuit que tu t  an fuiroies Tantost qu  eschapez me seroies . 
Qant cil l  oï  s  en ot grant honte  Si li ra dit  Cheualiers  monte Sor ton cheual seüremant  Et ie te creant lëaumant Que ie ne ganchisse ne fuie . 
Honte m  as dite  si m  enuie . 
Et cil li respont autre foiz  Einz m  an iert pleuie la foiz  Se uuel que tu le me pleuisses  Que tu ne fuies ne ganchisses Et que tu ne me tocheras Ne uers moi ne t  aprocheras Tant que tu me uerras monté . 
Si t  aurai fet mout grant bonté  Qant ie te tieng  se ge te les . 
Cil li pleuist  qu  il n  an puet mes  Et quant il en ot la fiance  Si prant son escu et sa lance Qui par le gué flotant aloient Et totes uoies s  aualoient  S  estoient ia mout loing aual  Puis reuet prendre son cheual . 
Qant il l  ot pris et montez fu  Par les enarmes prant l  escu Et met la lance sor lo fautre  Puis point li uns ancontre l  autre Tant con cheual lor porent randre . 
Et cil qui le gué dut desfandre L  autre premieremant requiert Et si tres duremant le fiert Que sa lance a estros peçoie . 
Et cil fiert lui si qu  il l  enuoie El gué tot plat desoz le flot  Si que l  eue sor lui reclot . 
Puis se trest arriers et descent  Car il an cuidoit bien tex cent Deuant lui mener et chacier . 
Del fuerre treit le brant d  acier Et cil saut sus  si treit le suen  Qu  il auoit flanbeant et buen  Si s  antreuienent cors a cors . 
Les escuz ou reluist li ors Traient auant et si s  an cueurent  Les espees bien i aoeurent  Qu  eles ne finent ne reposent  Mout granz cos antredoner s  osent Tant que la bataille a ce monte Qu  an son cuer en a mout grant honte Li cheualiers de la charrete Et dit que mal randra la dete De la uoie qu  il a enprise Qant il si longue piece a mise A conquerre un seul cheualier . 
S  il en trouast en .i. 
ual hier Tex cent  ne croit il pas ne panse Qu  il eüssent uers lui desfanse  S  an est mout dolanz et iriez Qant il est ia si anpiriez Qu  il pert ses cos et le ior gaste . 
Lors li cort sore et si le haste Tant que cil li ganchist et fuit  Le gué  mes que bien li enuit  Et le passage li otroie . 
Et cil le chace tote uoie Tant que il chiet a paumetons . 
Lors li uient sus li charretons  Si iure quanqu  il puet ueoir Que mar le fist el gué cheoir Et son panser mar li toli . 
La dameisele que o li Li cheualiers amenee ot Les menaces antant et ot  S  a grant peor et se li prie Que por li lest qu  il ne l  ocie  Et il dit que si fera uoir  Ne puet por li merci auoir Que trop li a grant honte feite . 
Lors li uient sus  l  espee treite  Et cil dit  qui fu esmaiez  Por Deu et por moi l  en aiez La merci que ie uos demant . 
Et cil respont  Se Dex m  amant  Onques nus tant ne me mesfist Se por Deu merci me requist  Que por Deu  si com il est droiz  Merci n  an eüsse une foiz . 
Et ausi aurai ge de toi  Car refuser ne la te doi Des que demandee la m  as  Mes ençois me fianceras A tenir  la ou ge uoldrai  Prison quant ie t  an semondrai . 
Cil li pleui  cui mout est grief . 
La dameisele de rechief Dit  Cheualiers  par ta franchise  Des que il t  a merci requise Et tu otroiee li as  Se onques prison deslias  Deslie moi cestui prison  Clainme moi quite sa prison Par couant que quant leus sera Tel guerredon con toi pleira T  an randrai selonc ma puissance . 
Et lors i ot cil conuissance Por la parole qu  ele ot dite  Si li rant le prison tot quite . 
Et cele en a honte et angoisse  Qu  ele cuida qu  il la conoisse  Car ele ne le uolsist pas . 
Et cil s  an part en es le pas  Et cil et cele le comandent A Deu et congié li demandent . 
Il lor done  puis si s  an ua Tant que de bas uespre troua Une dameisele uenant  Mout tres bele et mout auenant  Bien acesmee et bien uestue . 
La dameisele le salue Come sage et bien afeitiee  Et cil respont  Sainne et heitiee  Dameisele  uos face Dex  Puis li dit  Sire  mes ostex uos est ci pres apareilliez Se del prandre estes conseilliez  Mes par itel herbergeroiz Que auoec moi uos coucheroiz  Einsi le uos ofre et presant . 
Plusor sont qui de ce presant Li randissent .u. 
.c. 
merciz  Et il an fu trestoz nerciz Et li a respondu tot el  Dameisele  de uostre ostel  uos merci ge  si l  ai mout chier  Mes  se uos pleisoit  del couchier Me soferroie ie mout bien . 
Ie n  an feroie autremant rien  Fet la pucele  par mes ialz . 
Et cil  des que il ne puet mialz  L  otroie si com ele uialt  De l  otroier li cuers li dialt . 
Qant itant seulemant le blesce  Mout aura au couchier tristesce  Mout i aura orguel et painne La dameisele qui l  an mainne  Espoir tant le puet ele amer  Ne l  en uoldra quite clamer . 
Puis qu  il li ot acreanté Son pleisir et sa uolenté  Si l  en mainne iusqu  an un baile  N  auoit plus bel iusqu  an Thessaile  Qu  il estoit clos a la reonde De hauz murs et d  eue parfonde  Et la dedanz home n  auoit Fors celui que ele atandoit . 
Cele i ot fet por son repeire Asez de beles chanbres feire Et sale mout grant et pleniere . 
Cheuauchant lez une riuiere S  an uindrent iusqu  au herberiage Et an lor ot  por le passage  .I. 
pont torneïz aualé . 
Par sor le pont sont anz alé  S  ont trouee la sale ouerte  Qui de tiules estoit couerte . 
Par l  uis  qu  il ont troué ouert  Antrent anz et uoient couert .I. 
dois d  un tablier grant et lé  Et sus estoient aporté Li mes et les chandoiles mises Es chandeliers totes esprises Et li henap d  argent doré Et dui pot  l  uns plains de moré Et li autres de fort uin blanc . 
Delez le dois  au chief d  un banc  Trouerent .ii. 
bacins toz plains D  eue chaude a lauer lor mains  Et de l  autre part ont trouee Une toaille bien ouree  Bele et blanche  as mains essuier . 
uaslet ne sergent n  escuier  N  ont troué leanz ne ueü . 
De son col oste son escu Li cheualiers et si le pant A un croc et sa lance prant Et met sor un hantier an haut . 
Tantost de son cheual ius saut Et la dameisele del suen . 
Au cheualier fu bel et buen Qant ele tant nel uost atendre Que il li eidast a descendre . 
Tantost qu  ele fu descendue  Sanz demore et sanz atandue Tresqu  a une chanbre s  an cort  .I. 
mantel d  escarlate cort Li aporte  si l  an afuble . 
La sale ne fu mie enuble  Si luisoient ia les estoiles  Mes tant auoit leanz chandoiles Tortices  grosses et ardanz  Que la clartez estoit mout granz . 
Qant cele li ot au col mis Le mantel  si li dit  Amis  ueez ci l  aigue et la toaille  Nus ne la uos ofre ne baille  Car ceanz fors moi ne ueez . 
Lauez uos mains  si asseez Qant uos pleira et boen uos iert  L  ore et li mangiers le requiert  Si con uos le poez ueoir . 
Car lauez  s  alez asseoir . 
Mout uolantiers . 
Et cil s  asiet  Et cele lez lui  cui mout siet  Et mangierent ansanble et burent Tant que del mangier leuer durent . 
Qant leué furent del mangier  Dist la pucele au cheualier  Sire  alez uos la fors deduire  Mes que il ne uos doie nuire  Et seulemant tant i seroiz  Se uos plest  que uos panseroiz Que ie porrai estre couchiee . 
Ne uos enuit ne ne dessiee  Que lors porroiz a tans uenir Se couant me uolez tenir . 
Et cil respont  Ie uos tendrai uostre couant  si reuandrai Qant ie cuiderai qu  il soit ore . 
Lors s  an ist fors  et si demore Une grant piece enmi la cort  Tant qu  il estuet qu  il s  an retort  Car couant tenir li couient . 
Arriere an la sale reuient  Mes cele qui se fet s  amie Ne trueue  qu  el n  i estoit mie . 
Qant il ne la trueue ne uoit  Si dit  An quel leu qu  ele soit Ie la querrai tant que ie l  aie . 
Del querre plus ne se delaie Por le couant que il li ot . 
En une chanbre antre  si ot An haut crier une pucele  Et ce estoit meïsmes cele Auoec cui couchier se deuoit . 
Atant d  une autre chanbre uoit L  uis ouert et uient cele part Et uoit tot enmi son esgart C  uns cheualiers l  ot anuersee  Si la tenoit antrauersee Sor le lit  tote descouerte . 
Cele  qui cuidoit estre certe Que il li uenist en aïe  Crioit en haut  Aïe  aïe  Cheualiers  tu qui es mes ostes  Se de sor moi cestui ne m  ostes  Il me honira  ueant toi . 
Ia te doiz tu couchier o moi  Si con tu m  as acreanté . 
Fera donc cist sa uolenté De moi  ueant tes ialz  a force  Gentix cheualiers  car t  esforce  Si me secor isnelemant . 
Cil uoit que mout uileinnemant Tenoit la dameisele cil Descouerte iusqu  au nonbril  S  en a grant honte et mout l  en poise Qant nu a nu a li adoise  Si n  en ert mie talentos  Ne tant ne quant n  an ert ialos . 
Mes a l  entree auoit portiers  Trestoz armez  .ii. 
cheualiers Qui espees nues tenoient  Aprés .iiii. 
sergent estoient  Si tenoit chascuns une hache Tel don l  en poïst une uache Tranchier outre parmi l  eschine  Tot autresi con la racine D  un genoiure ou d  une geneste . 
Li cheualiers a l  uis s  areste Et dit  Dex  que porrai ge feire  Meüz sui por si grant afeire Con por la reïne Guenieure . 
Ne doi mie auoir cuer de lieure Qant por li sui an ceste queste . 
Se Maluestiez son cuer me preste Et ie son comandemant faz  N  ateindrai pas ce que ie chaz  Honiz sui se ie ci remaing . 
Mout me uient or a grant desdaing Qant i  ai parlé del remenoir  Mout en ai le cuer triste et noir  Or en ai honte  or en ai duel Tel que ie morroie  mon uuel  Qant ie ai tant demoré ci . 
Ne ia Dex n  ait de moi merci Se iel di mie por orguel Et s  asez mialz morir ne uuel A enor que a honte uiure . 
Se la uoie m  estoit deliure  Quele enor i auroie gié Se cil me donoient congié De passer oltre sanz chalonge  Donc i passeroit  sanz mançonge  Ausi li pires hom qui uiue . 
Et ie oi que ceste chestiue Me prie merci mout souant Et si m  apele de couant Et mout uilmant le me reproche . 
Maintenant iusqu  a l  uis s  aproche Et bote anz le col et la teste Et garde amont par la fenestre  Si uoit les espees uenir  Adonc se prist a retenir . 
Li cheualier lor cos ne porent Detenir  qu  esmeüz les orent  An terre les espees fierent Si qu  anbedeus les peçoierent . 
Qant eles furent peçoiees  Moins en a les haches prisiees Et moins les an crient et redote  Puis saute entr  ax et fiert del cote .I. 
sergent et .i. 
autre aprés . 
Les .ii. 
que il troua plus pres Hurte des codes et des braz Si qu  an.ii. 
les abat toz plaz  Et li tierz a a lui failli  Et li quarz qui l  a asailli Fiert si que lo mantel li tranche Et la chemise  et la char blanche Li ront anprés l  espaule tote Si que li sans ius an degote . 
Et cil qui rien ne se delaie Ne se plaint mie de sa plaie  Einz uet et fet ses pas plus emples Tant qu  il aert parmi les temples Celui qui esforçoit s  ostesse . 
Randre li porra la promesse Et son couant  einz qu  il s  an aut . 
uolsist ou non  le dresce an haut  Et cil qui a lui failli ot uient aprés lui  plus tost qu  il pot  Et lieue son cop de rechief  Sel cuide bien parmi le chief  Iusqu  as danz  de la hache fandre  Et cil qui bien s  an sot desfandre Li tant le cheualier ancontre  Et cil de la hache l  ancontre La ou l  espaule au col se ioint Si que l  un de l  autre desioint . 
Et li cheualiers prant la hache  Des poinz isnelemant li sache Et leisse cel que il tenoit  Car desfandre le couenoit  Que li cheualier sus li uienent  Et cil qui les .iii. 
haches tienent  Si l  asaillent mout cruelmant  Et cil saut mout deliuremant Antre le lit et la paroi Et dit  Or ça  trestuit a moi  Que s  or estiez .xx. 
et set  Des que ge ai tant de recet  Si auroiz uos bataille assez  Ia n  en serai par uos lassez . 
Et la pucele qui l  esgarde Dit  Par mes ialz  uos n  auez garde D  or en auant la ou ge soie . 
Tot maintenant arriere anuoie Les cheualiers et les sergenz  Lors s  an uont tuit cil de laienz Sanz arest et sanz contredit  Et la dameisele redit  Sire  bien m  auez desresniee Ancontre tote ma mesniee . 
Or an uenez  ie uos an main . 
An la sale an uont main a main  Et celui mie n  abeli  Qu  il se soffrist mout bien de li . 
Un lit ot fet enmi la sale  Don li drap n  erent mie sale  Mes blanc et lé et delié . 
N  estoit pas de fuerre esmié La couche ne de coutes aspres . 
.I. 
couertor de .ii. 
diaspres Ot estandu desor la couche  Et la dameisele s  i couche  Mes n  oste mie sa chemise . 
Et cil a mout grant poinne mise Au deschaucier et desnuer  D  angoisse le couint suer  Tote uoies parmi l  angoisse Couanz le uaint et si le froisse . 
Donc est ce force  Autant se uaut  Par force couient que il s  aut Couchier auoec la dameisele  Couanz l  en semont et apele . 
Et il se couche tot a tret  Mes sa chemise pas ne tret Ne plus qu  ele ot la soe feite . 
De tochier a li mout se gueite  Einz s  an esloingne et gist anuers  Ne ne dit mot ne c  uns conuers Cui li parlers est desfanduz Qant an son lit gist estanduz  N  onques ne torne son esgart Ne deuers li ne d  autre part . 
Bel sanblant feire ne li puet . 
Por coi  Car del cuer ne li muet  Qu  aillors a mis del tot s  antante  Mes ne pleist mie n  atalante Quanqu  est bel et gent  a chascun . 
Li cheualiers n  a cuer que un Et cil n  est mie ancor a lui  Einz est comandez a autrui Si qu  il nel puet aillors prester . 
Tot le fet en .i. 
leu ester Amors  qui toz les cuers iustise . 
Toz  Nel fet  fors cez qu  ele prise . 
Et cil s  an redoit plus prisier Cui ele daigne iustisier . 
Amors le cuer celui prisoit Si que sor toz le iustisoit Et li donoit si grant orguel Que de rien blasmer ne le uuel S  il lait ce qu  Amors li desfant Et la ou ele uialt antant . 
La pucele uoit bien et set Que cil sa conpaignie het Et uolentiers s  an sofferroit Ne ia plus ne li requerroit  Qu  il ne quiert a li adeser  Et dit  S  il ne uos doit peser  Sire  de ci me partirai . 
En ma chanbre couchier m  irai Et uos an seroiz plus a eise  Ne cuit mie que mout uos pleise Mes solaz ne ma conpaignie . 
Nel tenez pas a uilenie Se ie uos di ce que ie cuit . 
Or uos reposez mes enuit  Que uos m  auez randu si bien Mon couant que nes une rien Par droit ne uos puis demander . 
Si uos uoel a Deu comander  Si m  an irai . 
Lors si se lieue  Au cheualier mie ne grieue  Einz l  an leisse aler uolentiers Con cil qui est amis antiers Autrui que li . 
Bien l  aparçoit La dameisele et bien le uoit  Si est an sa chanbre uenue Et si se couche tote nue  Et lors a dit a li meïsmes  Des lores que ie conui primes Cheualier  un seul n  an conui Que ie prisasse  fors cestui  La tierce part d  un angeuin  Car si con ge pans et deuin  Il uialt a si grant chose antendre Qu  ainz cheualiers n  osa enprendre Si perilleuse ne si grief  Et Dex doint qu  il an ueigne a chief . 
Atant s  andormi et si iut Tant que li iorz clers aparut . 
Tot maintenant que l  aube crieue  Isnelemant et tost se lieue . 
Et li cheualiers si resuoille  Si s  atorne et si s  aparoille Et s  arme  que nelui n  atant . 
La dameisele uient atant  Si uoit qu  il est ia atornez . 
Boens iorz uos soit hui aiornez  Fet ele  quant ele le uoit . 
Et uos  dameisele  si soit  Fet li cheualiers d  autre part . 
Et cil dit que mout li est tart Qu  an li ait son cheual fors tret . 
La pucele amener li fet Et dit  Sire  ie m  an iroie O uos grant piece an ceste uoie  Se uos mener m  an osiez Et conduire m  i deuiez Par les us et par les costumes Qui furent ainz que nos ne fumes El rëaume de Logres mises . 
Les costumes et les franchises Estoient tex  a cel termine  Que dameisele ne meschine  Se cheualiers la trouast sole  Ne plus qu  il se tranchast la gole Ne feïst se tote enor non  S  estre uolsist de boen renon  Et  s  il l  esforçast  a toz iorz An fust honiz an totes corz . 
Mes  se ele conduit eüst  Uns autres  se tant li pleüst Qu  a celui bataille an feïst Et par armes la conqueïst  Sa uolenté an poïst faire Sanz honte et sanz blasme retraire . 
Por ce la pucele li dist Que  se il l  osast ne uolsist Par ceste costume conduire Que autres ne li poïst nuire  Qu  ele s  an alast auoec lui . 
Et cil li dit  Ia nus enui Ne uos fera  ce uos otroi  Que premiers ne le face moi . 
Dons i uoel ge  fet ele  aler . 
Son palefroi fet anseler  Tost fu ses comandemanz fez  Li palefroiz li fu fors trez Et li cheuax au cheualier . 
Andui montent sanz escuier  Si s  an uont mout grant aleüre . 
Cele l  aresne et il n  a cure De quanque ele l  aparole  Einçois refuse sa parole  Pansers li plest  parlers li grieue . 
Amors mout souant li escrieue La plaie que feite li a  Onques anplastre n  i lia Por garison ne por santé  Qu  il n  a talant ne uolanté D  emplastre querre ne de mire  Se sa plaie ne li anpire  Mes celi querroit uolantiers . 
Tant tindrent uoies et santiers  Si con li droiz chemins les mainne  Que il uoient une fontainne . 
La fontainne est enmi uns prez Et s  auoit un perron delez . 
Sor le perron qui ert iqui Auoit oblié ne sai qui .I. 
peigne d  iuoire doré . 
Onques des le tens Ysoré Ne uit si bel sages ne fos . 
Es danz del peigne ot des cheuos Celi qui s  an estoit paigniee Remés bien demie poigniee . 
Qant la dameisele parçoit La fontainne et le perron uoit  Se ne uolt pas que cil la uoie  Einz se mist en une autre uoie . 
Et cil qui se delite et pest De son panser qui mout li plest Ne s  aparçoit mie si tost Que ele fors sa uoie l  ost  Mes quant il s  est aparceüz  Si crient qu  il ne soit deceüz  Qu  il cuide que ele ganchisse Et que fors de son chemin isse Por eschiuer aucun peril . 
Ostez  dameisele  fet il  N  alez pas bien  uenez deça  Onques  ce cuit  ne s  adreça Qui fors de cest chemin issi . 
Sire  nos irons mialz par ci  Fet la pucele  bien le sai . 
Et cil li respont  Ie ne sai  Dameisele  que uos pansez  Mes ce poez ueoir asez Que c  est li droiz chemins batuz . 
Des que ge m  i sui anbatuz  Ie ne tornerai autre san  Mes  s  il uos plest  uenez uos an  Que g  irai ceste uoie adés . 
Lors s  an uont tant qu  il uienent pres Del perron et uoient le peigne . 
Onques certes  don moi soueigne  Fet li cheualiers  mes ne ui Tant bel peigne con ie uoi ci . 
Donez le moi  fet la pucele . 
uolentiers  dit il  dameisele . 
Et lors s  abeisse et si le prant . 
Qant il le tint  mout longuemant L  esgarde et les cheuox remire  Et cele an comança a rire . 
Et quant il la uoit  se li prie  Por qu  ele a ris  qu  ele li die  Et cele dit  Teisiez uos an  Ne uos an dirai rien oan . 
Por coi  fet il . 
Car ie n  ai cure . 
Et quant cil l  ot  si li coniure Come cil qui ne cuidoit mie Qu  amie ami  n  amis amie Doient pariurer a nul fuer  Se uos rien nule amez de cuer  Dameisele  de par celi uos coniur et requier et pri Que uos plus ne le me celez . 
Trop a certes m  an apelez  Fet ele  si le uos dirai  De rien nule n  an mantirai  Cist peignes  se i  onques soi rien  Fu la reïne  iel sai bien  Et d  une chose me creez Que les cheuox que uos ueez  Si biax  si clers et si luisanz  Qui sont remés antre les danz  Que del chief la reïne furent  Onques en autre pré ne crurent . 
Et li cheualiers dit  Par foi  Assez sont reïnes et roi  Mes de la quel uolez uos dire  Et cele dit  Par ma foi  sire  De la fame le roi Artu . 
Qant cil l  ot  n  a tant de uertu Que tot nel coueigne ploier  Par force l  estut apoier Deuant a l  arçon de la sele . 
Et quant ce uit la dameisele  Si s  an meruoille et esbaïst  Qu  ele cuida que il cheïst  S  ele ot peor  ne l  en blasmez  Qu  ele cuida qu  il fust pasmez . 
Si ert il  autant se ualoit  Mout po de chose s  an failloit  Qu  il auoit au cuer tel dolor Que la parole et la color Ot une grant piece perdue . 
Et la pucele est descendue Et si cort quanqu  ele pot corre Por lui retenir et secorre  Qu  ele ne le uolsist ueoir  Por rien nule  a terre cheoir . 
Qant il la uit  s  en ot uergoigne  Si li a dit  Por quel besoigne uenistes uos ci deuant moi  Ne cuidiez pas que le por coi La dameisele l  an conoisse  Qu  il an eüst honte et angoisse  Et si li greuast et neüst Se le uoir l  en reconeüst . 
Si s  est de uoir dire gueitiee  Einz dit come bien afeitiee  Sire  ie uing cest peigne querre  Por ce sui descendue a terre  Que de l  auoir oi tel espans  Ia nel cuidai tenir a tans . 
Et cil  qui uialt que le peigne ait  Li done et les cheuox an trait Si soef que nul n  an deront . 
Ia mes oel d  ome ne uerront Nule chose tant enorer  Qu  il les comance a aorer Et bien .c. 
.m. 
foiz les toche Et a ses ialz et a sa boche Et a son front et a sa face  N  est ioie nule qu  il n  an face  Mout s  an fet liez  mout s  an fet riche  An son soing  pres del cuer  les fiche Entre sa chemise et sa char . 
N  en preïst pas chargié un char D  esmeraudes ne d  escharboncles  Ne cuidoit mie que reoncles Ne autres max ia mes le praigne  Diamargareton desdaigne Et pleüriche et tiriasque  Neïs saint Martin et saint Iasque  Car an ces cheuox tant se fie Qu  il n  a mestier de lor aïe . 
Mes quel estoient li cheuol  Et por mançongier et por fol M  an tanra l  en  se uoir an di  Qant la foire iert plainne au Lendi Et il i aura plus auoir  Nel uolsist mie tot auoir Li cheualiers  c  est uoirs prouez  Si n  eüst ces cheuox trouez . 
Et  se le uoir m  an requerez  Ors .c. 
.m. 
foiz esmerez Et puis autantes foiz recuiz Fust plus oscurs que n  est la nuiz Contre le plus bel ior d  esté Qui ait an tot cest an esté  Qui l  or et les cheuols ueïst Si que l  un lez l  autre meïst . 
Et que feroie ge lonc conte  La pucele mout tost remonte Atot le peigne qu  ele an porte  Et cil se delite et deporte Es cheuox qu  il a en son saing . 
Une forest aprés le plaing Trueuent et uont par une adresce Tant que la uoie lor estresce  S  estut l  un aprés l  autre aler  Qu  an n  i poïst mie mener .II. 
cheuax por rien coste a coste . 
La pucele deuant son oste S  an uet mout tost la uoie droite . 
La ou la uoie ert plus estroite  uoient .i. 
cheualier uenant . 
La dameisele maintenant  De si loing com ele le uit  L  a coneü et si a dit  Sire cheualiers  ueez uos Celui qui uient ancontre uos Toz armez et prez de bataille  Il m  an cuide mener sanz faille Auoec lui sanz nule desfanse . 
Ce sai ge bien que il le panse  Qu  il m  ainme  et ne fet pas que sages  Et par lui et par ses messages M  a proiee  mout a lonc tans  Mes m  amors li est an desfans  Que por rien amer nel porroie . 
Si m  aïst Dex  einz me morroie Que ie l  amasse an nul androit  Ie sai bien qu  il a or androit Si grant ioie et tant se delite Con s  il m  auoit ia tote quite  Mes or uerrai que uos feroiz . 
Or i parra se preuz seroiz  Or le uerrai  or i parra Se uostre conduiz me garra  Se uos me poez garantir  Donques dirai ge sanz mantir Que preuz estes et mout ualez . 
Et il li dit  Alez  alez  Et ceste parole autant uaut Con se il deïst  Po m  an chaut  Que por neant uos esmaiez  De chose que dite m  aiez . 
Queque il uont ensi parlant  Ne uint mie cele part lant Li cheualiers qui uenoit seus  Les granz galoz ancontre aus deus . 
Et por ce li plest a haster Qu  il ne cuide mie gaster  Et por boens eürez se clainme Qant la rien uoit que il plus ainme . 
Tot maintenant que il l  aproche  De cuer la salue et de boche Et dit  La riens que ie plus uuel  Don moins ai ioie et plus me duel  Soit bien ueignanz  don qu  ele ueingne  N  est mie droiz que cele teingne uers lui sa parole si chiere Que ele ne li rande arriere  Au moins de boche  son salu . 
Mout a au cheualier ualu Qant la pucele le salue  Qui sa boche pas n  en palue Ne ne li a neant costé . 
Et s  il eüst tres bien iosté Cele ore a un tornoiemant  Ne s  an prisast il mie tant Ne ne cuidast auoir conquis Ne tant d  enor ne tant de pris . 
Por ce que mialz s  an ainme et prise L  a par la resne del frain prise Et dit  Or uos an manrai gié  Mout ai hui bien et droit nagié  Qu  a mout boen port sui ariuez . 
Or sui ge toz descheitiuez  De peril sui uenuz a port  De grant enui a grant deport  De grant dolor a grant santé  Or ai tote ma uolanté Qant an tel meniere uos truis Qu  auoec moi mener uos an puis Or androit  que n  i aurai honte . 
Et cele dit  Rien ne uos monte  Que cist cheualiers me conduit . 
Certes  ci a malués conduit  Fet il  qu  adés uos en maing gié . 
.I. 
mui de sel auroit mangié Cist cheualiers  si con ie croi  Einçois qu  il uos desraist uers moi  Ne cuit c  onques home ueïsse uers cui ie ne uos conqueïsse  Et quant ie uos truis an aeise  Mes que bien li poist et despleise  uos an manrai  ueant ses ialz  Et s  an face trestot son mialz . 
Li autres de rien ne s  aïre De tot l  orguel qu  il li ot dire  Mes sanz ranpone et sanz uantance A chalongier la li comance Et dist  Sire  ne uos hastez Ne uoz paroles ne gastez  Mes parlez .i. 
po par mesure . 
Ia ne uos iert uostre droiture Tolue  quant uos l  i auroiz . 
Par mon conduit  bien le sauroiz  Est ci la pucele uenue  Lessiez la  trop l  auez tenue  Qu  ancor n  a ele de uos garde . 
Et cil otroie que an l  arde S  il ne l  an mainne mau gré suen . 
Cil dit  Ce ne seroit pas buen  Se mener la uos an lessoie  Sachiez  einçois m  en conbatroie . 
Mes  se nos bien nos uoliens Conbatre  nos ne porriens An cest chemin por nule painne  Mes alons desqu  a uoie plainne Ou iusqu  a pree ou iusqu  a lande . 
Cil dit que ia mialz ne demande Et dit  Certes bien m  i acort  De ce n  auez uos mie tort  Que cist chemins est trop estroiz . 
Ia iert mes cheuax si destroiz  Einçois que ge torner le puisse  Que ie crien qu  il se brit la cuisse . 
Lors se torne a mout grant destresce  Mes son cheual mie ne blesce Ne de rien n  i est anpiriez  Et dit  Certes mout sui iriez  Qant antre_ancontré ne nos somes An place lee et deuant homes  Que bel me fust que l  en ueïst Li quex de nos mialz le feïst . 
Mes or uenez  se l  irons querre  Nos trouerons pres de ci terre Tote deliure et grant et lee . 
Lors s  an uont iusqu  a une pree  An cele pree auoit puceles Et cheualiers et dameiseles Qui iooient a plusors ieus  Por ce que biax estoit li leus . 
Ne iooient pas tuit a gas  Mes as tables et as eschas  Li un as dez  li autre au san  A la mine i reiooit l  an . 
A ces ieus li plusor iooient  Li autre  qui iluec estoient  Redemenoient lor anfances  Baules et queroles et dances  Et chantent et tunbent et saillent Et au luitier se retrauaillent . 
Uns cheualiers auques d  ahé Estoit de l  autre part del pré Sor .i. 
cheual d  Espaigne sor  S  auoit lorain et sele d  or  Et s  estoit de chienes meslez . 
Une main a l  un de ses lez Auoit par contenance mise  Por le bel tans ert an chemise  S  esgardoit les geus et les baules  Un mantel ot par ses espaules D  escarlate et de ueir antier . 
De l  autre part  lez un santier  En auoit iusqu  a .xxiii. 
Armez  sor boens cheuax irois . 
Tantost con li troi lor soruienent  Tuit de ioie feire se tienent Et crïent tuit parmi les prez  ueez le cheualier  ueez  Qui fu menez sor la charrete  N  i ait mes nul qui s  antremete De ioer tant con il i ert  Dahez ait qui ioer i quiert Et dahez ait qui daingnera Ioer tant con il i sera . 
Et antretant ez uos uenu Le fil au cheualier chenu  Celui qui la pucele amoit Et por soe ia la tenoit  Si dist  Sire  mout ai grant ioie  Et qui le uialt oïr si l  oie  Que Dex m  a la chose donee Que i  ai toz iorz plus desirree  N  il ne m  aüst pas tant doné S  il m  eüst fet roi coroné  Ne si boen gré ne l  en seüsse Ne tant gahaignié n  i eüsse  Car cist gaainz est biax et buens . 
Ne sai encor se il est tuens  Fet li cheualiers a son fil . 
Tot maintenant li respont cil  Nel sauez  Nel ueez uos donques  Por Deu  sire  n  an dotez onques  Qant uos ueez que ie la tieng . 
An cele forest don ie uieng L  ancontrai ore ou el uenoit . 
Ie cuit que Dex la m  amenoit  Si l  ai prise come la moie . 
Ne sai ancor se cil l  otroie Que ie uoi uenir aprés toi  Chalongier la te uient  ce croi . 
Antre ces diz et ces paroles Furent remeses les queroles Por le cheualier que il uirent  Ne ieu ne ioie plus ne firent  Por mal de lui et por despit . 
Et li cheualiers sanz respit uint mout tost aprés la pucele . 
Lessiez  fet il  la dameisele  Cheualiers  que n  i auez droit . 
Se uos osez  tot or androit La desfandrai uers uostre cors . 
Et li cheualiers uialz dist lors  Don ne le sauoie ie bien  Biax filz  ia plus ne la retien  La pucele  mes leisse li . 
A celui mie n  abeli  Qu  il iure qu  il n  en randra point  Et dit  Ia Dex puis ne me doint Ioie  que ie la li randrai . 
Ie la tieng et si la tendrai Come la moie chose lige . 
Einz iert de mon escu la guige Ronpue et totes les enarmes  Ne an mon cors ne an mes armes N  aurai ie puis nule fiance  Ne an m  espee n  en ma lance  Qant ie li lesserai m  amie . 
Et cil dit  Ne te leirai mie Conbatre  por rien que tu dies . 
An ta proesce trop te fies  Mes fai ce que ie te comant . 
Cil  par orguel  respont itant  Sui i  anfes a espoanter  De ce me puis ie bien uanter Qu  il n  a  tant con la mers aceint  Cheualier  ou il en a meint  Nul si boen cui ie la leissasse Et cui ge feire n  an cuidasse An mout po d  ore recreant . 
Li peres dit  Ie t  acreant  Biax filz  ensi le cuides tu  Tant te fies an ta uertu  Mes ne uoel ne ne uoldrai hui Que tu t  essaies a cestui . 
Et cil respont  Honte feroie Se ie uostre consoil creoie . 
Maudahez ait qui le cresra Et qui por uos se recresra  Que fieremant ne me conbate  uoirs est que priuez mal achate  Mialz poïsse aillors barguignier  Que uos me uolez angingnier . 
Bien sai qu  an .i. 
estrange leu Poïsse mialz feire mon preu . 
Ia nus qui ne me coneüst De mon uoloir ne me meüst  Et uos m  an greuez et nuisiez . 
Tant an sui ie plus angoissiez Por ce que blasmé m  an auez  Car qui blasme  bien le sauez  Son uoloir a home n  a fame  Plus en art et plus en anflame . 
Mes se ie rien por uos an les  Ia Dex ioie ne me doint mes  Einz me conbatrai  mau gré uostre . 
Foi que doi saint Pere l  apostre  Fet li peres  or uoi ge bien Que proiere n  i ualdroit rien . 
Tot pert quanque ie te chasti  Mes ie t  aurai mout tost basti Tel plet que  maleoit gré tuen  T  estoura feire tot mon buen  Car tu an seras au desoz . 
Tot maintenant apele toz Les cheualiers  que a lui uiegnent  Si lor comande qu  il li tiegnent Son fil  qu  il ne puet chastier  Et dit  Iel feroie lier  Einz que conbatre le lessasse . 
uos estes tuit mi home a masse  Si me deuez amor et foi . 
Sor quanque uos tenez de moi Le uos comant et pri ansanble . 
Grant folie fet  ce me sanble  Et mout li uient de grant orguel  Qant il desdit ce que ie uuel . 
Et cil dïent qu  il le panront Ne ia puis que il le tanront De conbatre ne li prendra Talanz  et si li couendra  Mau gré suen  la pucele randre . 
Lors le uont tuit seisir et prandre Et par les braz et par le col . 
Dons ne te tiens tu or por fol  Fet li peres  or conuis uoir  Or n  as tu force ne pooir De conbatre ne de ioster Que que il te doie coster  Que qu  il t  enuit ne qu  il te griet . 
Ce qu  il me plest et qui me siet Otroie  si feras que sages . 
Et sez tu quiex est mes corages  Por ce que mandres soit tes diax  Siudrons moi et toi  se tu uiax  Le cheualier  hui et demain  Et par le bois et par le plain  Chascuns sor son cheual anblant . 
De tel estre et de tel sanblant Le porriens nos tost trouer Que ie t  i leiroie esprouer Et conbatre a ta uolanté . 
Lors li a cil acreanté Mau gré suen  quant feire l  estuet  Et cil qui amander nel puet Dist qu  il s  an sofferroit por lui  Mes qu  il le siudront amedui . 
Et quant ceste auanture uoient Les genz qui par le pré estoient  Si dïent tuit  Auez ueü  Cil qui sor la charrete fu A hui conquise tel enor Que l  amie au fil monseignor En mainne  sel siudra mes sire . 
Por uerité  poomes dire Que aucun bien cuide qu  il ait An lui  quant il mener li lait . 
Et cent dahez ait qui mes hui Lessera a ioer por lui . 
Ralons ioer . 
Lors recomancent Lor ieus  si querolent et dancent . 
Tantost li cheualiers s  an torne  En la pree plus ne seiorne  Mes aprés lui pas ne remaint La pucele qu  il ne l  en maint . 
Andui s  an uont a grant besoing . 
Li filz et li peres  de loing  Les siuent par .i. 
pré fauchié  S  ont iusqu  a none cheualchié Et trueuent en .i. 
leu mout bel .I. 
mostier et  lez le chancel  Un cemetire de murs clos . 
Ne fist que uilains ne que fos Li cheualiers qui el mostier Entra a pié por Deu proier . 
Et la dameisele li tint Son cheual  tant que il reuint . 
Qant il ot feite sa proiere Et il s  an reuenoit arriere  Si li uient uns moinnes mout uialz A l  encontre  deuant ses ialz . 
Qant il l  encontre  se li prie Mout dolcemant que il li die Que par dedanz ces murs auoit . 
Et cil respont qu  il i auoit .I. 
cemetire  et cil li dist  Menez m  i  se Dex uos aïst . 
uolentiers  sire . 
Lors l  en mainne . 
El cemetire aprés le mainne Antre les tres plus beles tonbes Qu  an poïst trouer iusqu  a Donbes Ne de la iusqu  a Panpelune  Et s  auoit letres sor chascune Qui les nons de ces deuisoient Qui dedanz les tonbes girroient . 
Et il meïsmes tot a tire Comança lors les nons a lire Et troua  Ci girra Gauuains  Ci Looys  et ci Yuains . 
Aprés ces .iii. 
i a mainz liz  Des nons as cheualiers esliz  Des plus prisiez et des meillors Et de cele terre et d  aillors . 
Antre les autres une an trueue De marbre  si sanble estre de l  ueure nueue Sor totes les autres plus bele . 
Li cheualiers le moinne apele Et dit  Ces tonbes qui ci sont  De coi seruent  Et cil respont  uos auez les letres ueües  Se uos les auez antendues  Don sauez uos bien qu  ele dïent Et que les tonbes senefïent . 
Et de cele plus grant me dites De qu  ele sert . 
Et li hermites Respont  Iel uos dirai assez  C  est uns ueissiax qui a passez Toz ces qui onques furent fet  Si riche ne si bien portret Ne uit onques ne ge ne nus  Biax est dedanz et defors plus  Mes ce metez en nonchaloir  Que rien ne uos porroit ualoir  Que ia ne la uerroiz dedanz  Car .uii. 
homes mout forz et granz I couandroit au descourir  Qui la tonbe uoldroit ourir  Qu  ele est d  une lame couerte . 
Et sachiez que c  est chose certe Qu  au leuer couandroit .uii. 
homes Plus forz que moi et uos ne somes . 
Et letres escrites i a Qui dïent   Cil qui leuera Cele lanme seus par son cors Gitera ces et celes fors Qui sont an la terre an prison  Don n  ist ne clers ne gentix hon Des l  ore qu  il i est antrez  N  ancor n  en est nus retornez . 
Les estranges prisons retienent  Et cil del païs uont et uienent Et anz et fors a lor pleisir . 
 Tantost uet la lame seisir Li cheualiers et si la lieue  Si que de neant ne s  i grieue  Mialz que .x. 
home ne feïssent Se tot lor pooir i meïssent . 
Et li moinnes s  an esbahi Si qu  a bien pres qu  il ne chaï  Qant ueü ot ceste meruoille  Car il ne cuidoit la paroille ueoir an trestote sa uie  Si dit  Sire  or ai grant enuie Que ie seüsse uostre non  Direiez le me uos  Ie  non  Fet li cheualiers  par ma foi . 
Certes  fet il  ce poise moi  Mes se uos le me diseiez  Grant corteisie fereiez  Si porreiez auoir grant preu . 
Dom estes uos et de quel leu  Uns cheualiers sui  ce ueez  Del rëaume de Logres nez . 
A tant an uoldroie estre quites  Et uos  s  il uos plest  me redites  An cele tonbe qui girra  Sire  cil qui deliurera Toz ces qui sont pris a la trape El rëaume don nus n  eschape . 
Et quant il li ot tot conté  Li cheualiers l  a comandé A Deu et a trestoz ses sainz  Et lors est  c  onques ne pot ainz  A la dameisele uenuz  Et li uialz moinnes  li chenuz  Fors de l  eglise le conuoie  Atant uienent enmi la uoie  Et queque la pucele monte  Li moinnes trestot li reconte Quanque cil leanz fet auoit  Et son non  s  ele le sauoit  Li pria qu  ele li deïst  Tant que cele li regeïst Qu  ele nel set  mes une chose Seüremant dire li ose  Qu  il n  a tel cheualier uiuant Tant con uantent li .iiii. 
uant . 
Tantost la pucele le leisse  Aprés le cheualier s  esleisse . 
Maintenant  cil qui les siuoient uienent et si trueuent et uoient Le moinne seul deuant l  eglise . 
Li uialz cheualiers an chemise Li dist  Sire  ueïstes uos .I. 
cheualier  dites le nos  Qui une dameisele mainne  Et cil respont  Ia ne m  iert painne Que tot le uoir ne uos an cont  Car or androit de ci s  an uont . 
Et li cheualiers fu leanz  Si a fet meruoilles si granz Que toz seus la lame leua C  onques de rien ne s  i greua  Desor la grant tonbe marbrine . 
Il uet secorre la reïne  Et il la secorra sanz dote Et auoec li l  autre gent tote . 
uos meïsmes bien le sauez  Qui souant leües auez Les letres qui sont sor la lame . 
Onques uoir d  ome ne de fame Ne nasquié n  en sele ne sist Cheualiers qui cestui uausist . 
Et lors dit li pere a son fil  Filz  que te sanble  Don n  est il Mout preuz qui a fet tel esforz  Or sez tu bien cui fu li torz  Bien sez se il fu tuens ou miens . 
Ie ne uoldroie por Amiens Qu  a lui te fusses conbatuz . 
Si t  an iés tu mout debatuz  Einçois qu  an t  an poïst torner . 
Or nos an poons retorner  Car grant folie feriens S  auant de ci les suiens . 
Et cil respont  Ie l  otroi bien  Li siudres ne nos ualdroit rien . 
Des qu  il uos plest  ralons nos an . 
Del retorner a fet grant san  Et la pucele tote uoie Le cheualier de pres costoie  Si le uialt feire a li antendre Et son non uialt de lui aprendre  Ele li requiert qu  il li die  Une foiz et autre li prie  Tant que il li dit par enui  Ne uos ai ge dit que ie sui Del rëaume le roi Artu  Foi que doi Deu et sa uertu  De mon non ne sauroiz uos point . 
Lors li dit cele qu  il li doint Congié  si s  an ira arriere  Et il li done a bele chiere . 
Atant la pucele s  an part  Et cil  tant que il fu mout tart  A cheualchié sanz conpaignie . 
Aprés uespres  androit conplie  Si com il son chemin tenoit  uit .i. 
cheualier qui uenoit Del bois ou il auoit chacié . 
Cil uenoit le hiaume lacié Et a sa uenison trossee  Tel con Dex li auoit donee  Sor .i. 
grant chaceor ferrant . 
Li uauasors mout tost errant uient ancontre le cheualier  Si le prie de herbergier . 
Sire  fet il  nuiz iert par tans  De herbergier est huimés tans  Sel deuez feire par reison  Et i  ai une moie meison Ci pres  ou ge uos manrai ia . 
Einz nus mialz ne uos herberia Lonc mon pooir que ie ferai  S  il uos plest et liez an serai . 
Et g  en resui mout liez  fet cil . 
Auant en anuoie son fil Li uauasors tot maintenant  Por feire l  ostel auenant Et por la cuisine haster . 
Et li uaslez sanz arester Fist tantost son comandemant Mout uolantiers et lëaumant  Si s  an uet mout grant aleüre . 
Et cil qui del haster n  ont cure Ont aprés lor chemin tenu  Tant qu  il sont a l  ostel uenu . 
Li uauasors auoit a fame Une bien afeitiee dame  Et .u. 
filz qu  il auoit mout chiers  .III. 
uaslez et .ii. 
cheualiers  Et .ii. 
filles gentes et beles Qui ancor estoient puceles . 
N  estoient pas del païs né  Mes il estoient anserré Et prison tenu i auoient Mout longuemant  et si estoient Del rëaume de Logres né . 
Li uauasors a amené Le cheualier dedanz sa cort  Et la dame a l  encontre cort  Et si fil et ses filles saillent  Por lui seruir trestuit se baillent  Si le saluent et descendent . 
A lor seignor gaires n  antendent Ne les serors ne li .u. 
frere  Car bien sauoient que lor pere uoloit que ensi le feïssent . 
Mout l  enorent et conioïssent  Et quant il l  orent desarmé  Son mantel li a afublé L  une des .ii. 
filles son oste  Au col li met et del suen l  oste . 
S  il fu bien seruiz au soper  De ce ne quier ie ia parler  Mes quant ce uint aprés mangier  Onques n  i ot puis fet dongier De parler d  afeires plusors . 
Premieremant li uauasors Comança son oste a enquerre Qui il estoit et de quel terre  Mes son non ne li anquist pas . 
Et il respont en es le pas  Del rëaume de Logres sui  Einz mes an cest païs ne fui . 
Et quant li uauasors l  entant  Si s  an meruoille duremant Et sa fame et si anfant tuit  N  i a un seul cui mout n  enuit  Si li ancomancent a dire  Tant mar i fustes  biax dolz sire  Tant est granz domages de uos  C  or seroiz ausi come nos Et an seruage et an essil . 
Et dom estes uos donc  fet il . 
Sire  de uostre terre somes . 
An cest païs a mainz prodomes De uostre terre an seruitume . 
Maleoite soit tex costume Et cil auoec qui la maintienent  Que nul estrange ça ne uienent Qu  a remenoir ne lor couaingne Et que la terre nes detaigne  Car qui se uialt antrer i puet  Mes a remenoir li estuet . 
De uos meïsmes est or pes  uos n  en istroiz  ce cuit  ia mes . 
Si ferai  fet il  se ie puis . 
Li uauasors li redit puis  Comant  Cuidiez an uos issir  Oïl  se Deu uient a pleisir  Et g  en ferai mon pooir tot . 
Donc an istroient sanz redot Trestuit li autre quitemant  Car puis que li uns lëaumant Istra fors de ceste prison  Tuit li autre  sanz mesprison  An porront issir sanz desfanse . 
Atant li uauasors s  apanse Qu  an li auoit dit et conté C  uns cheualiers de grant bonté El païs a force uenoit Por la reïne que tenoit Meleaganz  li filz le roi  Et dit  Certes  ie pans et croi Que ce soit il  dirai li donques . 
Lors li dist  Ne me celez onques  Sire  rien de uostre besoigne Par un couant que ie uos doigne Consoil au mialz que ie saurai . 
Ie meïsmes preu i aurai Se uos bien feire le poez . 
La uerité m  an desnoez Por uostre preu et por le mien . 
An cest païs  ce cuit ie bien  Estes uenuz por la reïne  Antre ceste gent sarradine Qui peior que Sarrazin sont . 
Et li cheualiers li respont  Onques n  i uing por autre chose . 
Ne sai ou ma dame est anclose  Mes a li rescorre tesoil Et s  ai grant mestier de consoil . 
Conseilliez moi  se uos sauez . 
Et cil dit  Sire  uos auez Anprise uoie mout greuainne . 
La uoie ou uos estes uos mainne Au Pont de l  Espee tot droit . 
Consoil croire uos couendroit  Se uos croire me uoliez  Au Pont de l  Espee iriez Par une plus seüre uoie  Et ie mener uos i feroie . 
Et cil qui la menor couoite Li demande  Est ele ausi droite Come ceste uoie de ça  Nenil  fet il  einçois i a Plus longue uoie et plus seüre . 
Et cil dit  De ce n  ai ge cure  Mes an cesti me conseilliez  Car ie i sui apareilliez . 
Sire  uoir ia n  i auroiz preu  Se uos alez par autre leu  Demain uenroiz a .i. 
passage Ou tost porroiz auoir domage  S  a non li Passages des Pierres . 
uolez que ie uos die gierres Del passage com il est max  N  i puet passer c  uns seus cheuax  Lez a lez n  i iroient pas Dui home  et si est li trespas Bien gardez et bien desfanduz . 
Ne uos sera mie randuz Maintenant que uos i uandroiz  D  espee et de lance i prandroiz Maint cop et s  an randroiz assez Einz que soiez outre passez . 
Et quant il li ot tot retret  Uns cheualiers auant se tret  Qui estoit filz au uauasor  Et dit  Sire  auoec cest seignor M  an irai  se il ne uos grieue . 
Atant uns des uaslez se lieue Et dit  Ausins i irai gié . 
Et li pere an done congié Mout uolentiers a enbedeus . 
Or ne s  an ira mie seus Li cheualiers  ses an mercie  Qui mout amoit lor conpaignie . 
Atant les paroles remainnent  Le cheualier couchier an mainnent  Si dormi  se talant en ot . 
Tantost con le ior ueoir pot  Se lieue sus et cil le uoient Qui auoec lui aler deuoient  Si sont tot maintenant leué . 
Li cheualier se sont armé  Si s  an uont et ont congié pris  Et li uaslez s  est deuant mis  Et tant lor uoie ansanble tienent Qu  au Passage des Pierres uienent  A ore de prime tot droit . 
Une bretesche enmi auoit Ou il auoit .i. 
home adés . 
Einçois que il uenissent pres  Cil qui sor la bretesche fu Les uoit et crie a grant uertu  Cist uient por mal  Cist uient por mal  Atant ez uos sor .i. 
cheual .I. 
cheualier sor la bretesche  Armé d  une armeüre fresche  Et de chascune part sergenz Qui tenoient haches tranchanz . 
Et quant il au passage aproche  Cil qui l  esgarde li reproche La charrete mout laidemant Et dit  uassax  grant hardemant As fet et mout es fos naïs  Qant antrez iés an cest païs . 
Ia hom ça uenir ne deüst Qui sor charrete esté eüst  Et ia Dex ioïr ne t  an doint . 
Atant li uns uers l  autre point Quanque cheual porent aler  Et cil qui doit le pas garder Peçoie sa lance a estros Et lesse andeus cheoir les tros  Et cil an la gorge l  asanne Trestot droit par desoz la panne De l  escu  si le giete anuers Desus les pierres an trauers  Et li sergent as haches saillent  Mes a esciant a lui faillent  Qu  il n  ont talant de feire mal Ne a lui ne a son cheual . 
Et li cheualiers parçoit bien Qu  il nel uoelent greuer de rien Ne n  ont talant de lui mal feire  Si n  a soing de s  espee treire  Einz s  an passe oltre sanz tançon Et aprés lui si conpaignon . 
Et li uns d  ax a l  autre dit C  onques tel cheualier ne uit Ne nus a lui ne s  aparoille . 
Dont n  a il feite grant meruoille Qui par ci est passez a force  Biax frere  por Deu  car t  esforce  Fet li cheualiers a son frere  Tant que tu uaignes a mon pere  Si li conte ceste auanture . 
Et li uaslez afiche et iure Que ia dire ne li ira Ne ia mes ne s  an partira De ce cheualier tant qu  il l  ait Adobé et cheualier fait  Mes il aut feire le message Se il en a si grant corage . 
Atant s  an uont tuit .iii. 
a masse  Tant qu  il pot estre none basse . 
uers none  un home troué ont Qui lor demande qui il sont  Et il dïent  Cheualier somes  Qui an noz afeires alomes . 
Et li hom dit au cheualier  Sire  or uoldroie herbergier uos et uoz conpaignons ansanble . 
A celui le dit qui li sanble Que des autres soit sire et mestre . 
Et il li dit  Ne porroit estre Que ie herberiasse a ceste ore  Car malués est qui se demore Ne qui a eise se repose Puis qu  il a enprise tel chose  Et ie ai tel afeire anpris Qu  a piece n  iert mes ostex pris . 
Et li hom li redit aprés  Mes ostex n  est mie ci pres  Einz est grant piece ça auant . 
uenir i poez par couant Que a droite ore ostel prendroiz  Que tart iert quant uos i uendroiz . 
Et ie  fet il  i irai donques . 
A la uoie se met adonques Li hom deuant qui les an mainne  Et cil aprés  la uoie plainne . 
Et quant il ont grant piece alé  S  ont .i. 
escuier ancontré Qui uenoit trestot le chemin Les granz galoz sor .i. 
roncin Gras et reont com une pome . 
Et li escuiers dit a l  ome  Sire  sire  uenez plus tost  Car cil de Logres sont a ost uenu sor ces de ceste terre  S  ont ia comanciee la guerre Et la tançon et la meslee  Et dïent qu  an ceste contree S  est uns cheualiers anbatuz  Qui an mainz leus s  est conbatuz  N  en ne li puet contretenir Passage ou il uuelle uenir Que il n  i past  cui qu  il enuit . 
Ce dïent an cest païs tuit Que il les deliuerra toz Et metra les noz au desoz . 
Or si uos hastez  par mon los . 
Lors se met li hom es galos  Et cil an sont mout esioï  Qui autresi l  orent oï  Car il uoldront eidier as lor . 
Et dit li filz au uauasor  Sire  oez que dit cist sergenz . 
Alons  si eidons a noz genz Qui sont meslé a ces de la . 
Et li hom tot adés s  an ua  Qu  il nes atant  ençois s  adrece Mout tost uers une forterece Qui sor un tertre estoit fermee Et cort tant qu  il uient a l  entree  Et cil aprés a esperon . 
Li bailes estoit anuiron Clos de haut mur et de fossé . 
Tantost qu  il furent anz antré  Si lor lessierent aualer  Qu  il ne s  an poïssent raler  Une porte aprés les talons . 
Et cil dïent  Alons  alons  Que ci n  aresterons nos pas  Aprés l  ome plus que le pas Tant que il uienent a l  issue  Qui ne lor fu pas desfandue  Mes maintenant qu  il furent fors Lor lessierent aprés les cors Cheoir une porte colant . 
Et cil an furent mout dolant Qant dedanz anfermé se uoient  Car il cuident qu  anchanté soient  Mes cil don plus dire uos doi Auoit .i. 
anel an son doi Don la pierre tel force auoit Qu  anchantemanz ne le pooit Tenir  puis qu  il l  auoit ueüe . 
L  anel met deuant sa ueüe  S  esgarde la pierre et si dit  Dame  dame  se Dex m  aït  Or auroie ie grant mestier Que uos me poïssiez eidier . 
Cele dame une fee estoit Qui l  anel doné li auoit Et si le norri an s  anfance  S  auoit an li mout grant fiance Que ele  an quel leu que il fust  Secorre et eidier li deüst  Mes il uoit bien a son apel Et a la pierre de l  anel  Qu  il n  i a point d  anchantemant  Et set trestot certainnemant Qu  il sont anclos et anserré . 
Lors uienent a .i. 
huis barré D  une posterne estroite et basse . 
Les espees traient a masse  Si fiert tant chascuns de s  espee Qu  il orent la barre colpee . 
Qant il furent defors la tor  Et comancié uoient l  estor  Aual les prez  mout grant et fier  Et furent bien mil cheualier Que d  une part que d  autre au mains Estre la iaude des uilains . 
Qant il uindrent aual les prez  Come sages et atremprez Li filz au uauasor parla  Sire  einz que nos uaigniemes la  Feriemes  ce cuit  sauoir Qui iroit anquerre et sauoir De quel part les noz genz se tienent . 
Ie ne sai de quel part il uienent  Mes g  i irai  se uos uolez . 
Iel uoel  fet il  tost i alez Et tost reuenir uos couient . 
Il i ua tost et tost reuient Et dit  Mout nos est bien cheü  Que i  ai certainnemant ueü Que ce sont li nostre de ça . 
Et li cheualiers s  adreça uers la meslee maintenant  S  ancontre un cheualier uenant Et ioste a lui  sel fiert si fort Parmi l  uel que il l  abat mort . 
Et li uaslez a pié descent  Le cheual au cheualier prent Et les armes que il auoit Si s  an arme bel et adroit . 
Qant armez fu  sanz demorance  Monte et prant l  escu et la lance Qui estoit granz et roide et peinte  Au costé ot l  espee ceinte Tranchant et flanbeant et clere . 
An l  estor est aprés son frere Et aprés son seignor uenuz  Qui mout bien s  i est maintenuz An la meslee une grant piece  Qu  il ront et fant et si depiece Escuz et lances et haubers . 
Nes garantist ne fuz ne fers Cui il ataint  qu  il ne l  afolt Ou morz ius del cheual ne uolt . 
Il seus si tres bien le feisoit Que trestoz les desconfisoit  Et cil mout bien le refeisoient Qui auoec lui uenu estoient . 
Mes cil de Logres s  en meruoillent  Qu  il nel conuissent  et consoillent De lui au fil au uauasor . 
Tant an demandent li plusor Qu  an lor dist  Seignor  ce est cil Qui nos gitera toz d  essil Et de la grant maleürté Ou nos auons lonc tans esté  Se li deuons grant enor feire Qant  por nos fors de prison treire  A tant perilleus leus passez Et passera ancor assez  Mout a a feire et mout a fait . 
N  i a celui ioie n  en ait Qant la nouele est tant alee Que ele fu a toz contee  Tuit l  oïrent et tuit le sorent . 
De la ioie que il en orent Lors croist force et s  an esuertuent Tant que mainz des autres an tuent  Et plus les mainnent leidemant Por le bien feire seulemant D  un seul cheualier  ce me sanble  Que por toz les autres ansanble . 
Et s  il ne fust si pres de nuit  Desconfit s  an alassent tuit  Mes la nuiz si oscure uint Que departir les an couint . 
Au departir tuit li cheitif  Autresi come par estrif  Enuiron le cheualier uindrent  De totes parz au frain le prindrent  Si li ancomancent a dire  Bien ueignanz soiez uos  biax sire . 
Et dit chascuns  Sire  par foi  uos uos herbergeroiz o moi  Sire  por Deu et por son non  Ne herbergiez se o moi non . 
Tuit dïent ce que dit li uns  Que herbergier le uialt chascuns  Ausi li iuenes con li uialz  Et dit chascuns  uos seroiz mialz El mien ostel que an l  autrui . 
Ce dit chascuns androit de lui  Et li uns a l  autre le tost  Si con chascuns auoir le uost  Et par po qu  il ne s  an conbatent . 
Et il lor dit qu  il se debatent De grant oiseuse et de folie . 
Lessiez  fet il  ceste anreidie  Qu  il n  a mestier n  a moi n  a uos . 
Noise n  est pas boene antre nos  Einz deuroit li uns l  autre eidier . 
Ne uos couient mie pleidier De moi herbergier par tançon . 
Einz deuez estre an cusançon De moi herbergier an tel leu  Por ce que tuit i aiez preu  Que ie soie an ma droite uoie . 
Ancor dit chascuns tote uoie  C  est a mon ostel . 
Mes au mien . 
Ne dites mie ancore bien  Fet li cheualiers  a mon los  Li plus sages de uos est fos De ce don ge uos oi tancier . 
uos me deuriez auancier  Et uos me uolez feire tordre . 
Se uos m  auiez tuit en ordre Li uns aprés l  autre a deuise Fet tant d  enor et de seruise Con an porroit feire a .i. 
home  Par toz les sainz qu  an prie a Rome  Ia plus boen gré ne l  an sauroie  Qant la bonté prise en auroie  Que ie faz de la uolanté . 
Se Dex me doint ioie et santé  La uolantez autant me haite Con se chascuns m  auoit ia faite Mout grant enor et grant bonté  Si soit an leu de fet conté . 
Ensi les uaint toz et apeise  Chiés un cheualier mout a eise El chemin a ostel l  en mainnent Et de lui seruir tuit se painnent . 
Trestuit l  enorent et seruirent Et mout tres grant ioie li firent Tote la nuit iusqu  au couchier  Car il l  auoient tuit mout chier . 
Le main  quant uint au desseurer uost chascuns auoec lui aler  Chascuns se poroffre et presante  Mes lui ne plest ne n  atalante Que nus hom s  an uoist auoec lui  Fors que tant solemant li dui Que il auoit la amenez  Ces  sanz plus  en auoit menez . 
Cel ior ont des la matinee Cheualchié tresqu  a la uespree  Qu  il ne trouerent auenture . 
Cheualchant mout grant aleüre  D  une forest mout tart issirent  A l  issir une meison uirent A un cheualier  et sa fame  Qui sanbloit estre boene dame  uirent a la porte seoir . 
Tantost qu  ele les pot ueoir S  est contre aus an estant dreciee  A chiere mout ioiant et liee Les salue et dit  Bien uaingniez  Mon ostel uoel que uos praigniez  Herbergiez estes  descendez  Dame  quant uos le comandez  uostre merci  nos descendrons  uostre ostel enuit mes prendrons . 
Il descendent  et au descendre  La dame fet les cheuax prendre  Qu  ele auoit mesniee mout bele . 
Ses filz et ses filles apele Et il uindrent tot maintenant  uaslet cortois et auenant Et cheualier et filles beles . 
As uns comande oster les seles Des cheuax et bien conreer . 
N  i a celui qui l  ost ueher  Einz le firent mout uolentiers . 
Desarmer fet les cheualiers  Au desarmer les filles saillent  Desarmé sont  puis si lor baillent A afubler .ii. 
corz mantiax . 
A l  ostel  qui mout estoit biax  Les an mainnent en es le pas . 
Mes li sires n  i estoit pas  Einz ert en bois  et auoec lui Estoient de ses filz li dui  Mes il uint lués et sa mesniee  Qui mout estoit bien anresniee  Saut contre lui defors la porte . 
La ueneison que il aporte Destrossent mout tost et deslïent Et si li recontent et dïent  Sire  sire  uos ne sauez  .II. 
ostes cheualiers auez . 
Dex an soit aorez  fet il . 
Li cheualiers et si dui fil Font de lor oste mout grant ioie  Et la mesniee n  est pas coie  Que toz li miaudres s  aprestoit De feire ce qu  a feire estoit . 
Cil corent le mangier haster  Cil les chandoiles alumer  Si les alument et espranent  La toaille et les bacins pranent  Si donent l  eue as mains lauer  De ce ne sont il mie auer . 
Tuit leuent  si uont asseoir . 
Riens qu  an poïst leanz ueoir N  estoit chariable ne pesanz . 
Au premier mes uint uns presanz D  un cheualier a l  uis defors  Plus orguelleus que n  est uns tors  Que c  est mout orguilleuse beste . 
Cil des les piez iusqu  a la teste Sist toz armez  sor son destrier . 
De l  une ianbe an son estrier Fu afichiez et l  autre ot mise Par contenance et par cointise Sor le col del destrier crenu . 
Estes le uos ensi uenu C  onques nus garde ne s  an prist  Tant qu  il uint deuant aus et dist  Li quex est ce  sauoir le uuel  Qui tant a folie et orguel Et de ceruel la teste uuide Qu  an cest païs uient et si cuide Au Pont de l  Espee passer  Por neant s  est uenuz lasser  Por neant a ses pas perduz . 
Et cil  qui ne fu esperduz  Mout seüremant li respont  Ie sui qui uuel passer au pont . 
Tu  Tu  Comant l  osas panser  Einz te deüsses apanser Que tu anpreïsses tel chose A quel fin et a quel parclose Tu an porroies paruenir  Si te deüst resouenir De la charrete ou tu montas . 
Ce ne sai ge se tu honte as De ce que tu i fus montez  Mes ia nus qui fust bien senez N  eüst si grant afaire anpris S  il de cest blasme fust repris . 
A ce que cil dire li ot Ne li daigne respondre .i. 
mot  Mes li sires de la meison Et tuit li autre par reison S  an meruoillent a desmesure  Ha  Dex  Con grant mesauanture  Fet chascuns d  ax a lui meïsmes . 
L  ore que charrete fu primes Pansee et feite soit maudite  Car mout est uix chose et despite . 
Ha  Dex  De coi fu il retez Et por coi fu il charretez  Por quel pechié  por quel forfet  Ce li ert mes toz iorz retret . 
S  il fust de cest reproche mondes  An tant con dure toz li mondes  Ne fust uns cheualiers trouez  Tant soit de proesce esprouez  Qui cest cheualier resanblast  Et qui trestoz les assanblast  Si bel ne si gent n  i ueïst  Por ce que le uoir an deïst . 
Ce disoient comunemant . 
Et cil mout orguilleusemant Sa parole recomança Et dist  Cheualiers  antant ça  Qui au Pont de l  Espee an uas  Se tu uiax  l  eue passeras Mout legieremant et soef . 
Ie te ferai an une nef Mout tost oltre l  eue nagier . 
Mes se ie te uuel paagier  Qant de l  autre part te tandrai  Se ie uuel  la teste an prandrai  Ou se non  an ma merci iert . 
Et cil respont que il ne quiert Auoir mie desauanture  Ia sa teste an ceste auanture N  iert mise por nes un meschief . 
Et cil li respont de rechief  Des que tu ce feire ne uiax  Cui soit la honte ne li diax  uenir te couendra ça fors A moi conbatre cors a cors . 
Et cil dit por lui amuser  Se iel pooie refuser  Mout uolantiers m  an sofferroie  Mes ainçois uoir me conbatroie Que noauz feire m  esteüst . 
Einçois que il se remeüst De la table ou il se seoient  Dist as ualez qui le seruoient Que sa sele tost li meïssent Sor son cheual et si preïssent Ses armes  ses li aportassent . 
Et cil del tost feire se lassent  Li un de lui armer se painnent  Li autre son cheual amainnent  Et  sachiez  ne resanbloit pas  Si com il s  an aloit le pas  Armez de trestotes ses armes  Et tint l  escu par les enarmes Et fu sor son cheual montez  Qu  il deüst estre mescontez N  antre les biax n  antre les buens . 
Bien sanble qu  il doie estre suens Li cheuax  tant li auenoit  Et li escuz que il tenoit Par les enarmes anbracié  Si ot .i. 
hiaume el chief lacié Qui tant i estoit bien assis Que il ne uos fust mie auis Qu  anprunté n  acreü l  eüst  Einz deïssiez  tant uos pleüst  Qu  il fu ensi nez et creüz  De ce uoldroie estre creüz . 
Fors de la porte  an une lande  Est cil qui la ioste demande  Ou la bataille estre deuoit . 
Tantost con li uns l  autre uoit  Point li uns uers l  autre a bandon  Si s  antreuienent a bandon de randon Et des lances tex cos se donent Que eles ploient et arçonent Et anbedeus an pieces uolent  As espees les escuz dolent Et les hiaumes et les haubers  Tranchent les fuz  ronpent les fers Si que an plusors leus se plaient  Par ire tex cos s  antrepaient Con s  il fussent fet a couant  Mes les espees mout souant Iusqu  as cropes des cheuax colent  Del sanc s  aboiurent et saolent  Que iusque es flans les anbatent  Si que an.ii. 
morz les abatent . 
Et quant il sont cheü a terre  Li uns uet l  autre a pié requerre  Et s  il de mort s  antrehaïssent  Ia por uoir ne s  antranuaïssent As espees plus cruelmant . 
Plus se fierent menuemant Que cil qui met deniers an mine  Qui de ioer onques ne fine A totes failles deus et deus  Mes mout estoit autres cist ieus  Que il n  i auoit nule faille  Mes cos et mout fiere bataille  Mout felenesse et mout cruel . 
Tuit furent issu de l  ostel  Sires  dame  filles et fil  Qu  il n  i remest cele ne cil  Ne li priué ne li estrange  Ainçois estoient tuit an range uenu por ueoir la meslee An la lande qui mout fu lee . 
Li cheualiers a la charrete De maluestié se blasme et rete Qant son oste uoit qui l  esgarde  Et des autres se reprant garde Qui l  esgardoient tuit ansanble . 
D  ire trestoz li cors li tranble  Qu  il deüst  ce li est auis  Auoir mout grant pieç a conquis Celui qui a lui se conbat . 
Lors le fiert  si qu  il li anbat L  espee mout pres de la teste  Si l  anuaïst come tanpeste  Car il l  anchauce  si l  argüe Tant que place li a tolue  Se li tost terre et si le mainne Tant que bien pres li faut l  alainne  S  a an lui mout po de desfanse . 
Et lors li cheualiers s  apanse Que il li auoit mout uilmant La charrete mise deuant . 
Si li passe et tel le conroie Qu  il n  i remaint laz ne corroie Qu  il ne ronpe antor le coler  Si li fet le hiaume uoler Del chief et cheoir la uantaille . 
Tant le painne et tant le trauaille Que a merci uenir l  estuet  Come l  aloe qui ne puet Deuant l  esmerillon durer Ne ne s  a ou aseürer Puis que il la passe et sormonte . 
Ausi cil  a tote sa honte  Li uet requerre et demander Merci  qu  il nel puet amander . 
Et quant il ot que cil requiert Merci  si nel toche ne fiert  Einz dit  uiax tu merci auoir  Mout auez or dit grant sauoir  Fet cil  ce deuroit dire fos  Onques rien nule tant ne uos Con ie faz merci or androit . 
Et cil dit  Il te couandroit Sor une charrete monter  A neant porroies conter Quanque tu dire me sauroies  S  an la charrete ne montoies Por ce que tant fole boche as Que uilmant la me reprochas . 
Et li cheualiers li respont  Ia Deu ne place que g  i mont . 
Non  fet cil  et uos i morroiz . 
Sire  bien feire le porroiz  Mes  por Deu  uos quier et demant Merci  fors que tant seulemant Qu  an charrete monter ne doiue . 
Nus plez n  est que ie n  an reçoiue Fors cestui  tant soit griés ne forz . 
Mialz uoldroie estre  ie cuit  morz Que fet eüsse cest meschief . 
Ia nule autre chose si grief Ne me diroiz que ie ne face  Por merci et por uostre grace . 
Queque cil merci li demande  Atant ez uos  parmi la lande  Une pucele l  anbleüre uenir sor une fauue mure  Desafublee et desliee  Et si tenoit une corgiee Don la mule feroit granz cos  Et nus cheuax les granz galos Por uerité si tost n  alast Que la mule plus tost n  anblast . 
Au cheualier de la charrete Dist la pucele  Dex te mete  Cheualiers  ioie el cuer parfite De la rien qui plus te delite . 
Cil qui uolantiers l  ot oïe Li respont  Dex uos beneïe  Pucele  et doint ioie et santé . 
Lors dist cele sa uolanté  Cheualiers  fet ele  de loing Sui ça uenue a grant besoig A toi  por demander un don En merite et an guerredon Si grant con ge te porrai feire  Et tu auras encor afeire De m  aïde  si con ie croi . 
Et cil li respont  Dites moi Que uos uolez  et  se ie l  ai  Auoir le porroiz sanz delai  Mes que ne soit chose trop griés . 
Et cele dit  Ce est li chiés De cest cheualier que tu as Conquis  et  uoir  einz ne trouas Si felon ne si desleal . 
Ia ne feras pechié ne mal  Einçois feras aumosne et bien  Que c  est la plus desleax rien Qui onques fust ne ia mes soit . 
Et quant cil qui uaincuz estoit Ot qu  ele uialt que il l  ocie  Si li dist  Ne la creez mie  Qu  ele me het  mes ie uos pri Que uos aiez de moi merci Por ce Deu qui est filz et pere Et qui de celi fist sa mere Qui estoit sa fille et s  ancele . 
Ha  cheualiers  fet la pucele  Ne croire pas ce traïtor . 
Que Dex te doint ioie et enor Si grant con tu puez couoitier  Et si te doint bien esploitier De ce que tu as entrepris . 
Or est li cheualiers si pris Qu  el panser demore et areste  Sauoir s  il an donra la teste Celi qui la rueue tranchier Ou s  il aura celui tant chier Qu  il li praigne pitiez de lui . 
Et a cesti et a celui uiaut feire ce qu  il li demandent  Largece et Pitiez li comandent Que lor boen face a enbedeus  Qu  il estoit larges et piteus . 
Mes se cele la teste an porte  Donc iert Pitiez uaincue et morte  Et s  ele ne l  an porte quite  Donc iert Largece desconfite . 
An tel prison  an tel destrece Le tienent Pitiez et Largece  Que chascune l  angoisse et point . 
La teste uialt que il li doint La pucele  qui li demande  Et d  autre part li recomande . 
Sor pitié et sor sa franchise . 
Et des que il li a requise Merci  donc ne l  aura il donques  Oïl  ce ne li auint onques Que nus  tant fust ses anemis  Des que il l  ot au desoz mis Et merci crier li couint  Onques ancor ne li auint C  une foiz merci li ueast  Mes au sorplus ia ne baast . 
Donc ne la uehera il mie Cestui qui li requiert et prie Des que ensi feire le uialt . 
Et cele qui la teste uialt  Aura la ele  Oïl  s  il puet . 
Cheualiers  fet il  il t  estuet Conbatre de rechief a moi  Et tel merci aurai de toi  Se tu uiax ta teste desfandre  Que ie te lesserai reprendre Ton hiaume et armer de rechief A leisir ton cors et ton chief A tot le mialz que tu porras . 
Mes saches que tu i morras Se ie autre foiz te conquier . 
Et cil respont  Ia mialz ne quier  N  autre merci ne te demant . 
Et ancor assez t  i amant  Fet cil  que ie me conbatrai A toi que ia ne me mourai D  ensi con ge sui ci elués . 
Cil s  atorne et reuienent lués A la bataille com angrés  Mes plus le reconquist aprés Li cheualiers deliuremant Qu  il n  auoit fet premieremant . 
Et la pucele en es le pas Crie  Ne l  espargnier tu pas  Cheualiers  por rien qu  il te die  Certes qu  il ne t  espargnast mie S  il t  eüst conquis une foiz . 
Bien saches tu  se tu le croiz  Il t  angignera de rechief . 
Tranche au plus desleal le chief De l  empire et de la corone  Frans cheualiers  si le me done . 
Por ce le me doiz bien doner Que iel te cuit guerredoner  Mout bien ancor tex iorz sera . 
S  il puet  il te rangignera De sa parole autre foiee . 
Cil qui uoit sa mort aprochiee Li crie merci mout an haut  Mes ses criers rien ne li uaut Ne chose que dire li sache  Que cil par le hiaume le sache  Si que trestoz les laz an tranche  La uantaille et la coiffe blanche Li abat de la teste ius . 
Et cil se haste  ne puet plus  Merci  por Deu  Merci  uassax . 
Cil respont  Se ie soie sax  Ia mes de toi n  aurai pitié  Puis c  une foiz t  ai respitié . 
Ha  fet il  pechié feriez Se m  anemie creiez  De moi an tel meniere ocirre . 
Et cele qui sa mort desirre De l  autre part li amoneste Qu  isnelemant li trant la teste Ne plus ne croie sa parole . 
Cil fiert et la teste li uole Enmi la lande et li cors chiet  A la pucele plaist et siet . 
Li cheualiers la teste prant Par les cheuox et si la tant A celi qui grant ioie an fait Et dit  Tes cuers si grant ioie ait De la rien que il plus uoldroit  Con li miens cuers a or androit De la rien que ie plus haoie . 
De nule rien ne me doloie Fors de ce que il uiuoit tant . 
Uns guerredons de moi t  atant Qui mout te uanra an boen leu . 
An cest seruise auras grant preu Que tu m  as fet  ce t  acreant . 
Or m  an irai  si te comant A Deu  qui d  anconbrier te gart . 
Tantost la pucele s  an part Et li uns l  autre a Deu comande . 
Mes a toz ces qui an la lande Orent la bataille ueüe  An est mout grant ioie creüe  Si desarment tot maintenant Le cheualier  ioie menant  Si l  enorent de quanqu  il seuent . 
Tot maintenant lor mains releuent  Qu  al mangier asseoir uoloient  Or sont plus lié qu  il ne soloient  Si maniuent mout lieemant . 
Qant mangié orent longuemant  Li uauasors dist a son oste  Qui delez lui seoit ancoste  Sire  nos uenimes pieç a Del rëaume de Logres ça . 
Né an somes  si uoudriens Q  annors uos uenist et granz biens Et ioie en cest païs  que nos I auriens preu auoec uos  Et au moins autrui preuz seroit S  enors et biens uos auenoit An cest païs  an ceste uoie . 
Et cil respont  Dex uos en oie  Qant li uauasors ot lessiee Sa parole et l  ot abessiee  Si l  a uns de ses filz reprise Et dist  Sire  an uostre seruise Deuriens toz noz pooirs metre Et doner einçois que prometre  Boen mestier auriez del prendre  Nos ne deuriens mie atendre Tant que uos le demandesiez . 
Sire  ia ne uos esmaiez De uostre cheual  s  il est morz  Car ceanz a cheuax bien forz . 
Tant uoel que uos aiez del nostre  Tot le meillor  an leu del uostre  En manroiz  bien uos est mestiers . 
Et cil respont  Mout uolantiers . 
Atant font les liz atorner  Si se couchent . 
A l  aniorner Lieuent matin et si s  atornent . 
Atorné sont  puis si s  an tornent . 
Au departir rien ne mesprant  A la dame et au seignor prant  Et a toz les autres  congié . 
Mes une chose uos cont gié  Por ce que rien ne uos trespas  Que li cheualiers ne uolt pas Monter sor le cheual presté Qu  an li ot a l  uis presanté  Einz i fist  ce uos uoel conter  .I. 
des .ii. 
cheualiers monter Qui uenu erent auoec lui  Et il sor le cheual celui Monte  qu  ainsi li plot et sist . 
Qant chascuns sor son cheual sist  Si s  acheminerent tuit troi Par le congié et par l  otroi Lor oste  qui seruiz les ot Et enorez de quanqu  il pot . 
Le droit chemin uont cheminant Tant que li iorz uet declinant  Et uienent au Pont de l  Espee Aprés none uers la uespree . 
Au pié del pont  qui mout est max  Sont descendu de lor cheuax Et uoient l  eue felenesse  Noire et bruiant  roide et espesse  Tant leide et tant espoantable Con se fust li fluns au deable  Et tant perilleuse et parfonde Qu  il n  est riens nule an tot le monde  S  ele i cheoit  ne fust alee Ausi com an la mer betee . 
Et li ponz qui est an trauers Estoit de toz autres diuers  Qu  ainz tex ne fu ne ia mes n  iert . 
Einz ne fu  qui uoir m  an requiert  Si max ponz ne si male planche  D  une espee forbie et blanche Estoit li ponz sor l  eue froide  Mes l  espee estoit forz et roide Et auoit .ii. 
lances de lonc . 
De chasque part ot .i. 
grant tronc  Ou l  espee estoit closfichiee . 
Ia nus ne dot que il i chiee Por ce que ele brist ne ploit  Si ne sanble il pas  qui la uoit  Qu  ele puisse grant fes porter . 
Ce feisoit mout desconforter Les .ii. 
cheualiers qui estoient Auoec le tierz  que il cuidoient Que dui lyon ou dui liepart Au chief del pont de l  autre part Fussent lié a .i. 
perron . 
L  eue et li ponz et li lyon Les metent an itel freor Que il tranblent tuit de peor Et dïent  Sire  car creez Consoil de ce que uos ueez  Qu  il uos est mestiers et besoinz . 
Malueisemant est fez et ioinz Cist ponz  et mal fu charpantez . 
S  a tant ne uos an retornez  Au repantir uanroiz a tart . 
Il couient feire par esgart De tex choses i a assez . 
Or soit c  outre soiez passez  Ne por rien ne puet auenir  Ne que les uanz poez tenir Ne desfandre qu  il ne uantassent Et as oisiax qu  il ne chantassent Ne qu  il n  osassent mes chanter  Ne que li hom porroit antrer El uantre sa mere et renestre  Mes ce seroit qui ne puet estre  Ne qu  an porroit la mer uoidier  Poez uos sauoir et cuidier Que cil dui lyon forsené  Qui de la sont anchaené  Que il ne uos tuent et sucent Le sanc des uoinnes et maniucent La char et puis rungent les os  Mout sui hardiz quant ie les os ueoir et quant ie les esgart . 
Se de uos ne prenez regart  Il uos ocirront  ce sachiez  Mout tost ronpuz et arachiez Les manbres del cors uos auront  Que merci auoir n  an sauront . 
Mes or aiez pitié de uos  Si remenez ansanble nos . 
De uos meïsmes auroiz tort S  an si certain peril de mort uos meteiez a esciant . 
Et cil lor respont an riant  Seignor  fet il  granz grez aiez Qant por moi si uos esmaiez  D  amor uos uient et de franchise . 
Bien sai que uos an nule guise Ne uoldriez ma mescheance  Mes i  ai tel foi et tel creance An Deu qu  il me garra par tot . 
Cest pont ne ceste eue ne dot Ne plus que ceste terre dure  Einz me uoel metre en auenture De passer outre et atorner . 
Mialz uoel morir que retorner . 
Cil ne li seuent plus que dire  Mes de pitié plore et sopire Li uns et li autres mout fort . 
Et cil de trespasser le gort Au mialz que il set s  aparoille  Et fet mout estrange meruoille  Que ses piez desarme et ses mains . 
N  iert mie toz antiers ne sains  Qant de l  autre part iert uenuz . 
Bien s  iert sor l  espee tenuz  Qui plus estoit tranchanz que fauz  As mains nues et si deschauz Que il ne s  est lessiez an pié Souler ne chauce n  auanpié . 
De ce gueres ne s  esmaioit S  es mains et es piez se plaioit  Mialz se uoloit il mahaignier Que cheoir el pont et baignier An l  eue don ia mes n  issist . 
A la grant dolor con li sist S  an passe outre et a grant destrece  Mains et genolz et piez se blece  Mes tot le rasoage et sainne Amors qui le conduist et mainne  Si li estoit a sofrir dolz . 
A mains  a piez et a genolz Fet tant que de l  autre part uient . 
Lors li remanbre et resouient Des deus lyons qu  il i cuidoit Auoir ueüz quant il estoit De l  autre part  lors si esgarde  N  i auoit nes une leisarde Ne rien nule qui mal li face . 
Il met sa main deuant sa face  S  esgarde son anel et prueue . 
Qant nul des deus lyons n  i trueue Qu  il i cuidoit auoir ueüz  Si cuida estre deceüz  Mes il n  i auoit rien qui uiue . 
Et cil qui sont a l  autre riue  De ce qu  ainsi passé le uoient Font tel ioie com il deuoient  Mes ne seuent pas son mehaing . 
Et cil le tint a grant guehaing Qant il n  i a plus mal soffert . 
Le sanc ius de ses plaies tert A sa chemise tot antor  Et uoit deuant lui une tor Si fort c  onques de sa ueüe N  auoit nule si fort ueüe  La torz miaudre ne pooit estre . 
Apoiez a une fenestre S  estoit li rois Bademaguz  Qui mout ert soutix et aguz A tote enor et a tot bien  Et lëauté sor tote rien uoloit par tot garder et faire . 
Et ses filz  qui tot le contraire A son pooir toz iorz feisoit  Car desleautez li pleisoit  N  onques de feire uilenie Et traïson et felenie Ne fu lassez ne enuiez  S  estoit delez lui apoiez . 
S  orent ueü des la amont Le cheualier passer le pont A grant poinne et a grant dolor . 
D  ire et de mautalant  color En a Meleaganz changiee  Bien set c  or li ert chalongiee La reïne  mes il estoit Tex cheualiers qu  il ne dotoit Nul home  tant fust forz ne fiers . 
Nus ne fust miaudres cheualiers  Se fel et desleaus ne fust  Mes il auoit .i. 
cuer de fust Tot sanz dolçor et sanz pitié . 
Ce fet le roi ioiant et lié Don ses filz mout grant duel auoit . 
Li rois certeinnemant sauoit Que cil qui ert au pont passez Estoit miaudres que nus assez  Que ia nus passer n  i osast A cui dedanz soi reposast Maluestiez  qui fet honte as suens Plus que Proesce enor as buens . 
Donc ne puet mie tant Proesce Con fet Maluestiez et Peresce  Car uoirs est  n  an dotez de rien  Qu  an puet plus feire mal que bien . 
De ces .ii. 
choses uos deïsse Mout  se demore n  i feïsse  Mes a autre chose m  ator  Qu  a ma matiere m  an retor  S  orroiz comant tient a escole Li rois son fil qu  il aparole  Filz  fet il  auanture fu Qant ci uenimes  gié et tu  A ceste fenestre apoier  S  an auons eü tel loier Que nos auons apertemant ueü le plus grant hardemant Qui onques fust mes nes pansez . 
Or me di se boen gré ne sez Celui qui tel meruoille a feite . 
Car t  acorde a lui et afeite  Si li rant quite la reïne . 
Ia n  auras preu an l  ateïne  Einz i puez auoir grant domage . 
Car te fai or tenir por sage Et por cortois  si li anuoie La reïne einçois qu  il te uoie . 
Fei li tel enor an ta terre  Que ce que il est uenuz querre Li done ainz qu  il le te demant . 
Car tu sez bien certainnemant Qu  il quiert la reïne Ganieure . 
Ne te fai tenir por anrieure Ne por fol ne por orguilleus . 
Se cist est an ta terre seus  Se li doiz conpaignie feire  Que prodom doit prodome atreire Et enorer et losangier  Nel doit pas de lui estrangier . 
Qui fet enor  l  anors est soe  Bien saches que l  enors iert toe Se tu fez enor et seruise A cestui qui est a deuise Li miaudres cheualiers del monde . 
Cil respont  Que Dex le confonde  S  ausins boen ou meillor n  i a . 
Mal fist quant lui i oblia  Qu  il ne se prise mie mains . 
Et dit  Ioinz piez et iointes mains  uolez espoir que ie deuaigne Ses hom et de lui terre taigne  Si m  aïst Dex  ainz deuandroie Ses hom  que ie ne li randroie . 
Ia certes n  iert par moi randue  Mes contredite et desfandue uers toz ces qui si fol seront Que uenir querre l  oseront . 
Lors de rechief li dit li rois  Filz  mout feroies que cortois Se ceste anreidie lessoies . 
Ie te lo et pri qu  an pes soies . 
Ce sez tu bien que hontes iert Au cheualier s  il ne conquiert uers toi la reïne an bataille . 
Il la doit mialz auoir  sanz faille  Par bataille que par bonté  Por ce qu  a pris li ert conté . 
Mien esciant  il n  an quiert point Por ce que l  an an pes li doint  Einz la uialt par bataille auoir . 
Por ce feroies tu sauoir Se la bataille li toloies . 
Ie te lo et pri qu  an pes soies  Et se tu mon consoil despis  Moins m  an sera  s  il t  an est pis Et granz max auenir t  an puet  Que rien au cheualier n  estuet Doter fors que seulemant toi . 
De toz mes homes et de moi Li doing triues et seürté . 
Onques ne fis desleauté Ne traïson ne felenie Ne ie nel comancerai mie Por toi ne que por .i. 
estrange . 
Ia ne t  an quier dire losange  Einz promet bien au cheualier Qu  il n  aura ia de rien mestier  D  armes ne de cheual  qu  il n  ait  Des qu  il tel hardemant a fait Que il est iusque ci uenuz . 
Bien iert gardez et maintenuz uers trestoz homes sauuemant Fors que uers toi tot seulemant . 
Et ce te uoel ie bien aprandre Que s  il uers toi se puet desfandre  Il nel couient d  autrui doter . 
Assez me loist ore escoter  Fet Meleaganz  et teisir  Et uos diroiz uostre pleisir  Mes po m  est de quanque uos dites  Ie ne sui mie si hermites  Si prodon ne si charitables Ne tant ne uoel estre enorables Que la rien que plus aim li doingne . 
N  iert mie feite sa besoigne Si tost ne si deliuremant  Einçois ira tot autremant Qu  antre uos et lui ne cuidiez . 
Ia se contre moi li aidiez  Por ce nel uos consantiromes  Se de uos et de toz uoz homes A pes et triues  moi que chaut  Onques por ce cuers ne me faut  Einz me plest mout  se Dex me gart  Que il n  ait fors de moi regart  Ne ie ne uos quier por moi feire Rien nule ou l  an puise retreire Desleauté ne traïson . 
Tant con uos plest  soiez prodon Et moi lessiez estre cruel . 
Comant  N  an feroies tu el  Nenil  fet cil . 
Et ie m  an tes . 
Or fei ton mialz  que ie te les  S  irai au cheualier parler . 
Offrir li uoel et presanter M  aïde et mon consoil del tot  Car ie me tieng a lui de bot . 
Lors descendi li rois aual Et fet anseler son cheual . 
L  an li amainne .i. 
grant destrier Et il i monte par l  estrier  Et mainne auoec lui de ses genz  Trois cheualiers et .ii. 
sergenz Sanz plus fet auoec lui aler . 
Einz ne finerent d  aualer Tant que il uindrent uers la planche Et uoient celui qui estanche Ses plaies et le sanc en oste . 
Lonc tans le cuide auoir a oste Li rois por ses plaies garir  Mes a la mer feire tarir Porroit autresi bien antendre . 
Li rois se haste del descendre  Et cil qui mout estoit plaiez S  est lors ancontre lui dreciez  Non pas por ce qu  il le conoisse  Ne ne fet sanblant de l  angoisse Qu  il auoit es piez et es mains Ne plus que se il fust toz sains . 
Li rois le uit esuertuer  Si le cort mout tost saluer Et dit  Sire  mout m  esbaïs De ce que uos an cest païs uos estes anbatuz sor nos . 
Mes bien ueignanz i soiez uos  Que ia mes nus ce n  anprendra  Ne mes n  auint ne n  auandra Que nus tel hardemant feïst Que an tel peril se meïst . 
Et sachiez  mout uos en aim plus Qant uos auez ce fet que nus N  osast panser antemes feire . 
Mout me troueroiz deboneire uers uos et leal et cortois . 
Ie sui de ceste terre rois  Si uos offre tot a deuise Tot mon consoil et mon seruise  Et ie uois mout bien esperant Quel chose uos alez querant  La reïne  ce croi  querez . 
Sire  fet il  bien esperez  Autres besoinz ça ne m  amainne . 
Amis  il i couendroit painne  Fet li rois  ainz que uos l  aiez  Et uos estes formant plaiez  Ie uoi les plaies et le sanc . 
Ne troueroiz mie si franc Celui qui ça l  a amenee  Qu  il la uos rande sanz meslee  Mes il uos couient seiorner Et uoz plaies feire sener Tant qu  eles soient bien garies . 
De l  oignemant as .iii. 
Maries Et de meillor  s  an le trouoit  uos donrai ge  car mout couoit uostre aise et uostre garison . 
La reïne a boene prison  Que nus de char a li n  adoise  Neïs mes filz cui mout an poise  Qui auoec lui ça l  amena . 
Onques hom si ne forssena Com il s  an forssene et anrage . 
Et i  ai uers uos mout boen corage  Si uos donrai  se Dex me saut  Mout uolantiers quanqu  il uos faut . 
Ia si boenes armes n  aura Mes filz  qui mal gré m  an saura  Qu  altresi boenes ne uos doigne  Et cheual tel con uos besoigne . 
Et si uos praing  cui qu  il enuit  uers trestoz homes an conduit . 
Ia mar doteroiz de nelui  Fors que seulemant de celui Qui la reïne amena ça . 
Onques hom si ne menaça Autre  con ge l  ai menacié  Et par po ie ne l  ai chacié De ma terre par mautalant Por ce que il ne la uos rant  S  est il mes filz  mes ne uos chaille  Se il ne uos uaint an bataille  Ia ne uos porra sor mon pois D  enui faire uaillant .i. 
pois . 
Sire  fet il  uostre merci  Mes ie gast trop le tans ici  Que perdre ne gaster ne uuel . 
De nule chose ne me duel Ne ie n  ai plaie qui me nuise . 
Menez moi tant que ie le truise  Car a tex armes con ie port Sui prez c  or androit me deport A cos doner et a reprandre . 
Amis  mialz uos ualdroit atandre Ou .xu. 
iorz ou trois semainnes  Tant que uoz plaies fussent sainnes  Car boens uos seroit li seiorz Tot au moins iusqu  a .xu. 
iorz  Que ie por rien ne sosferoie Ne esgarder ne le porroie Qu  a tex armes n  a tel conroi uos conbatessiez deuant moi . 
Et cil respont  S  il uos pleüst  Ia autres armes n  i eüst  Que uolantiers a ces feïsse La bataille ne ne queïsse Qu  il i eüst ne pas ne ore  Respit ne terme ne demore . 
Mes por uos ore tant ferai Que iusqu  a demain atendrai  Et ia mar an parleroit nus  Que ie ne l  atandroie plus . 
Lors a li rois acreanté Qu  il iert tot a sa uolanté  Puis le fet a ostel mener Et prie et comande pener De lui seruir ces qui l  en mainnent  Et il del tot an tot s  an painnent . 
Et li rois  qui la pes queïst Mout uolantiers se il poïst  S  an uint de rechief a son fil  Si l  aparole come cil Qui uolsist la pes et l  acorde  Si li dit  Biax filz  car t  acorde A cest cheualier sanz conbatre . 
N  est pas ça uenuz por esbatre Ne por berser ne por chacier  Einz est uenuz por porchacier Et son pris croistre et aloser  S  eüst mestier de reposer Mout grant  si con ie l  ai ueü . 
Se mon consoil eüst creü  De cest mois ne de l  autre aprés Ne fust de la bataille angrés Dom il est ia mout desirranz . 
Se tu la reïne li ranz  Criens an tu auoir desenor  De ce n  aies tu ia peor  Qu  il ne t  an puet blasmes uenir  Einz est pechiez del retenir Chose ou an n  a reison ne droit . 
La bataille tot or androit Eüst feite mout uolantiers  Si n  a il mains ne piez antiers  Einz les a fanduz et plaiez . 
De folie uos esmaiez  Fet Meleaganz a son pere  Ia par la foi que doi saint Pere Ne uos cresrai de cest afeire . 
Certes  l  an me deuroit detreire A cheuax  se ie uos creoie . 
S  il quiert s  anor  et ie la moie  S  il quiert son pris  et ie le mien  Et s  il uialt la bataille bien  Ancor la uoel ie plus cent tanz . 
Bien uoi qu  a la folie antanz  Fet li rois  si la troueras . 
Demain ta force esproueras Au cheualier  quant tu le uiax . 
Ia ne me uaigne plus grans diax  Fet Meleaganz  de cestui  Mialz uolsisse qu  ele fust hui Assez que ie ne faz demain . 
ueez or con ge m  an demain Plus matemant que ge ne suel . 
Mout m  an sont or troblé li oel Et mout en ai la chiere mate . 
Ia mes tant que ge me conbate N  aurai ioie ne bien ne eise  Ne m  auendra rien qui me pleise . 
Li rois ot qu  an nule meniere N  i ualt rien consauz ne proiere  Si l  a lessié tot mau gré suen Et prant cheual mout fort et buen Et beles armes  ses anuoie Celui an cui bien les anploie . 
Iluec fu uns hom anciens Qui mout estoit boens crestiens  El monde plus leal n  auoit Et de plaies garir sauoit Plus que tuit cil de Monpellier . 
Cil fist la nuit au cheualier Tant de bien con feire li sot  Car li rois comandé li ot . 
Et ia sauoient les noueles Li cheualier et les puceles Et les dames et li baron De tot le païs anuiron  Si uindrent d  une grant iornee Tot anuiron de la contree Et li estrange et li priué  Tuit cheualchoient abriué Tote la nuit aniusqu  au ior . 
D  uns et d  autres deuant la tor Ot si grant presse a l  eniorner Qu  an n  i poïst son pié torner . 
Et li rois par matin se lieue  Cui de la bataille mout grieue  Si uient a son fil de rechief  Qui ia auoit le hiaume el chief Lacié  qui fu fez a Peitiers . 
N  i puet estre li respitiers Ne n  i puet estre la pes mise  Se l  a li rois mout bien requise  Mes ne puet estre qu  il la face . 
Deuant la tor enmi la place Ou tote la genz se fu treite  La sera la bataille feite  Que li rois le uialt et comande . 
Le cheualier estrange mande Li rois mout tost  et l  an li mainne An la place qui estoit plainne Des genz del rëaume de Logres . 
Ausi con por oïr les ogres uont au mostier a feste anel  A Pantecoste ou a Noël  Les genz acostumeemant  Tot autresi comunemant Estoient la tuit aüné . 
Trois iorz auoient geüné Et alé nuz piez et an lenges Totes les puceles estrenges Del rëaume le roi Artu  Por ce que Dex force et uertu Donast contre son auersaire Au cheualier qui deuoit faire La bataille por les cheitis . 
Et autresi cil del païs Reprioient por lor seignor  Que Dex la uictoire et l  enor De la bataille li donast . 
Bien main ainz que prime sonast Les ot an en.ii. 
amenez Enmi la place toz armez Sor .ii. 
cheuax de fer couerz . 
Mout estoit genz et bien aperz Meliaganz et bien tailliez De braz  de ianbes et de piez  Et li hiaumes et li escuz Qui li estoit au col panduz Trop bien et bel li auenoient . 
Mes a l  autre tuit se tenoient  Nes cil qui uolsissent sa honte  Et dïent tuit que rien ne monte De Meliagant auers lui . 
Maintenant qu  il furent andui Enmi la place  et li rois uient  Qui tant con il puet les detient  Si se painne de la peis feire  Mes il n  i puet son fil atreire  Et il lor dit  Tenez uos frains Et uos cheuax a tot le mains Tant qu  an la tor soie montez . 
Ce n  iert mie trop granz bontez Se por moi tant uos delaiez . 
Lors se part d  ax mout esmaiez Et uient droit la ou il sauoit La reïne qui li auoit La nuit proié qu  il la meïst An tel leu que ele ueïst La bataille tot a bandon  Et il l  en otrea le don  Si l  ala querre et amener  Car il se uoloit mout pener De s  anor et de son seruise . 
A une fenestre l  a mise  Et il fu delez li a destre Couchiez sor une autre fenestre . 
Si ot auoec aus .ii. 
assez Et d  uns et d  autres amassez Cheualiers et dames senees Et puceles del païs nees  Et mout i auoit des cheitiues Qui mout estoient antantiues En orisons et an proieres . 
Li prison et les prisonieres Trestuit por lor seignor prioient  Qu  an Deu et an lui se fioient De secors et de deliurance . 
Et cil font lors sanz demorance Arriere treire les genz totes  Et hurtent les escuz des cotes  S  ont les enarmes anbraciees Et poignent si que .ii. 
braciees Parmi les escuz s  antranbatent Des lances si qu  eles esclatent Et esmient come brandon . 
Et li cheual tot de randon S  antreuienent que front a front Et piz a piz hurté se sont  Et li escu hurtent ansanble Et li hiaume  si qu  il resanble De l  escrois que il ont doné Que il eüst mout fort toné  Qu  il n  i remest peitrax ne cengle  Estriés ne resne ne uarengle A ronpre  et des seles peçoient Li arçon  qui mout fort estoient  Ne n  i ont pas grant honte eü Se il sont a terre cheü Des que trestot ce lor failli . 
Tost refurent an piez sailli  Si s  antreuienent sanz iengler Plus fieremant que dui sengler  Et se fierent sanz menacier Granz cos des espees d  acier Come cil qui mout s  antreheent . 
Souant si aspremant se reent Les hiaumes et les haubers blans Qu  aprés le fer an saut li sans . 
La bataille mout bien fornissent  Qu  il s  estoutoient et leidissent Des pesanz cos et des felons . 
Mainz estors fiers et durs et lons S  antredonerent par igal  C  onques ne del bien ne del mal Ne s  an sorent au quel tenir . 
Mes ne pooit pas auenir Que cil qui ert au pont passez Ne fust afebloiez assez Des mains  que il auoit plaiees . 
Mout an sont les genz esmaiees  Celes qui a lui se tenoient  Car ses cos afebloier uoient  Si criement qu  il ne l  an soit pis  Et il lor estoit ia auis Que il en auoit le peior Et Meliaganz le meillor  Si an parloient tot antor . 
Mes as fenestres de la tor Ot une pucele mout sage  Qui panse et dit an son corage Que li cheualiers n  auoit mie Por li la bataille arramie Ne por cele autre gent menue Qui an la place estoit uenue  Ne ia enprise ne l  eüst Se por la reïne ne fust  Et panse  se il la sauoit A la fenestre ou ele estoit  Qu  ele l  esgardast ne ueïst  Force et hardemant an preïst . 
Et s  ele son non bien seüst  Mout uolantiers dit li eüst Qu  il se regardast un petit . 
Lors uint a la reïne et dit  Dame  por Deu et por le uostre Preu  uos requier  et por le nostre  Que le non a ce cheualier  Por ce que il li doie eidier  Me dites  se uos le sauez . 
Tel chose requise m  auez  Dameisele  fet la reïne  Ou ge n  antant nule haïne Ne felenie se bien non . 
Lanceloz del Lac a a non Li cheualiers  mien esciant . 
Dex  Com en ai lié et riant Le cuer et sain  fet la pucele . 
Lors saut auant et si l  apele  Si haut que toz li pueples l  ot  A mout haute uoiz  Lancelot  Trestorne toi et si esgarde Qui est qui de toi se prant garde . 
Qant Lanceloz s  oï nomer  Ne mist gaires a lui torner  Trestorne soi et uoit amont La chose de trestot le mont Que plus desirroit a ueoir As loges de la tor seoir . 
Ne puis l  ore qu  il s  aparçut Ne se torna ne ne se mut De uers li ses ialz ne sa chiere  Einz se desfandoit par derriere . 
Et Meleaganz l  enchauçoit Totes uoies plus qu  il pooit  Si est mout liez con cil qui panse C  or n  ait ia mes uers lui desfanse  S  an sont cil del païs mout lié Et li estrange si irié Qu  il ne se pueent sostenir  Einz an i estut mainz uenir Iusqu  a terre toz esperduz  Ou as genolz  ou estanduz  Ensi mout ioie et duel i a . 
Et lors de rechief s  escria La pucele  des la fenestre  Ha  Lancelot  Ce  que puet estre Que si folemant te contiens  Ia soloit estre toz li biens Et tote la proesce an toi  Ne ie ne pans mie ne croi C  onques Dex feïst cheualier Qui se poïst apareillier A ta ualor ne a ton pris . 
Or te ueons si antrepris  Torne toi si que de ça soies Et que adés ceste tor uoies  Que boen ueoir et bel la fet . 
Ce tient a honte et a grant let Lanceloz  tant que il s  an het  C  une grant piece a  bien le set  Le pis de la bataille eü  Se l  ont tuit et totes seü . 
Lors saut arriere et fet son tor Et met antre lui et la tor Meleagant trestot a force . 
Et Meleaganz mout s  esforce Que de l  autre part se retort  Et Lanceloz sore li cort  Sel hurte de si grant uertu De tot le cors atot l  escu  Qant d  autre part se uialt torner  Que il le fet tot chanceler .II. 
foiz ou plus  mes bien li poist  Et force et hardemanz li croist  Qu  Amors li fet mout grant aïe Et ce que il n  auoit haïe Rien nule tant come celui Qui se conbat ancontre lui . 
Amors et haïne mortex  Si granz qu  ainz ne fu encor tex  Le font si fier et corageus Que de neant nel tient a geus Meliaganz  ainz le crient mout  C  onques cheualier si estolt N  acointa mes ne ne conut  Ne tant ne li greua ne nut Nus cheualiers mes con cil fet . 
uolantiers loing de lui se tret  Se li ganchist et se reüse  Que ses cos het et ses refuse . 
Et Lanceloz pas nel menace  Mes ferant uers la tor le chace  Ou la reïne ert apoiee . 
Souant l  a seruie et loiee De tant que si pres l  i menoit Qu  a remenoir li couenoit Por ce qu  il ne la ueïst pas Se il alast auant .i. 
pas . 
Ensi Lanceloz mout souant Le menoit arriers et auant Par tot la ou boen li estoit  Et tote uoies s  arestoit Deuant la reïne sa dame Qui li a mis el cors la flame  Por qu  il la ua si regardant  Et cele flame si ardant uers Meleagant le feisoit Que par tot la ou li pleisoit Le pooit mener et chacier . 
Come auugle et come eschacier Le mainne  mau gré en ait il . 
Li rois uoit si ataint son fil Qu  il ne s  aïde ne desfant  Si l  an poise et pitiez l  en prant  S  i metra consoil se il puet . 
Mes la reïne l  an estuet Proier  se il le uialt bien feire . 
Lors li comança a retreire  Dame  ie uos ai mout amee Et mout seruie et enoree Puis qu  an ma baillie uos oi  Onques chose feire ne soi Que uolantiers ne la feïsse  Mes que uostre enor i ueïsse . 
Or m  an randez le guerredon  Mes demander uos uoel .i. 
don Que doner ne me deuriez Se par amor nel feïsiez . 
Bien uoi que de ceste bataille A mes filz le poior sanz faille  Ne por ce ne uos an pri mie Qu  il m  an poist  mes que ne l  ocie Lanceloz  qui en a pooir  Ne uos nel deuez pas uoloir  Non pas por ce que il ne l  ait Bien uers uos et uers lui mesfait  Mes por moi  la uostre merci  Li dites  car ie uos an pri  Qu  il se taigne de lui ferir . 
Ensi me porriez merir Mon seruise  se boen uos iere . 
Biax sire  por uostre proiere  Le uoel ge bien  fet la reïne . 
Se i  auoie mortel haïne uers uostre fil  cui ge n  ain mie  Se m  auez uos si bien seruie Que por ce que a gré uos uaigne uoel ge mout bien que il se taigne . 
Ceste parole ne fu mie Dite a consoil  ainz l  ont oïe Lanceloz et Meleaganz . 
Mout est qui ainme obeïssanz Et mout fet tost et uolentiers  La ou il est amis antiers  Ce qu  a s  amie doie plaire . 
Donc le dut bien Lanceloz faire  Qui plus ama que Piramus  S  onques nus hom pot amer plus . 
La parole oï Lanceloz  Ne puis que li darriens moz De la boche li fu colez  Puis qu  ele ot dit  Qant uos uolez Que il se taigne  iel uoel bien  Puis Lanceloz  por nule rien  Nel tochast ne ne se meüst  Se il ocirre le deüst . 
Il nel toche ne ne se muet  Et cil fiert lui tant com il puet  D  ire et de honte forssenez  Qant ot qu  il est a ce menez Que il couient por lui proier . 
Et li rois  por lui chastier  Est ius de la tor aualez  An la bataille an est alez Et dist a son fil maintenant  Comant  Est or ce auenant  Qu  il ne te toche et tu le fiers  Trop par es or cruex et fiers  Trop es or preuz a mal eür  Et nos sauons tot de seür Qu  il est au desore de toi . 
Lors dit Meliaganz au roi  Qui de honte fu desiuglez  Espoir uos estes auuglez  Mien esciant  n  i ueez gote . 
Auuglez est qui de ce dote Que au desor de lui ne soie . 
Or quier  fet li rois  qui te croie  Que bien seuent totes ces genz Se tu diz uoir ou se tu manz  La uerité bien an sauons . 
Lors dit li rois a ses barons Que son fil arriere li traient . 
Et cil de rien ne se delaient  Tost ont son comandemant fet  Meliagant ont arriers tret . 
Mes a Lancelot arriers treire N  estut il pas grant force feire  Car mout li poïst grant enui Cil feire ainçois qu  il tochast lui . 
Et lors dist li rois a son fil  Si m  aïst Dex  or t  estuet il Pes feire et randre la reïne . 
Tote la querele anterine T  estuet lessier et clamer quite . 
Mout grant oiseuse auez or dite  Mout uos oi de neant debatre  Fuiez  Si nos lessiez conbatre Et si ne uos an merlez ia . 
Et li rois dit que si fera  Que bien sai que cist t  ocirroit Qui conbatre uos lesseroit . 
Il m  ocirroit  Einz ocirroie Ie lui mout tost et conquerroie Se uos ne nos destorbeiez Et conbatre nos lesseiez . 
Lors dit li rois  Se Dex me saut  Quanque tu diz rien ne te uaut . 
Por coi  fet il Car ie ne uuel . 
Ta folie ne ton orguel Ne cresrai pas por toi ocirre . 
Mout est fos qui sa mort desirre  Si con tu fez  et tu nel sez . 
Et ie sai bien que tu m  an hez Por ce que ie t  an uoel garder . 
Ta mort ueoir ne esgarder Ne me leira ia Dex  mon uuel  Car trop en auroie grant duel . 
Tant li dit et tant le chastie Que pes et acorde ont bastie . 
La pes est tex que cil li rant La reïne par tel couant Que Lanceloz  sanz nule aloigne  Quele ore que cil l  an semoigne  Des le ior que semont l  aura  Au chief de l  an se conbatra A Meliagant de rechief  Ce n  est mie Lancelot grief . 
A la pes toz li pueples cort  Et deuisent que a la cort Le roi Artus iert la bataille  Qui tient Bretaigne et Cornoaille  La deuisent que ele soit  S  estuet la reïne l  otroit Et que Lanceloz l  acreant Que  se cil le fet recreant  Qu  ele auoec lui s  an reuanra Ne ia nus ne la detanra . 
La reïne ensi le creante  Et Lancelot uient a creante  Si les ont ensi acordez Et departiz et desarmez . 
Tel costume el païs auoit Que  puis que li uns s  an issoit  Que tuit li autre s  an issoient . 
Lancelot tuit beneïssoient  Et ce poez uos bien sauoir Que lors i dut grant ioie auoir  Et si ot il sanz nule dote . 
La genz estrange asanble tote  Qui de Lancelot font grant ioie  Et dïent tuit por ce qu  il l  oie  Sire  uoir  mout nos esioïsmes Tantost con nomer uos oïsmes  Que seür fumes a deliure C  or serions nos tuit deliure . 
A cele ioie ot mout grant presse  Que chascuns se painne et angresse Comant il puisse a lui tochier  Cil qui plus s  an puet aprochier An fu plus liez que ne pot dire . 
Assez ot la et ioie et ire  Que cil qui sont desprisoné Sont tuit a ioie abandoné  Mes Meliaganz et li suen N  ont nule chose de lor buen  Einz sont pansif et mat et morne . 
Li rois de la place s  an torne Ne Lancelot n  i lesse mie  Ençois l  an mainne et cil li prie Que a la reïne le maint . 
En moi  fet li rois  ne remaint  Que bien a feire me resanble  Et Quex le seneschal ansanble uos mosterrai ge  s  il uos siet . 
A po que as piez ne l  an chiet Lanceloz  si grant ioie en a . 
Li rois maintenant l  an mena En la sale  ou uenue estoit La reïne qui l  atandoit . 
Qant la reïne uoit le roi  Qui tient Lancelot par le doi  Si s  est contre le roi dreciee Et fet sanblant de correciee  Si s  anbruncha et ne dist mot . 
Dame  ueez ci Lancelot  Fet li rois  qui uos uient ueoir  Ce uos doit mout pleire et seoir . 
Moi  Sire  moi ne puet il plaire  De son ueoir n  ai ge que faire . 
Auoi  Dame  ce dit li rois  Qui mout estoit frans et cortois  Ou auez uos or cest cuer pris  Certes uos auez trop mespris D  ome qui tant uos a seruie Qu  an ceste oirre a souant sa uie Por uos mise an mortel peril  Et de Meliagant mon fil uos a resqueusse et desfandue  Qui mout iriez uos a randue . 
Sire  uoir  mal l  a enploié . 
Ia par moi ne sera noié Que ie ne l  an sai point de gré . 
Ez uos Lancelot trespansé  Se li respont mout belemant A meniere de fin amant  Dame  certes  ce poise moi  Ne ie n  os demander por coi . 
Lanceloz mout se demantast Se la reïne l  escoutast  Mes por lui greuer et confondre  Ne li uialt .i. 
seul mot respondre  Einz est an une chanbre antree . 
Et Lanceloz iusqu  a l  antree Des ialz et del cuer la conuoie  Mes as ialz fu corte la uoie  Que trop estoit la chanbre pres  Et il fussent antré aprés Mout uolantiers  s  il poïst estre . 
Li cuers qui plus est sire et mestre Et de plus grant pooir assez S  an est oltre aprés li passez  Et li oil sont remés defors  Plain de lermes  auoec le cors . 
Et li rois  a priué consoil  Dist  Lancelot  mout me meruoil Que ce puet estre et don ce muet Que la reïne ne uos puet ueoir n  aresnier ne uos uialt . 
S  ele onques a uos parler sialt  N  an deüst or feire dangier Ne uoz paroles estrangier A ce que por li fet auez . 
Or me dites  se uos sauez  Por quel chose  por quel mesfet  Ele uos a tel sanblant fet . 
Sire  or androit ne m  an gardoie  Mes ne li plest qu  ele me uoie Ne qu  ele ma parole escolt  Il m  an enuie et poise mout . 
Certes  fet li rois  ele a tort  Que uos uos estes iusqu  a mort Por li en auanture mis . 
Or an uenez  biax dolz amis  S  iroiz au seneschal parler . 
La uoel ie mout  fet il  aler . 
Au seneschal an uont andui . 
Qant Lanceloz uint deuant lui  Se li dist au premerain mot Li seneschax a Lancelot  Con m  as honi  Et ie de quoi  Fet Lanceloz  dites le moi  Quel honte uos ai ge donc feite  Mout grant  que tu as a chief treite La chose que ge n  i poi treire  S  as fet ce que ge ne poi feire . 
Atant li rois les lesse andeus  De la chanbre s  an ist toz seus  Et Lanceloz au seneschal Anquiert s  il a eü grant mal . 
Oïl  fet il  et ai encor  Onques n  oi plus mal que i  ai or  Et ie fusse morz grant piece a  Ne fust li rois qui de ci ua  Qui m  a mostré par sa pitié Tant de dolçor et d  amistié C  onques  la ou il le seüst  Rien nule qui mestier m  eüst Ne me failli nule foiee  Qui ne me fust apareilliee Maintenant que il le sauoit . 
Ancontre .i. 
bien qu  il me feisoit  Et Meliaganz d  autre part  Ses filz  qui plains est de mal art  Par traïson a lui mandoit Les mires  si lor comandoit Que sor mes plaies me meïssent Tex oignemanz qui m  oceïssent . 
Ensi pere auoie et parrastre  Que quant li rois un boen anplastre Me feisoit sor mes plaies metre  Qui mout se uolsist antremetre Que i  eüsse tost garison  Et ses filz  par sa traïson  Le m  an feisoit tost remuer  Por ce qu  il me uoloit tuer  Et metre un malués oignemant . 
Mes ie sai bien certainnemant Que li rois ne le sauoit mie  Tel murtre ne tel felenie Ne sofrist il an nule guise . 
Mes ne sauez pas la franchise Que il a a ma dame faite  Onques ne fu par nule gaite Si bien gardee torz an marche Des le tans que Noex fist l  arche  Que il mialz gardee ne l  ait  Que neïs ueoir ne la lait Son fil  qui mout an est dolanz  Fors deuant le comun des genz Ou deuant le suen cors demainne . 
A si grant enor la demainne Et a demené iusque ci Li frans rois  la soe merci  Com ele deuiser le sot . 
Onques deuiseor n  i ot Fors li  qu  ainsi le deuisa Et li rois mout plus l  an prisa Por la lëauté qu  an li uit . 
Mes est ce uoirs que l  an m  a dit  Qu  ele a uers uos si grant corroz Qu  ele sa parole  oiant toz  uos a uehee et escondite  uerité uos en a l  an dite  Fet Lanceloz  tot a estros . 
Mes por Deu  sauriez me uos Dire por coi ele me het  Cil respont que il ne le set  Einz s  an meruoille estrangemant . 
Or soit a son comandemant  Fet Lanceloz qui mialz ne puet  Et dit  Congié prandre m  estuet  S  irai monseignor Gauuain querre  Qui est antrez an ceste terre Et couant m  ot que il uandroit Au Pont desoz Eue tot droit . 
Atant est de la chanbre issuz  Deuant le roi an est uenuz Et prant congié de cele uoie . 
Li rois uolantiers li otroie  Mes cil qu  il auoit deliurez Et de prison desprisonez Li demandent que il feront . 
Et il dit  Auoec moi uandront Tuit cil qui i uoldront uenir  Et cil qui se uoldront tenir Lez la reïne  si s  i taignent  N  est pas droiz que auoec moi uaingnent . 
Auoec lui uont tuit cil qui uoelent  Lié et ioiant plus qu  il ne suelent . 
Auoec la reïne remainnent Puceles qui ioie demainnent Et dames et cheualier maint  Mes uns toz seus n  en i remaint Qui mialz n  amast a retorner An son païs qu  a seiorner . 
Mes la reïne les retient Por monseignor Gauuain qui uient  Et dit qu  ele ne se moura Tant que noueles an saura . 
Par tot est la nouele dite Que tote est la reïne quite Et deliuré tuit li prison  Si s  an iront sanz mesprison Qant ax pleira et boen lor iert . 
Li uns l  autre le uoir an quiert  Onques parole autre ne tindrent Les genz quant tuit ansanble uindrent . 
Et de ce ne sont pas irié Que li mal pas sont depecié  Se ua et uient qui onques uialt  N  est pas ensi com estre sialt . 
Qant les genz del païs le sorent Qui a la bataille esté n  orent  Comant Lanceloz l  auoit fet  Si se sont tuit cele part tret Ou il sorent que il aloit  Car il cuident qu  au roi bel soit Se pris et mené li auoient Lancelot . 
Et li suen estoient Tuit de lor armes desgarni  Et por ce furent escherni  Que cil del païs armé uindrent . 
Ne fu pas meruoille s  il prindrent Lancelot  qui desarmez iere . 
Tot pris le ramainnent arriere  Les piez liez soz son cheual . 
Et cil dïent  uos feites mal  Seignor  car li rois nos conduit . 
Nos somes an sa garde tuit . 
Et cil dïent  Nos nel sauons  Mes ensi con pris uos auons uos couandra uenir a cort . 
Nouele qui tost uole et cort uient au roi que ses genz ont pris Lancelot et si l  ont ocis . 
Qant li rois l  ot  mout l  an est grief Et iure assez plus que son chief Que cil qui l  ont mort an morront  Ia desfandre ne s  an porront Et  s  il les puet tenir ou prandre  Ia n  i aura mes que del pandre Ou de l  ardoir ou del noier . 
Et se il le uoelent noier Ia nes an cresra a nul fuer  Que trop li ont mis an son cuer Grant duel et si grant honte faite Qui li deuroit estre retraite S  il n  an estoit prise uangence  Mes il l  an panra sanz dotance . 
Ceste nouele par tot uait  A la reïne fu retrait  Qui au mangier estoit assise . 
A po qu  ele ne s  est ocise Maintenant que de Lancelot La mançonge et la nouele ot  Mes ele la cuide ueraie Et tant duremant s  an esmaie Qu  a po la parole n  an pert  Mes por les genz dit en apert  Mout me poise  uoir  de sa mort  Et s  il m  an poise  n  ai pas tort  Qu  il uint an cest païs por moi  Por ce pesance auoir an doi . 
Puis dit a li meïsme an bas  Por ce que l  en ne l  oïst pas  Que de boiure ne de mangier Ne la couient ia mes proier Se ce est uoirs que cil morz soit Por la cui uie ele uiuoit . 
Tantost se lieue mout dolante De la table  si se demante  Si que nus ne l  ot ne escoute . 
De li ocirre est si estoute Que souant se prant a la gole  Mes ainz se confesse a li sole  Si se repant et bat sa colpe Et mout se blasme et mout s  ancolpe Del pechié qu  ele fet auoit uers celui don ele sauoit Qui suens auoit esté toz dis Et fust ancor se il fust uis . 
Tel duel a de sa crualté Que mout an pert de sa biauté . 
Sa crualté  sa felenie La fet mout tainte et mout nercie  Et ce qu  ele uoille et geüne . 
Toz ses mesfez ansanble aüne  Et tuit li reuienent deuant  Toz les recorde et dit souant  Ha  lasse  De coi me souint  Qant mes amis deuant moi uint  Que ie nel deignai conioïr Ne ne le uos onques oïr  Qant mon esgart et ma parole Li ueai  ne fis ie que fole  Que fole  Ainz fis  si m  aïst Dex  Que felenesse et que cruex  Et sel cuidai ge feire a gas  Mes ensi nel cuida il pas  Se nel m  a mie pardoné . 
Nus fors moi ne li a doné Le mortel cop  mien esciant . 
Qant il uint deuant moi riant Et cuida que ie li feïsse Grant ioie et que ie le ueïsse  Et onques ueoir ne le uos  Ne li fu ce donc mortex cos  Qant ma parole li ueai  Tantost  ce cuit  le desseurai Del cuer et de la uie ansanble . 
Cil dui cop l  ont mort  ce me sanble  Ne l  ont mort autre Breibançon . 
Et Dex  Aurai ge reançon De cest murtre  de cest pechié  Nenil uoir  ainz seront sechié Tuit li flueue  et la mers tarie  Ha  lasse  Con fusse garie Et con me fust granz reconforz Se une foiz  ainz qu  il fust morz  L  eüsse antre mes braz tenu  Comant  Certes  tot nu a nu  Por ce que plus an fusse a eise . 
Qant il est morz  mout sui malueise Que ie ne faz tant que ie muire . 
Don ne me doit ma uie nuire  Se ie sui uiue aprés sa mort  Qant ie a rien ne me deport S  es max non que ie trai por lui  Qant aprés sa mort m  i dedui  Certes mout fust dolz a sa uie Li max don i  ai or grant anuie . 
Malueise est qui mialz uialt morir Que mal por son ami sofrir . 
Mes certes il m  est mout pleisant Que i  en aille lonc duel feisant . 
Mialz uoel uiure et sofrir les cos Que morir et estre an repos . 
La reïne an tel duel estut .II. 
iorz  que ne mania ne but  Tant qu  an cuida qu  ele fust morte . 
Assez est qui noueles porte  Einçois la leide que la bele . 
A Lancelot uient la nouele Que morte est sa dame et s  amie . 
Mout l  en pesa  n  en dotez mie  Bien pueent sauoir totes genz Qu  il fu mout iriez et dolanz . 
Por uoir  il fu si adolez  S  oïr et sauoir le uolez  Que sa uie en ot an despit  Ocirre se uolt sanz respit  Mes ainçois fist une conplainte . 
D  une ceinture qu  il ot ceinte Noe .i. 
des chiés au laz corrant  Et dit a lui seul an plorant  Ha  Morz  Con m  as or agueitié  Que tot sain me fez desheitié  Desheitiez sui  ne mal ne sant Fors del duel qu  au cuer me descent . 
Cist diax est max  uoire mortex . 
Ce uoel ie bien que il soit tex Et  se Deu plest  ie an morrai . 
Comant  N  autremant ne porrai Morir  se Damedeu ne plest  Si ferai  mes que il me lest Cest laz antor ma gole estraindre  Ensi cuit bien la mort destraindre Tant que mal gré suen m  ocirrai . 
Comant  N  autremant n  en porrai Se cez non qui de li n  ont cure  Ne uialt uenir  mes ma ceinture La m  amanra trestote prise  Et des qu  ele iert an ma iustise  Donc fera ele mon talant . 
uoire  mes trop uanra a lant  Tant sui desirranz que ie l  aie . 
Lors ne demore ne delaie  Einz met le laz antor sa teste Tant qu  antor le col li areste  Et por ce que il mal se face Le chief de la ceinture lace A l  arçon de sa sele estroit  Ensi que nus ne l  aparçoit  Puis se let uers terre cliner  Si se uost feire traïner A son cheual tant qu  il estaigne  Une ore plus uiure ne daigne . 
Qant a terre cheü le uoient Cil qui auoec lui cheualchoient  Si cuident que pasmez se soit  Que nus del laz ne s  aparçoit Qu  antor son col auoit lacié . 
Tot maintenant l  ont redrecié  Sel relieuent antre lor braz Et si ont lors troué le laz Dont il estoit ses anemis  Qu  anuiron son col auoit mis  Sel tranchent mout isnelemant  Mes la gorge si duremant Li laz iustisiee li ot Que de piece parler ne pot  Qu  a po ne sont les uoinnes rotes Del col et de la gorge totes  Ne puis  se il le uolsist bien  Ne se pot mal feire de rien . 
Ce pesoit lui qu  an le gardoit  A po que de duel n  en ardoit  Que mout uolantiers s  oceïst  Se nus garde ne s  an preïst . 
Et quant il mal ne se puet faire  Se dit  Ha  uix Morz deputaire  Morz  por Deu  don n  auoies tu Tant de pooir et de uertu Qu  ainz que ma dame m  oceïsses  Espoir por ce que bien feïsses  Ne uolsis feire ne daignas . 
Par felenie le lessas  Que ia ne t  iert a el conté . 
Ha  quel seruise et quel bonté  Con l  as or an boen leu assise  Dahez ait qui de cest seruise Te mercie ne gré t  an set  Ie ne sai li quex plus me het Ou la uie qui me desirre Ou Morz qui ne me uialt ocirre . 
Ensi l  une et l  autre m  ocit  Mes c  est a droit  se Dex m  aït  Que maleoit gré mien sui uis  Que ie me deüsse estre ocis Des que ma dame la reïne Me mostra sanblant de haïne  Ne ne le fist pas sanz reison  Einz i ot mout boene acheison  Mes ie ne sai quex ele fu . 
Mes se ge l  eüsse seü  Einz que s  ame alast deuant Dé Ie le li eüsse amandé Si richemant con li pleüst  Mes que de moi merci eüst . 
Dex  cist forfez  quex estre pot  Bien cuit que espoir ele sot Que ie montai sor la charrete . 
Ne sai quel blasme ele me mete Se cestui non  cist m  a traï . 
S  ele por cestui m  a haï  Dex  cist forfez por coi me nut  Onques Amors bien ne conut Qui ce me torna a reproche  Qu  an ne porroit dire de boche Riens qui de par Amors uenist Qui a reproche apartenist  Einz est amors et corteisie Quanqu  an puet feire por s  amie . 
Por m  amie nel fis ie pas . 
Ne sai comant ie die  las  Ne sai se die amie ou non  Ne li os metre cest sornon . 
Mes tant cuit ie d  amor sauoir Que ne me deüst mie auoir Por ce plus uil s  ele m  amast  Mes ami uerai me clamast Qant por li me sanbloit enors A feire quanque uialt Amors  Nes sor la charrete monter . 
Ce deüst ele amor conter  Et c  est la prouance ueraie  Amors ensi les suens essaie  Ensi conuist ele les suens . 
Mes ma dame ne fu pas buens Cist seruises  bien le prouai Au sanblant que an li trouai . 
Et tote uoie ses amis Fist ce don maint li ont amis Por li honte et reproche et blasme  S  ai fet ce geu don an me blasme Et de ma dolçor m  amertume  Par foi  car tex est la costume A cez qui d  amor rien ne seuent Et qui enor an honte leuent  Mes qui enor an honte moille Ne la leue pas  einz la soille . 
Or sont cil d  Amors non sachant Qui ensi la uont despisant  Et mout ansus d  Amors se botent Qui son comandemant ne dotent . 
Car  sanz faille  mout en amande Qui fet ce qu  Amors li comande  Et tot est pardonable chose  S  est failliz qui feire ne l  ose . 
Ensi Lanceloz se demante  Et sa genz est lez lui dolante Qui le gardent et qui le tienent . 
Et antretant noueles uienent Que la reïne n  est pas morte . 
Tantost Lanceloz se conforte  Et s  il auoit fet de sa mort  Deuant grant duel et fier et fort  Encor fu bien .c. 
.m. 
tanz La ioie de sa uie granz . 
Et quant il uindrent del recet Pres a .ui. 
liues ou a set  Ou li rois Bademaguz iere  Nouele que il ot mout chiere Li fu de Lancelot contee  Se l  a uolantiers escotee  Qu  il uit et uient sains et heitiez . 
Mout an fist que bien afeitiez  Que la reïne l  ala dire  Et ele li respont  Biax sire  Qant uos le dites  bien le croi  Mes s  il fust morz  bien uos otroi Que ie ne fusse ia mes liee . 
Trop me fust ma ioie estrangiee S  uns cheualiers an mon seruise Eüst mort receüe et prise . 
Atant li rois de li se part  Et mout est la reïne tart Que sa ioie et ses amis ueingne . 
N  a mes talant que ele teigne Atahine de nule chose . 
Mes nouele qui ne repose  Einz cort toz iorz qu  ele ne fine  De rechief uient a la reïne Que Lanceloz ocis se fust Por li  se feire li leüst . 
Ele an est liee et sel croit bien  Mes nel uolsist por nule rien Que trop li fust mesauenu . 
Et antretant ez uos uenu Lancelot qui mout se hastoit . 
Maintenant que li rois le uoit  Sel cort beisier et acoler  uis li est qu  il doie uoler Tant le fet sa ioie legier . 
Mes la ioie font abregier Cil qui le lierent et prindrent . 
Li rois lor dist que mar i uindrent  Que tuit sont mort et confondu  Et il li ont tant respondu Qu  il cuidoient qu  il le uolsist . 
Moi desplest il  mes il uos sist  Fet li rois  n  a lui rien ne monte  Lui n  auez uos fet nule honte  Se moi non  qui le conduisoie  Comant qu  il soit  la honte est moie  Mes ia ne uos an gaberoiz Qant uos de moi eschaperoiz . 
Qant Lanceloz l  ot correcier  De la pes feire et adrecier Au plus qu  il onques puet se painne Tant qu  il l  a feite . 
Lors l  en mainne Li rois la reïne ueoir . 
Lors ne lessa mie cheoir La reïne ses ialz uers terre  Einz l  ala lieemant requerre  Si l  enora de son pooir Et sel fist lez li aseoir . 
Puis parlerent a lor pleisir De quanque lor uint a pleisir  Ne matiere ne lor failloit  Qu  Amors assez lor an bailloit . 
Et quant Lanceloz uoit son eise  Qu  il ne dit rien que mout ne pleise La reïne  lors a consoil A dit  Dame  mout me meruoil Por coi tel sanblant me feïstes Auant hier  quant uos me ueïstes  N  onques un mot ne me sonastes . 
A po la mort ne m  an donastes  Ne ie n  oi tant de hardemant Que tant com or uos an demant uos en osasse demander . 
Dame  or sui prez de l  amander  Mes que le forfet dit m  aiez Dom i  ai esté mout esmaiez . 
Et la reïne li reconte  Comant  Don n  eüstes uos honte De la charrete et si dotastes  Mout a grant enuiz i montastes Qant uos demorastes .ii. 
pas . 
Por ce  uoir  ne uos uos ie pas Ne aresnier ne esgarder . 
Autre foiz me doint Dex garder  Fet Lanceloz  de tel mesfet  Et ia Dex de moi merci n  et Se uos n  eüstes mout grant droit . 
Dame  por Deu  tot or androit De moi l  amande an receuez  Et se uos ia le me deuez Pardoner  por Deu  sel me dites  Amis  toz an soiez uos quites  Fet la reïne  oltreemant  Iel uos pardoing mout boenemant . 
Dame  fet il  uostre merci  Mes ie ne uos puis mie ci Tot dire quanque ge uoldroie  uolantiers a uos parleroie Plus a leisir  s  il pooit estre . 
Et la reïne une fenestre Li mostre a l  uel  non mie au doi  Et dit  uenez parler a moi A cele fenestre anquenuit  Qant par ceanz dormiront tuit  Et si uanroiz par cel uergier . 
Ceanz antrer ne herbergier Ne porroiz mie uostre cors  Ie serai anz et uos defors  Que ceanz ne porroiz uenir  Ne ie ne porrai auenir A uos  fors de boche ou de main  Et s  il uos plest  iusqu  a demain I serai por amor de uos . 
Asanbler ne porriens nos  Qu  an ma chanbre  deuant moi  gist Kex li seneschax  qui lenguist Des plaies dom il est couerz . 
Et li huis ne rest mie ouerz  Einz est bien fers et bien gardez . 
Qant uos uandroiz  si uos gardez Que nule espie ne uos truisse . 
Dame  fet il  la ou ie puisse Ne me uerra ia nule espie Qui mal i pant ne mal an die . 
Ensi ont pris lor parlemant  Si departent mout lieemant . 
Lanceloz ist fors de la chanbre  Si liez que il ne li remanbre De nul de trestoz ses enuiz . 
Mes trop li demore la nuiz  Et li iorz li a plus duré  A ce qu  il i a enduré  Que cent autre ou c  uns anz entiers . 
Au parlemant mout uolentiers S  an alast  s  il fust anuitié . 
Tant a au ior uaintre luitié Que la nuiz mout noire et oscure L  ot mis desoz sa couerture Et desoz sa chape afublé . 
Qant il uit le ior enublé  Si se fet las et traueillié  Et dit que mout auoit ueillié  S  auoit mestier de reposer . 
Bien poez antendre et gloser  uos qui auez fet autretel  Que por la gent de son ostel Se fet las et se fet couchier  Mes n  ot mie son lit tant chier  Que por rien il n  i reposast  N  il ne poïst ne il n  osast  Ne il ne uolsist pas auoir Le hardemant ne le pooir . 
Mout tost et soef s  an leua  Ne ce mie ne li greua Qu  il ne luisoit lune n  estoile  N  an la meison n  auoit chandoile Ne lanpe ne lanterne ardant . 
Ensi s  an ala regardant C  onques nus garde ne s  an prist  Einz cuidoient qu  il se dormist An son lit trestote la nuit . 
Sanz conpaignie et sanz conduit Mout tost uers le uergier s  an ua  Que conpaignie n  i troua  Et de ce li est bien cheü C  une piece del mur cheü Ot el uergier nouelemant . 
Par cele fraite isnelemant S  an passe et uet tant que il uient A la fenestre et la se tient Si coiz qu  il n  i tost n  esternue  Tant que la reïne est uenue En une mout blanche chemise  N  ot sus bliaut ne cote mise  Mes .i. 
cort mantel ot desus  D  escarlate et de cisemus . 
Qant Lanceloz uoit la reïne Qui a la fenestre s  acline  Qui de gros fers estoit ferree  D  un dolz salu l  a saluee  Et ele .i. 
autre tost li rant  Que mout estoient desirrant Il de li et ele de lui . 
De uilenie ne d  enui Ne tienent parlemant ne plet . 
Li uns pres de l  autre se tret Et andui main a main se tienent . 
De ce que ansanble ne uienent Lor poise mout a desmesure  Qu  il an blasment la ferreüre . 
Mes de ce Lanceloz se uante Que s  a la reïne atalante  Auoec li leanz anterra  Ia por les fers ne remanra . 
Et la reïne li respont  Ne ueez uos con cist fer sont Roide a ploier et fort a fraindre  Ia tant ne les porroiz destraindre Ne tirer a uos ne sachier Que les poïssiez arachier . 
Dame  fet il  or ne uos chaille  Ia ne cuit que fers rien i uaille  Rien fors uos ne me puet tenir Que bien ne puisse a uos uenir . 
Se uostre congiez le m  otroie  Tote m  est deliure la uoie  Mes se il bien ne uos agree  Donc m  est ele si anconbree Que n  i passeroie por rien . 
Certes  fet ele  iel uoel bien  Mes uoloirs pas ne uos detient  Mes tant atandre uos couient Que an mon lit soie couchiee  Que de noise ne uos meschiee  Qu  il n  i auroit geu ne deport Se li seneschax qui ci dort S  esueilloit ia por uostre noise . 
Por c  est bien droiz que ie m  an uoise  Qu  il n  i porroit nul bien noter Se il me ueoit ci ester . 
Dame  fet il  or alez donques  Mes de ce ne dotez uos onques Que ie i doie noise faire . 
Si soef an cuit les fers traire Que ia ne m  an traueillerai Ne nelui n  an esueillerai . 
Atant la reïne s  an torne Et cil s  aparoille et atorne De la fenestre desconfire . 
As fers se prant et sache et tire Si que trestoz ploier les fet Et que fors de lor leus les tret . 
Mes si estoit tranchanz li fers Que del doi mame iusqu  as ners La premiere once s  an creua  Et de l  autre doi se trancha La premerainne iointe tote  Et del sanc qui ius an degote Ne des plaies nule ne sant Cil qui a autre chose antant . 
La fenestre n  est mie basse  Neporquant Lanceloz i passe Mout tost et mout deliuremant . 
An son lit trueue Kex dormant Et puis uint au lit la reïne  Si l  aore et se li ancline  Car an nul cors saint ne croit tant . 
Et la reïne li estant Ses braz ancontre  si l  anbrace Estroit  pres de son piz le lace  Si l  a lez li an son lit tret Et le plus bel sanblant li fet Que ele onques feire li puet  Que d  Amors et del cuer li muet . 
D  Amors uient qu  ele le coniot . 
Et s  ele a lui grant amor ot  Et il .c. 
mile tanz a li  Car a toz autres cuers failli Amors auers qu  au suen ne fist  Mes an son cuer tote reprist Amors et fu si anterine Qu  an toz autres cuers fu frarine . 
Or a Lanceloz quanqu  il uialt Qant la reïne an gré requialt Sa conpaignie et son solaz  Qant il la tient antre ses braz Et ele lui antre les suens . 
Tant li est ses ieus dolz et buens Et del beisier et del santir Que il lor auint  sanz mantir  Une ioie et une meruoille Tel c  onques ancor sa paroille Ne fu oïe ne seüe  Mes toz iorz iert par moi teüe  Qu  an conte ne doit estre dite . 
Des ioies fu la plus eslite Et la plus delitable cele Que li contes nos test et cele . 
Mout ot de ioie et de deduit Lanceloz  tote cele nuit . 
Mes li iorz uient  qui mout li grieue  Qant de lez s  amie se lieue . 
Au leuer fu il droiz martirs  Tant li fu griés li departirs  Car il i suefre grant martire . 
Ses cuers adés cele part tire Ou la reïne se remaint . 
N  a pooir que il l  an remaint  Que la reïne tant li plest Qu  il n  a talant que il la lest  Li cors s  an uet  li cuers seiorne . 
Droit uers la fenestre s  an torne  Mes de son sanc tant i remaint Que li drap sont tachié et taint Del sanc qui cheï de ses doiz . 
Mout s  an part Lanceloz destroiz  Plains de sopirs et plains de lermes . 
Del rasanbler n  est pas pris termes  Ce poise lui  mes ne puet estre . 
A enuiz passe a la fenestre  S  i antra il mout uolantiers . 
N  auoit mie les doiz antiers  Que mout fort s  i estoit bleciez  Et s  a il les fers redreciez Et remis an lor leus arriere  Si que ne deuant ne derriere N  an l  un ne an l  autre costé Ne pert qu  an an eüst osté Nus des fers ne tret ne ploié . 
Au departir a soploié A la chanbre et fet tot autel Con s  il fust deuant .i. 
autel . 
Puis s  an part a mout grant angoisse  N  ancontre home qui le conoisse  Tant qu  an son ostel est uenuz . 
An son lit se couche toz nuz  Si c  onques nelui n  i esuoille . 
Et lors a primes se meruoille De ses doiz qu  il trueue plaiez  Mes de rien n  an est esmaiez Por ce qu  il set tot de seür Que au traire les fers del mur De la fenestre se bleça  Por ce pas ne s  an correça  Car il se uolsist mialz del cors Andeus les braz auoir traiz fors Que il ne fust oltre passez  Mes s  il se fust aillors quassez Et si laidemant anpiriez  Mout an fust dolanz et iriez . 
La reïne la matinee  Dedanz sa chanbre ancortinee  Se fu mout soef andormie  De ses dras ne se gardoit mie Que il fussent tachié de sanc  Einz cuidoit qu  il fussent mout blanc Et mout bel et mout auenant . 
Et Meliaganz  maintenant Qu  il fu uestuz et atornez  S  an est uers la chanbre tornez Ou la reïne se gisoit . 
ueillant la trueue et les dras uoit Del fres sanc tachiez et gotez  S  en a ses conpaignons botez  Et com aparceuanz de mal  uers le lit Kex le seneschal Esgarde et uoit les dras tachiez De sanc  que la nuit  ce sachiez  Furent ses plaies escreuees  Et dit  Dame  or ai ge trouees Tex anseignes con ie uoloie  Bien est uoirs que mout se foloie Qui de fame garder se painne  Son trauail i pert et sa painne  Qu  ainz la pert cil qui plus la garde Que cil qui ne s  an done garde . 
De moi uos a il bien gardee  Mes enuit uos a regardee Kex li seneschax mal gré suen  S  a de uos eü tot son buen  Et il sera mout bien proué . 
Comant  fet ele . 
I  ai troué Sanc an uoz dras qui le tesmoingne  Puis qu  a dire le me besoigne . 
Par ce le sai  par ce le pruis  Que an uoz dras et es suens truis Le sanc qui cheï de ses plaies  Ce sont ansaignes bien ueraies . 
Lors primes la reïne uit Et an l  un et an l  autre lit Les dras sanglanz  si s  an meruoille  Honte en ot  si deuint uermoille Et dist  Se Damedex me gart  Ce sanc que an mes dras regart Onques ne l  i aporta Ques  Einz m  a enuit senié li nes  De mon nes fu  au mien espoir . 
Et ele cuide dire uoir . 
Par mon chief  fet Meleaganz  Quanque uos dites est neanz . 
N  i a mestier parole fainte  Que prouee estes et atainte  Et bien sera li uoirs prouez . 
Lors dit  Seignor  ne uos mouez  As gardes qui iluec estoient  Et gardez que osté ne soient Li drap del lit tant que ie ueigne . 
Ie uoel que li rois droit me teigne Qant la chose ueüe aura . 
Lors le quist tant qu  il le troua  Si se lesse a ses piez cheoir Et dit  Sire  uenez ueoir Ce don garde ne uos prenez . 
La reïne ueoir uenez  Si uerroiz meruoilles prouees Que i  ai ueües et trouees . 
Mes ainçois que uos i ailliez  uos pri que uos ne me failliez De iustise ne de droiture . 
Bien sauez an quel auenture Por la reïne ai mon cors mis  Dom uos estes mes anemis  Que por moi la faites garder . 
Hui matin l  alai regarder An son lit et si ai ueü Tant que i  ai bien aparceü Qu  auoec li gist Kex chasque nuit . 
Sire  por Deu  ne uos enuit S  il m  an poise et se ie m  an plaing  Car mout me uient a grant desdaing Qant ele me het et despist Et Kex o li chasque nuit gist . 
Tes  fet li rois  ie nel croi pas . 
Sire  or uenez ueoir les dras  Comant Kex les a conreez . 
Qant ma parole ne creez  Ençois cuidiez que ie uos mante  Les dras et la coute sanglante Des plaies Kex uos mosterrai . 
Or i alons  si le uerrai  Fet li rois  que ueoir le uoel  Le uoir m  an aprendront mi oel . 
Li rois tot maintenant s  an ua Iusqu  an la chanbre ou il troua La reïne qui se leuoit . 
Les dras sanglanz an son lit uoit Et el lit Kex autresimant  Et dist  Dame  or uet malemant Se c  est uoirs que mes filz m  a dit . 
Ele respont  Se Dex m  aït  Onques ne fu  neïs de songe  Contee si male mançonge . 
Ie cuit que Kex li seneschax Est si cortois et si leax Que il n  an fet mie a mescroire  Et ie ne regiet mie an foire Mon cors ne n  an faz liureison . 
Certes  Kex n  est mie tex hom Qu  il me requeïst tel outrage Ne ie n  en oi onques corage Del faire ne ia ne l  aurai . 
Sire  mout boen gré uos saurai  Fet Meleaganz a son pere  Se Kex son outrage conpere  Si que la reïne i ait honte . 
A uos tient la iustise et monte  Et ie uos an requier et pri . 
Le roi Artus a Kex traï  Son seignor  qui tant le creoit Que comandee li auoit La rien que plus ainme an cest monde . 
Sire  or sofrez que ie responde  Fet Kex  et si m  escondirai . 
Ia Dex  quant de cest siegle irai  Ne me face pardon a l  ame Se onques iui auoec ma dame . 
Certes  mialz uoldroie estre morz Que tex leidure ne tiex torz Fust par moi quis uers mon seignor  Et ia mes Dex santé graignor Que i  ai or androit ne me doint  Einz me praigne morz an cest point Se ie onques le me pansai . 
Mes itant de mes plaies sai Qu  annuit m  ont seinnié a planté  S  an sont mi drap ansanglanté . 
Por ce uostre filz me mescroit  Mes certes il n  i a nul droit . 
Et Meleaganz li respont  Si m  aïst Dex  traï uos ont Li deable  li uif maufé  Trop fustes enuit eschaufé  Et por ce que trop uos greuastes  uoz plaies sanz dote escreuastes . 
Ne uos i ualt neant contrueue  Li sans d  anbedeus parz le prueue  Bien le ueons et bien i pert . 
Droiz est que son forfet conpert Qui si est prouez et repris . 
Einz cheualiers de uostre pris Ne fist si grant descouenue  Si uos an est honte auenue . 
Sire  sire  fet Kex au roi  Ie desfandrai ma dame et moi De ce que uostre filz m  amet . 
An poinne et an trauail me met  Mes certes a tort me trauaille . 
uos n  auez mestier de bataille  Fet li rois  que trop uos dolez . 
Sire  se sofrir le uolez  Ensi malades con ie sui Me conbatrai ancontre lui Et mosterrai que ie n  ai colpe An cest blasme don il m  ancolpe . 
Et la reïne mandé ot Tot celeemant Lancelot  Et dit au roi que ele aura .I. 
cheualier qui desfandra Le seneschal de ceste chose uers Meleagant  se il ose . 
Et Meleaganz dist tantost  Nus cheualiers ne uos en ost uers cui la bataille n  anpraigne Tant que li uns uaincuz remaingne  Nes se ce estoit uns iaianz . 
Atant uint Lanceloz leanz  Des cheualiers i ot tel rote Que plainne an fu la sale tote . 
Maintenant que il fu uenuz  Oiant toz  iuenes et chenuz  La reïne la chose conte Et dit  Lancelot  ceste honte M  a ci Meleaganz amise  An mescreance m  an a mise uers trestoz ces qui l  oënt dire Se uos ne l  an feites desdire . 
Enuit  ce dit  a Kex geü O moi  por ce qu  il a ueü Mes dras et les suens de sanc tainz  Et dit que toz an iert atainz Se uers lui ne se puet desfandre Ou se autres ne uialt anprandre La bataille por lui aidier . 
Ia ne uos an couient pleidier  Fet Lanceloz  la ou ie soie . 
Ia Deu ne place qu  an mescroie Ne uos ne lui de tel afeire . 
Prez sui de la bataille feire  Que onques ne le se pansa . 
Se an moi point de desfanse a  A mon pooir l  an desfandrai  Por lui la bataille anprandrai . 
Et Meleaganz auant saut Et dit  Se Damedex me saut  Ce uoel ie bien  et mout me siet  Ia ne pant nus que il me griet  Et Lanceloz dist  Sire rois  Ie sai de quauses et de lois Et de plez et de iugemanz  Ne doit estre sanz seiremanz Bataille de tel mescreance . 
Et Meleaganz sanz dotance Li respont mout isnelemant  Bien i soient li seiremant Et ueignent li saint or androit  Que ie sai bien que ie ai droit . 
Et Lanceloz ancontre dit  Onques  se Damedex m  aït  Quex le seneschal ne conut Qui de tel chose le mescrut . 
Maintenant lor armes demandent  Lor cheuax amener comandent  L  an lor amainne  armé se sont  uaslet les arment  armé sont  Et ia resont li saint fors tret . 
Meleaganz auant se tret Et Lanceloz deioste lui  Si s  agenoillent anbedui  Et Meleaganz tant sa main Aus sainz et iure tot de plain  Ensi m  aïst Dex et li sainz  Kex li seneschaus fu conpainz Enuit la reïne an son lit Et de li ot tot son delit . 
Et ie t  an lief come pariur  Fet Lanceloz  et si reiur Qu  il n  i iut ne ne la santi . 
Et de celui qui a manti Praigne Dex  se lui plest  uangence Et face uoire demostrance . 
Mes ancor .i. 
autre an ferai Des seiremanz et iurerai  Cui qu  il enuit ne cui qu  il poist  Que se il hui uenir me loist De Meleagant au desus  Tant m  aïst Dex et neant plus Et ces reliques qui sont ci  Que ia de lui n  aurai merci . 
Li rois de rien ne s  esioï Qant cestui sairemant oï . 
Qant li seiremant furent fet  Lor cheual lor furent fors tret  Bel et boen de totes bontez . 
Sor le suen est chascuns montez  Et li uns contre l  autre muet Tant con cheuax porter le puet  Et es plus granz cors des cheuax Fiert li uns l  autre des uasax Si qu  il ne lor remaint nes poinz Des deus lances tres qu  anz es poinz . 
Et li uns l  autre a terre porte  Mes ne font mie chiere morte  Que tot maintenant se relieuent Et tant com il pueent se grieuent Aus tranchanz des espees nues . 
Les estanceles uers les nues Totes ardanz des hiaumes saillent . 
Par si grant ire s  antrasaillent As espees que nues tienent  Que si com eles uont et uienent  S  antrancontrent et s  antrefierent  Ne tant reposer ne se quierent Qu  aleinne reprandre lor loise . 
Li rois  cui mout an grieue et poise  En a la reïne apelee  Qui apoier s  estoit alee Amont as loges de la tor  Por Deu  li dist  le Criator  Que ele departir les lest  Tot quanque uos an siet et plest  Fet la reïne a boene foi  Ia n  an feroiz rien contre moi . 
Lanceloz a bien antandu Que la reïne a respondu A ce que li rois li requiert  Ia puis conbatre ne se quiert  Einz a tantost guerpi le chaple  Et Meleaganz fiert et chaple Sor lui  que reposer ne quiert  Et li rois antre deus se fiert Et tient son fil qui dit et iure Que il n  a de pes feire cure  Bataille uoel  n  ai soing de peis . 
Et li rois li dit  Car te teis Et me croi  si feras que sages . 
Ia certes hontes ne domages Ne t  an uandra se tu me croiz  Mes fei ice que feire doiz . 
Don ne te souient il que tu As an la cort le roi Artu Contre lui bataille arramie  Et de ce ne dotes tu mie Que il ne te soit granz enors  Se la te uient biens  plus qu  aillors . 
Ce dit li rois por essaier Se il le porroit esmaier  Tant qu  il l  apeise et ses depart . 
Et Lanceloz  cui mout fu tart De monseignor Gauuain trouer  An uient congié querre et rouer Au roi et puis a la reïne . 
Par le congié d  ax s  achemine uers le Pont soz Eue corrant  Si ot aprés lui rote grant Des cheualiers qui le suioient  Mes assez de tex i aloient Don bel li fust s  il remassissent . 
Lor iornees mout bien fornissent  Tant que le Pont soz Eue aprochent  Mes d  une liue ancor n  i tochent . 
Ençois que pres del pont uenissent Et que il ueoir le poïssent  Uns nains a l  encontre lor uint Sor un grant chaceor  et tint Une corgiee por chacier Son chaceor et menacier . 
Et maintenant a demandé  Si con il li fu comandé  Li quex de uos est Lanceloz  Nel me celez  ie sui des uoz  Mes dites le seüremant  Que por uoz granz biens le demant . 
Lanceloz li respont por lui Et dit il meïsmes  Ie sui Cil que tu demandes et quiers . 
Ha  Lancelot  frans cheualiers  Leisse ces genz et si me croi  uien t  an toz seus ansanble o moi  Qu  an mout boen leu mener te uoel . 
Ia nus ne t  an siue por l  uel  Einz uos atandent ci androit Que nos reuandrons or endroit . 
Cil qui de nul mal ne se dote A fet remenoir sa gent tote Et siust le nain qui traï l  a  Et sa gent qui l  atendent la Le pueent longuemant atandre  Que cil n  ont nul talant del randre Qui l  ont pris et seisi an sont . 
Et sa gent si grant duel an font De ce qu  il ne uient ne repeire Qu  il ne seuent qu  il puissent feire . 
Tuit dïent que traïz les a Li nains  et si lor an pesa  Folie seroit de l  anquerre . 
Dolant le comancent a querre  Mes ne seuent ou il le truissent Ne quele part querre le puissent . 
S  an prenent consoil tuit ansanble  A ce s  acordent  ce me sanble  Li plus resnable et li plus sage Qu  il an iront iusqu  au passage Del Pont soz Eue  qui est pres  Et querront Lancelot aprés Par le los monseignor Gauuain  S  il le trueuent n  a bois n  a plain . 
A cest consoil trestuit s  acordent  Si bien que de rien ne se tordent . 
uers le Pont soz Eue s  an uont  Et tantost qu  il uienent au pont Ont monseignor Gauuain ueü  Del pont trabuchié et cheü An l  eue qui estoit parfonde . 
Une ore essort et autre afonde  Or le uoient et or le perdent . 
Il uienent la et si l  aerdent A rains  a perches et a cros . 
N  auoit que le hauberc el dos Et sor le chief le hiaume assis  Qui des autres ualoit bien dis  Et les chauces de fer chauciees De sa suor anruïlliees  Car mout auoit sofferz trauauz Et mainz perils et mainz asauz Auoit trespassez et uaincuz . 
Sa lance estoit et ses escuz Et ses cheuax a l  autre riue . 
Mes ne cuident pas que il uiue Cil qui l  ont tret de l  eue fors  Car il en auoit mout el cors  Ne des que tant qu  il l  ot randue N  ont de lui parole antandue . 
Mes quant sa parole et sa uoiz Rot  son cuer deliure et sa doiz  Qu  an le pot oïr et antandre  Au plus tost que il s  i pot prandre A la parole  se s  i prist  Lués de la reïne requist A ces qui deuant lui estoient Se nule nouele an sauoient . 
Et cil qui li ont respondu  D  auoec le roi Bademagu Dïent qu  ele ne part nule ore  Qui mout la sert  et mout l  enore . 
uint la puis nus an ceste terre  Fet messire Gauuains  requerre  Et il respondirent  Oïl  Lanceloz del Lac  font se il  Qui passa au Pont de l  Espee  Si l  a resqueusse et deliuree Et auoec nos autres trestoz . 
Mes traïz nos en a uns goz  Uns nains boçuz et rechigniez  Laidemant nos a engigniez  Qui Lancelot nos a fortret  Nos ne sauons qu  il a mesfet . 
Et quant  fet messire Gauuains . 
Sire  hui nos a ce fet li nains  Mout pres de ci  quant il et nos ueniemes ancontre uos . 
Et comant s  est il contenuz Puis qu  an cest païs fu uenuz  Et cil li comancent a dire  Si li recontent tire a tire Si c  un tot seul mot n  i oblïent  Et de la reïne li dïent Qu  ele l  atant et dit por uoir Que riens ne la feroit mouoir Del païs  tant qu  ele le uoie  Por nouele que ele en oie . 
Messire Gauuains lor respont  Qant nos partirons de cest pont  Irons nos querre Lancelot . 
N  i a un seul qui mialz ne lot Qu  a la reïne aillent ençois  Si le fera querre li rois  Car il cuident qu  an traïson L  ait fet ses filz metre an prison  Meleaganz  qui mout le het . 
Ia an leu  se li rois le set  Ne sera qu  il nel face randre  Des ore se pueent atandre . 
A cest consoil tuit s  acorderent  Tant que uers la cort s  aprocherent  Ou la reïne et li rois erent  Et tot maintenant s  aroterent Et Kex auoec  li seneschax  Et s  i estoit li desleax  De traïson plains et conblez  Qui mout laidemant a troblez Por Lancelot toz ces qui uienent . 
Por mort et por traï se tienent  S  an font grant duel  que mout lor poise . 
N  est pas la nouele cortoise Qui la reïne cest duel porte  Neporquant ele s  an deporte Au plus belemant qu  ele puet . 
Por monseignor Gauuain l  estuet Auques esioïr  si fet ele . 
Et neporquant mie ne cele Son duel  que auques n  i apeire . 
Et ioie et duel li estuet feire  Por Lancelot a le cuer uain  Et contre monseignor Gauuain Mostre sanblant de passeioie . 
N  i a nul qui la nouele oie  Ne soit dolanz et esperduz  De Lancelot qui est perduz . 
De monseignor Gauuain eüst Li rois ioie et mout li pleüst Sa uenue et sa conuissance  Mes tel duel a et tel pesance De Lancelot qui est traïz Que maz an est et esbaïz . 
Et la reïne le semont Et prie qu  aual et amont Par sa terre querre le face  Tot sanz demore et sanz espace  Et messire Gauuains et Ques  Un trestot seul n  i a remés Qui de ce nel prit et semoingne . 
Sor moi lessiez ceste besoigne  Fet li rois  si n  an parlez ia  Que i  en preiez ia en sui prez grant piece a  Tot sanz proiere et sanz requeste Ferai bien feire ceste anqueste . 
Chascuns l  en ancline et soploie . 
Li rois maintenant i enuoie  Par son rëaume  ses messages  Sergenz bien coneüz et sages  Qui ont par tote la contree De lui nouele demandee . 
Par tot ont la nouele anquise  Mes n  en ont nule uoire aprise  N  an trouerent point  si s  an tornent La ou li cheualier seiornent  Gauuains et Kex et tuit li autre  Qui dïent que lance sor fautre  Trestuit armé  querre l  iront  Ia autrui n  i anuoieront . 
Un ior aprés mangier estoient Tuit an la sale ou il s  armoient  S  estoit uenu a l  estouoir  Qu  il n  i auoit que del mouoir  Qant uns uaslez leanz antra Et parmi aus oltre passa Tant qu  il uint deuant la reïne  Qui n  auoit pas color rosine  Que por Lancelot duel auoit Tel  don noueles ne sauoit  Que la color en a muee . 
Et li uaslez l  a saluee Et le roi qui de li fu pres Et puis les autres toz aprés  Et Queus et monseignor Gauuain . 
Unes letres tint an sa main  Ses tant le roi et il les prant . 
A tel qui de rien n  i mesprant Les fist li rois  oiant toz  lire . 
Cil qui les lut lor sot bien dire Ce qu  il uit escrit an l  alue  Et dit que Lanceloz salue Le roi  come son boen seignor  Si le mercie de l  enor Qu  il li a fet et del seruise  Come cil qui est a deuise Trestoz an son comandemant . 
Et sachiez bien certainnemant Qu  il est auoec le roi Artu  Plains de santé et de uertu  Et dit qu  a la reïne mande C  or s  an uaigne  se le comande  Et messire Gauuains et Ques  Et si a entresaignes tes Qu  il durent croire et bien le crurent . 
Mout lié et mout ioiant an furent . 
De ioie bruit tote la corz  Et l  andemain  quant il ert iorz  Dïent qu  il s  an uoldront torner . 
Et quant ce uint a l  aiorner  Si s  aparoillent et atornent  Lieuent et montent  si s  an tornent . 
Et li rois les silt et conduit A grant ioie et a grant deduit Une grant piece de la uoie . 
Fors de sa terre les conuoie  Et quant il les en ot fors mis  A la reïne a congié pris Et puis a toz comunemant . 
La reïne mout sagemant Au congié prandre le mercie De ce que il l  a tant seruie Et ses .ii. 
braz au col li met  Se li offre et si li promet Son seruise et le son seignor  Ne li puet prometre graignor . 
Et messire Gauuains ausi Com a seignor et a ami  Et Kex ausi  tuit li prometent . 
Tantost a la uoie se metent  Si les comande a Deu li rois  Toz les autres aprés ces trois Salue  et puis si s  an retorne . 
Et la reïne ne seiorne Nul ior de tote la semainne  Ne la rote que ele an mainne  Tant qu  a la cort uient la nouele Qui au roi Artus fut mout bele De la reïne qui aproiche  Et de son neueu li retoiche Grant ioie au cuer et grant leesce  Qu  il cuidoit que par sa proesce Soit la reïne reuenue  Et Kex et l  autre genz menue  Mes autremant est qu  il ne cuident . 
Por aus tote la uile uuident  Si lor uont trestuit a l  encontre  Et dit chascuns qui les ancontre  Ou soit cheualiers ou uilains  Bien uaingne messire Gauuains  Qui la reïne a ramenee  Et mainte dame escheitiuee Et maint prison nos a randu . 
Et Gauuains lor a respondu  Seignor  de neant m  alosez  Del dire huimés uos reposez  Qu  a moi nule chose n  an monte . 
Ceste enors me fet une honte  Que ie n  i uing n  a tans n  a ore  Failli i ai par ma demore . 
Mes Lanceloz a tans i uint  Cui si granz enors i auint Qu  ainz n  ot si grant nus cheualiers . 
Ou est il donc  biax sire chiers  Qant nos nel ueons ci elués  Ou  fet messire Gauuains lués  A la cort monseignor le roi  Don n  i est il  Nenil  par foi  Ne an tote ceste contree . 
Puis que ma dame an fu menee  Nule nouele n  an oïmes . 
Et messire Gauuains lors primes Sot que les letres fausses furent  Qui les traïrent et deçurent  Par les letres sont deceü . 
Lors resont a duel esmeü  A cort uienent  lor duel menant  Et li rois trestot maintenant Anquiert noueles de l  afaire . 
Assez fu qui li sot retraire Comant Lanceloz a ouré  Comant par lui sont recouré La reïne et tuit si prison  Comant et par quel traïson Li nains lor anbla et fortrest . 
Ceste chose le roi desplest Et mout l  an poise et mout l  an grieue  Mes ioie le cuer li sozlieue Qu  il a si grant de la reïne  Que li diax por la ioie fine  Qant la rien a que il plus uialt  Del remenant petit se dialt . 
Demantres que fors del païs Fu la reïne  ce m  est uis  Pristrent un parlemant antr  eles Li dameisel Les dames et  les dameiseles  Qui desconseilliees estoient  Et distrent qu  eles se uoldroient Marier mout prochienemant  S  anpristrent a cel parlemant Une ahatine et un tornoi  uers celi de Pomelegoi L  anprist la dame de Noauz . 
De cels qui le feront noauz Ne tandront parole de rien  Mes de ces qui le feront bien Dïent que les uoldront amer  Sel feront sauoir et crier Par totes les terres prochienes Et autresi par les loingtienes  Et firent a mout lonc termine Crier le ior de l  ahatine Por ce que plus i eüst genz . 
Et la reïne uint dedenz Le termine que mis i orent  Et maintenant qu  eles le sorent Que la reïne estoit uenue  La uoie ont cele part tenue Les plusors tant qu  a la cort uindrent Deuant le roi et si le tindrent Mout an grant c  un dun lor donast Et lor uoloir lor otreast . 
Et il lor a acreanté  Ainz qu  il seüst lor uolanté  Qu  il feroit quanqu  eles uoldroient . 
Lors li distrent qu  eles uoloient Que il sofrist que la reïne uenist ueoir lor ahatine . 
Et cil qui rien ueher ne sialt Dist que lui plest  s  ele le uialt . 
Celes qui mout liees an sont Deuant la reïne s  an uont  Si li dïent en es le pas  Dame  ne nos retolez pas Ce que li rois nos a doné . 
Et ele lor a demandé  Quex chose est ce  Nel me celez . 
Lors li dïent  Se uos uolez A nostre ahatine uenir  Ia ne uos an quiert retenir Ne ia nel uos contredira . 
Et ele dist qu  ele i ira  Des que il le congié l  an done . 
Tantost par tote la corone Les dameiseles an enuoient Et mandent que eles deuoient Amener la reïne au ior Qui estoit criez de l  estor . 
La nouele par tot ala Et loing et pres  et ça et la  S  est tant alee et estandue Qu  el rëaume fu espandue Don nus retorner ne soloit  Mes ore quiconques uoloit Auoit et l  antree et l  issue  Et ia ne li fust desfandue . 
Tant est par le rëaume alee La nouele  dite et contee  Qu  ele uint chiés un seneschal Meleagant le desleal  Le traïtor  que max feus arde  Cil auoit Lancelot an garde  Chiés lui l  auoit an prison mis Meleaganz  ses anemis  Qui le haoit de grant haïne . 
La nouele de l  anhatine Sot Lanceloz  l  ore et le terme  Puis ne furent si oil sanz lerme Ne ses cuers liez que il le sot . 
Dolant et pansif Lancelot uit la dame de la meison  Sel mist a consoil a reison  Sire  por Deu et por uostre ame  uoir me dites  fet li la dame  Por coi uos estes si changiez . 
uos ne beuez ne ne mangiez Ne ne uos uoi ioer ne rire . 
Seüremant me poez dire uostre panser et uostre enui . 
Ha  dame  se ie dolanz sui  Por Deu  ne uos an merueilliez . 
uoir que trop sui desconseilliez Qant ie ne porrai estre la Ou toz li biens del mont sera  A l  ahatine ou toz asanble Li pueples  ensi con moi sanble . 
Et neporquant  s  il uos pleisoit Et Dex tant franche uos feisoit Que uos aler m  i leissessiez  Tot certeinnemant seüssiez Que uers uos si me contanroie Qu  an uostre prison reuandroie . 
Certes  fet ele  iel feïsse Mout uolantiers se n  i ueïsse Ma destrucion et ma mort . 
Mes ie criem mon seignor si fort  Meleagant le deputaire  Que ie ne l  oseroie faire  Qu  il destruiroit mon seignor tot . 
N  est meruoille se iel redot  Qu  il est si fel con uos sauez . 
Dame  se uos peor auez Que ie  tantost aprés l  estor  An uostre prison ne retor  .I. 
seiremant uos an ferai Dom ia ne me pariurerai  Que ia n  iert riens qui me detaingne Qu  an uostre prison ne reuaigne Maintenant aprés le tornoi . 
Par foi  fet ele  et ie l  otroi Par .i. 
couant . 
Dame  par quel  Ele respont  Sire  par tel Que le retor me iureroiz Et auoec m  aseüreroiz De uostre amor  que ie l  aurai . 
Dame  tote celi que i  ai uos doing ie uoir au reuenir . 
Or m  an puis a neant tenir  Fet la dame tot an riant  Autrui  par le mien esciant  Auez bailliee et comandee L  amor que uos ai demandee . 
Et neporcant sanz nul desdaing  Tant con g  en puis auoir  s  an praing . 
A ce que ie puis m  an tandrai Et le sairemant an prandrai Que uers moi si uos contendroiz Que an ma prison reuandroiz . 
Lanceloz tot a sa deuise Le sairemant sor Sainte Eglise Li fet  qu  il reuandra sanz faille . 
Et la dame tantost li baille Les armes son seignor uermoilles Et le cheual qui a meruoilles Estoit biax et forz et hardiz . 
Cil monte  si s  an est partiz  Armez d  unes armes mout beles  Trestotes fresches et noueles  S  a tant erré qu  a Noauz uint . 
De cele partie se tint Et prist fors de la uile ostel . 
Einz si prodom n  ot mes itel  Car mout estoit petiz et bas  Mes herbergier ne uoloit pas An leu ou il fust coneüz . 
Cheualiers boens et esleüz Ot mout el chastel amassez  Mes plus en ot defors assez  Que por la reïne en i ot Tant uenu que li quinz n  i pot Ostel auoir dedanz recet  Que por .i. 
seul en i ot set Don ia .i. 
tot seul n  i eüst Se por la reïne ne fust . 
Bien .u. 
liues tot anuiron Se furent logié li baron Es trez  es loges et es tantes . 
Dames et dameiseles gentes I rot tant que meruoille fu . 
Lanceloz ot mis son escu A l  uis de son ostel defors  Et il por aeisier son cors Fu desarmez et se gisoit En .i. 
lit qu  il mout po prisoit  Qu  estroiz ert et la coute tanue  Couerte d  un gros drap de chanue . 
Lanceloz trestoz desarmez S  estoit sor ce lit acostez . 
La ou il iut si pouremant  Atant ez uos .i. 
garnemant  .I. 
hyraut d  armes  an chemise  Qui an la tauerne auoit mise Sa cote auoec sa chauceüre  Et uint nuz piez grant aleüre  Desafublez contre le uant . 
L  escu troua a l  uis deuant  Si l  esgarda  mes ne pot estre Qu  il coneüst lui ne son mestre  Ne set qui porter le deuoit . 
L  uis de la meison ouert uoit  S  antre anz et uit gesir el lit Lancelot  et puis qu  il le uit Le conut  et si s  an seigna . 
Et Lanceloz le regarda Et desfandi qu  il ne parlast De lui an leu ou il alast  Que  s  il disoit qu  il le seüst  Mialz li uandroit que il s  eüst Les ialz treiz ou le col brisié . 
Sire  ie uos ai mout prisié  Fet li hyrauz  et toz iorz pris  Ne ia tant con ie soie uis Ne ferai rien por nul auoir Don mal gré me doiez sauoir . 
Tantost de la meison s  an saut  Si s  an uet  criant mout an haut  Or est uenuz qui l  aunera  Or est uenuz qui l  aunera  Ice crioit par tot li garz  Et genz saillent de totes parz  Se li demandent que il crie . 
Cil n  est tant hardiz que le die  Einz s  an ua criant ce meïsmes  Et sachiez que dit fu lors primes Or est uenuz qui l  aunera  Nostre mestre an fu li hyra Qui a dire le nos aprist  Car il premieremant le dist . 
La sont assanblees les rotes  La reïne et les dames totes Et cheualier et autres genz  Car mout i auoit des sergenz De totes parz  destre et senestre . 
La ou li tornoiz deuoit estre Ot unes granz loges de fust  Por ce que la reïne i fust Et les dames et les puceles  Einz nus ne uit loges si beles Ne si longues ne si bien faites . 
La si se sont l  andemain traites Trestotes aprés la reïne  Que ueoir uoldront l  ahatine Et qui mialz le fera ou pis . 
Cheualier uienent dis et dis  Et uint et uint  et trante et trante  Ça .iiii. 
.xx. 
et ça nonante  Ça cent  ça plus et ça .ii. 
tanz  Si est l  asanblee si granz Deuant les loges et antor Que il ancomancent l  estor . 
Armé et desarmé asanblent  Les lances .i. 
grant bois resanblent  Que tant en i font aporter Cil qui s  an uuelent deporter Qu  il n  i paroit se lances non Et banieres et confanon . 
Li iosteor au ioster mueuent  Qui conpaignons asez i trueuent Qui por ioster uenu estoient  Et li autre se raprestoient De faire autres cheualeries . 
Si sont plainnes les praeries Et les arees et li sonbre  Que l  an n  en puet esmer le nonbre Des cheualiers  tant en i ot . 
Mes n  i ot point de Lancelot A cele premiere asanblee  Mes quant il uint parmi la pree  Et li hirauz le uoit uenir  De crier ne se pot tenir  ueez celui qui l  aunera  ueez celui qui l  aunera  Et l  an demande  Qui est il  Ne lor an uialt rien dire cil . 
Qant Lanceloz an l  estor uint  Il seus ualoit des meillors uint  Sel comance si bien a feire Que nus ne puet ses ialz retreire De lui esgarder  ou qu  il soit . 
Deuers Pomelesglai estoit Uns cheualiers preuz et uaillanz  Et ses cheuax estoit saillanz Et corranz plus que cers de lande  Cil estoit filz le roi d  Irlande Qui mout bien et bel le feisoit  Mes quatre tanz a toz pleisoit Li cheualiers qu  il ne conoissent . 
Trestuit de demander s  angoissent  Qui est cil qui si bien le fet  Et la reïne a consoil tret Une pucele cointe et sage Et dit  Dameisele  .i. 
message uos estuet feire  et tost le feites A paroles briemant retreites . 
Ius de ces loges aualez  A ce cheualier m  an alez Qui porte cel escu uermoil Et si li dites a consoil Que au noauz  que ie li mant . 
Cele mout tost et saigemant Fet ce que la reïne uialt . 
Aprés le cheualier s  aquialt Tant que mout pres de lui s  est iointe  Si li dist come sage et cointe Qu  il ne l  ot ueisins ne ueisine  Sire  ma dame la reïne Par moi uos mande  et iel uos di  Que au noauz . 
Qant cil l  oï  Si li dist que mout uolantiers  Come cil qui est suens antiers . 
Et lors contre .i. 
cheualier muet Tant con cheuax porter le puet  Et faut quant il le dut ferir N  onques puis iusqu  a l  anserir Ne fist s  au pis non que il pot Por ce qu  a la reïne plot . 
Et li autres qui le requiert N  a pas failli  einçois le fiert Grant cop  roidemant s  i apuie  Et cil se met lors a la fuie  Ne puis cel ior uers cheualier Ne torna le col del destrier . 
Por a morir rien ne feïst Se sa grant honte n  i ueïst Et son leit et sa desenor  Et fet sanblant qu  il ait peor De toz ces qui uienent et uont . 
Et li cheualier de lui font Lor risees et lor gabois  Qui mout le prisoient ainçois . 
Et li hirauz qui soloit dire  Cil les uaintra trestoz a tire  Est mout maz et mout desconfiz  Qu  il ot les gas et les afiz De ces qui dïent  Or te tes  Amis  cist ne l  aunera mes . 
Tant a auné c  or est brisiee S  aune que tant nos as prisiee . 
Li plusor dïent  Ce que doit  Il estoit si preuz or endroit  Et or est si coarde chose Que cheualier atandre n  ose . 
Espoir por ce si bien le fist Que mes d  armes ne s  antremist  Se fu si forz a son uenir Qu  a lui ne se pooit tenir Nus cheualiers  tant fust senez  Qu  il feroit come forsenez . 
Or a tant des armes apris Que ia mes tant com il soit uis N  aura talant d  armes porter . 
Ses cuers nes puet plus andurer  Qu  el monde n  a rien si mespoise . 
A la reïne pas n  an poise  Einz an est liee et mout li plest  Qu  ele set bien  et si s  an test  Que ce est Lanceloz por uoir . 
Ensi tote ior iusqu  au soir Se fist cil tenir por coart  Mes li bas uespres les depart  Au departir i ot grant plet De ces qui mialz l  auoient fet . 
Li filz le roi d  Irlande pansse Sanz contredit et sanz desfansse Qu  il ait tot le los et le pris  Mes laidemant i a mespris  Qu  asez i ot de ses parauz . 
Neïs li cheualiers uermauz Plot as dames et as puceles  Aus plus gentes et aus plus beles  Tant qu  eles n  orent a nelui Le ior bahé tant com a lui  Que bien orent ueü comant Il l  auoit fet premieremant  Com il estoit preuz et hardiz  Puis restoit si acoardiz Qu  il n  osoit cheualier atandre  Einz le poïst abatre et prandre Toz li pires se il uolsist . 
Mes a totes et a toz sist Que l  andemain tuit reuandront A l  ahatine et si prandront Ces cui le ior seroit l  enors Les dameiseles a seignors  Ensi le dïent et atornent  Atant uers les ostex s  an tornent . 
Et quant il uindrent as ostex  An plusors leus en ot de tex Qui ancomancierent a dire  Ou est des cheualiers li pire  Et li neanz et li despiz  Ou est alez  Ou est tapiz  Ou est alez  Ou le querrons  Espoir ia mes ne le uerrons  Que Maluestiez l  en a chacié Dom il a tel fes anbracié Qu  el monde n  a rien si malueise  N  il n  a pas tort  car plus a eise Est uns malués .c. 
.m. 
tanz Que n  est uns preuz  uns conbatanz . 
Maluestiez est mout aeisiee  Por ce l  a il an pes beisiee  S  a pris de li quanque il a . 
Onques uoir tant ne s  auilla Proesce qu  an lui se meïst Ne que pres de lui s  aseïst  Mes an lui s  est tote reposte Maluestiez  s  a troué tel oste Qui tant l  ainme et qui tant la sert Que por s  enor la soe pert . 
Ensi tote nuit se degenglent Cil qui de mal dire s  estrenglent . 
Mes tex dit souant mal d  autrui Qui est mout pires de celui Que il blasme et que il despit . 
Chascuns ce que lui plest an dit . 
Et quant ce uint a l  aniornee Refu la genz tote atornee  Si s  an uindrent a l  anhatine . 
Es loges refu la reïne Et les dames et les puceles  Si ot cheualiers auoec eles Assez  qui armes ne porterent  Qui prison ou croisié se erent  Et cil lor armes lor deuisent Des cheualiers que il plus prisent . 
Antr  ax dïent  ueez uos or Celui a cele bande d  or Parmi cel escu de bernic  C  est Gouernauz de Roberdic . 
Et ueez uos celui aprés  Qui an son escu pres a pres A mise une aigle et un dragon  C  est li filz le roi d  Arragon Qui uenuz est an ceste terre Por pris et por enor conquerre . 
Et ueez uos celui deioste Qui si bien point et si bien ioste A cel escu uert d  une part  S  a sor le uert point .i. 
liepart Et d  azur est l  autre mitiez  C  est Ignaurés li couoitiez  Li amoreus et li pleisanz . 
Et cil qui porte les feisanz An son escu poinz bec a bec  C  est Coguillanz de Mautirec . 
Et ueez uos ces deus delez A ces .ii. 
cheuax pomelez As escuz d  or as lyons bis  Li uns a non Semiramis Et li autres est ses conpainz  S  ont d  un sanblant lor escuz tainz . 
Et ueez uos celui qui porte An son escu pointe une porte  Si sanble qu  il s  an isse uns cers  Par foi  ce est li rois Yders . 
Ensi deuisent des les loges  Cil escuz fu fez a Lymoges  Si l  an aporta Piladés Qui an estor uialt estre adés Et mout le desirre et golose . 
Cil autres fu fez a Tolose Et li lorains et li peitrax  Si l  en aporta Keus d  Estrax . 
Cil uint de Lyon sor le Rosne  N  a nul si boen desoz le trosne  Si fu par une grant desserte Donez Taulas de la Deserte Qui bel le porte et bien s  an cueure . 
Et cil autres si est de l  ueure D  Engleterre et fu fez a Londres  Ou uos ueez ces .ii. 
arondres Qui sanblent que uoler s  an doiuent  Mes ne se mueuent  ainz reçoiuent Mainz cos des aciers poiteuins  Sel porte Thoas li Meschins . 
Ensi deuisent et deboissent Les armes de ces qu  il conoissent  Mes de celui mie n  i uoient Qu  an tel despit eü auoient  Si cuident qu  il s  an soit anblez Qant a l  estor n  est assanblez . 
Qant la reïne point n  an uoit  Talanz li prist qu  ele l  anuoit Les rans cerchier tant qu  an le truisse . 
Ne set cui enuoier i puisse Qui mialz le quiere de celi Qui hier i ala de par li . 
Tot maintenant a li l  apele  Si li dit  Alez  dameisele  Monter sor uostre palefroi . 
Au cheualier d  ier uos enuoi  Sel querez tant que uos l  aiez  Por rien ne uos an delaiez  Et tant si li redites or Qu  au noauz le reface ancor . 
Et quant uos l  en auroiz semons S  antandez bien a son respons . 
Cele de rien ne s  en retarde  Qui bien s  estoit donee garde Le soir quel part il torneroit  Por ce que sanz dote sauoit Qu  ele i reseroit anuoiee . 
Parmi les rans s  est auoiee Tant qu  ele uit le cheualier  Si li uet tantost conseillier Que ancor au noauz le face S  auoir uialt l  amor et la grace La reïne  qu  ele li mande . 
Et cil  des qu  ele le comande  Li respont  La soe merci  Tantost cele se departi  Et lors comancent a huier uaslet  sergent et escuier Et dïent tuit  ueez meruoilles  De celui as armes uermoilles . 
Reuenuz est  mes que fet il  Ia n  a el monde rien tant uil  Si despite ne si faillie . 
Si l  a maluestiez an baillie Qu  il ne puet rien contre li faire . 
Et la pucele s  an repaire  S  est a la reïne uenue  Qui mout l  a corte et pres tenue Tant que la responsse ot oïe  Dom ele s  est mout esioïe Por ce c  or set ele sanz dote Que ce est cil cui ele est tote Et il toz suens sanz nule faille . 
A la pucele dit qu  ele aille Mout tost arriere et si li die Que ele li comande et prie Que au mialz face qu  il porra . 
Et cele dit qu  ele i ira Tot maintenant sanz respit querre . 
Des loges est uenue a terre La ou ses garçons l  atandoit  Qui son palefroi li gardoit  Et ele monte  si s  an ua Tant que le cheualier troua  Si li ala maintenant dire  Or uos mande ma dame  sire  Que tot le mialz que uos porroiz . 
Et il respont  Or li diroiz Qu  il n  est riens nule qui me griet A feire des que il li siet  Que quanque li plest m  atalante . 
Lors ne fu mie cele lante De son message reporter  Que mout an cuide deporter La reïne et esleescier . 
Quanqu  ele se pot adrecier  S  est uers les loges adreciee  Et la reïne s  est dreciee  Se li est a l  ancontre alee  Mes n  est mie ius aualee  Einz l  atant au chief del degré . 
Et cele uient qui mout a gré Li sot son message conter  Les degrez comance a monter Et quant ele est uenue a li  Si li dist  Dame  onques ne ui Nul cheualier tant deboneire  Qu  il uialt si oltreemant feire Trestot quanque uos li mandez  Que  se le uoir m  an demandez  Autel chiere tot par igal Fet il del bien come del mal . 
Par foi  fet ele  bien puet estre . 
Lors s  an retorne a la fenestre Por les cheualiers esgarder . 
Et Lanceloz sanz plus tarder L  escu par les enarmes prant  Que uolentez l  art et esprant De mostrer tote sa proesce . 
Le col de son destrier adresce Et lesse corre antre .ii. 
rans . 
Tuit seront esbahi par tans Li deceü  li amusé  Qui an lui gaber ont usé Piece del ior et de la nuit  Mout s  an sont grant piece deduit Et deporté et solacié . 
Par les enarmes anbracié Tint son escu li filz le roi D  Irlande  et point a grant desroi De l  autre part ancontre lui  Si s  antrefierent anbedui Si que li filz le roi d  Irlande De la ioste plus ne demande  Que sa lance fraint et estrosse  Car ne feri mie sor mosse  Mes sor ais mout dures et seches . 
Lanceloz une de ses teches Li a aprise a cele ioste  Que l  escu au braz li aioste Et le braz au costé li serre  Sel porte del cheual a terre . 
Et tantost cheualier descochent  D  anbedeus parz poingnent et brochent  Li un por l  autre desconbrer Et li autre por l  enconbrer . 
Li un lor seignors eidier cuident  Et des plusors les seles uuident An la meslee et an l  estor . 
Mes onques an trestot le ior Gauuains d  armes ne se mesla Qui ert auoec les autres la  Qu  a esgarder tant li pleisoit Les proesces que cil feisoit As armes de sinople taintes Qu  estre li sanbloient estaintes Celes que li autre feisoient  Enuers les soes ne paroient . 
Et li hyrauz se resbaudist Tant qu  oiant toz cria et dist  Or est uenuz qui l  aunera  Huimés uerroiz que il fera  Huimés aparra sa proesce . 
Et lors li cheualiers s  adresce Son cheual et fet une pointe Ancontre .i. 
cheualier mout cointe  Et fiert si qu  il le porte ius Loing del cheual .c. 
piez ou plus . 
Si bien a faire le comance Et de l  espee et de la lance Que il n  est hom qui armes port Qu  a lui ueoir ne se deport . 
Nes maint de ces qui armes portent S  i redelitent et deportent  Que granz deporz est de ueoir Con fet trabuchier et cheoir Cheuax et cheualiers ansanble . 
Gaires a cheualier n  asanble Qu  an sele de cheual remaingne  Et les cheuax que il gaaigne Done a toz ces qui les uoloient . 
Et cil cheualier le siuoient  Dïent  Honi somes et mort . 
Mout auomes eü grant tort De lui despire et auillier . 
Certes il ualt bien .i. 
millier De tex a en cest champ assez  Que il a uaincuz et passez Trestoz les cheualiers del monde  Qu  il n  i a .i. 
qu  a lui s  aponde . 
Et les dameiseles disoient  Qui a meruoilles l  esgardoient  Que cil les tolt a marier  Car tant ne s  osoient fier En lor biautez n  an lor richeces N  an lor pooirs n  an lor hauteces  Que por biauté ne por auoir Deignast nule d  eles auoir Cil cheualiers  que trop est prouz . 
Et neporquant se font tex uouz Les plusors d  eles qu  eles dïent Que s  an cestui ne se marïent Ne seront ouan mariees N  a mari n  a seignor donees . 
Et la reïne  qui antant Ce dom eles se uont uantant  A soi meïsme an rit et gabe  Bien set que por tot l  or d  Arrabe  Qui trestot deuant li metroit  La meillor d  eles ne prandroit  La plus bele ne la plus gente  Cil qui a totes atalante . 
Et lor uolentez est comune Si qu  auoir le uoldroit chascune  Et l  une est de l  autre ialouse Si con s  ele fust ia s  espouse  Por ce que si adroit le uoient  Qu  eles ne pansent ne ne croient Que nus d  armes  tant lor pleisoit  Poïst ce feire qu  il feisoit . 
Si bien le fist qu  au departir D  andeus parz distrent sanz mantir Que n  i auoit eü paroil Cil qui porte l  escu uermoil . 
Trestuit le distrent et uoirs fu . 
Mes au departir  son escu Leissa an la presse cheoir  La ou greignor la pot ueoir  Et sa lance et sa couerture  Puis si s  an ua grant aleüre . 
Si s  an ala si en anblee Que nus de tote l  asanblee Qui la fust  garde ne s  an prist . 
Et cil a la uoie se mist  Si s  an ala mout tost et droit Cele part don uenuz estoit Por aquiter son sairemant . 
Au partir del tornoiemant Le quierent et demandent tuit  N  an trueuent point  car il s  an fuit  Qu  il n  a cure qu  an le conoisse . 
Grant duel en ont et grant angoisse Li cheualier  qui an feïssent Grant ioie se il le tenissent . 
Et se aus cheualiers pesa Qant il ensi lessiez les a  Les dameiseles  quant le sorent  Asez plus grant pesance en orent  Et dïent que par saint Iohan Ne se marieront ouan  Qant celui n  ont qu  eles uoloient  Toz les autres quites clamoient . 
L  anhatine ensi departi C  onques nule n  an prist mari . 
Et Lanceloz pas ne seiorne  Mes tost an sa prison retorne . 
Et li seneschax uint ençois De Lancelot .ii. 
iorz ou trois  Si demanda ou il estoit . 
Et la dame qui li auoit Ses armes uermoilles bailliees  Bien et beles apareillies  Et son hernois et son cheual  Le uoir an dist au seneschal  Comant ele l  ot anuoié La ou en auoit tornoié  A l  ahatine de Noauz . 
Dame  uoir  fet li seneschauz  Ne poïssiez faire noaus  Mout m  an uanra  ce cuit  granz maus  Que messire Meleaganz Me fera pis que li iaianz Se i  auoie esté perilliez . 
Morz an serai et essilliez Maintenant que il le saura  Que ia de moi pitié n  aura . 
Biax sire  or ne uos esmaiez  Fet la dame  mie n  aiez Tel peor  qu  il ne uos estuet . 
Riens nule retenir nel puet  Que il le me iura sor sainz Qu  il uanroit ia ne porroit ainz . 
Li seneschaus maintenant monte  A son seignor uint  se li conte Tote la chose et l  auanture  Mes ice mout le raseüre Que il li dit confaitemant Sa fame an prist le sairemant Qu  il reuandroit an la prison . 
Il n  an fera ia mesprison  Fet Meleaganz  bien le sai  Et neporquant grant duel en ai De ce que uostre fame a fait  Ie nel uolsisse por nul plait Qu  il eüst esté an l  estor . 
Mes or uos metez au retor Et gardez  quant il iert uenuz  Qu  il soit an tel prison tenuz Qu  il n  isse de la prison fors Ne n  ait nul pooir de son cors  Et maintenant le me mandez . 
Fet iert si con uos comandez  Fet li seneschax . 
Si s  an ua Et Lancelot uenu troua Qui prison tenoit an sa cort . 
Uns messages arriere cort  Que li seneschax en anuoie A Meleagant droite uoie  Si li a dit de Lancelot Qu  il est uenuz . 
Et quant il l  ot  Si prist maçons et charpantiers Qui  a enuiz ou uolantiers  Firent ce qu  il lor comanda  Les meillors del païs manda  Si lor a dit qu  il li feïssent Une tor  et poinne i meïssent Ençois qu  ele fust tote feite . 
Sor la mer fu la pierre treite  Que pres de Gorre iqui delez An cort uns braz et granz et lez  Enmi le braz une isle auoit Que Meliaganz bien sauoit . 
La comanda la pierre a traire Et le merrien por la tor faire . 
An moins de cinquante et .uii. 
iorz Fu tote parfeite la torz  Forz et espesse et longue et lee . 
Qant ele fu ensi fondee  Lancelot amener i fist Et an la tor ensi le mist  Puis comanda les huis barrer Et fist toz les maçons iurer Que ia par aus de cele tor Ne sera parole a nul ior . 
Ensi uolt qu  ele fust celee  Ne n  i remest huis ne antree Fors c  une petite fenestre . 
Leanz couint Lancelot estre  Si li donoit l  an a mangier  Mout pouremant et a dongier Par cele fenestre petite A ore deuisee et dite  Si con l  ot dit et comandé Li fel plains de desleauté . 
Or a tot fet quanque il uialt Meleaganz  aprés s  aquialt Droit a la cort le roi Artu . 
Estes le uos ia la uenu  Et quant il uint deuant le roi  Mout plains d  orguel et de desroi A comanciee sa reison  Rois  deuant toi an ta meison Ai une bataille arramie  Mes de Lancelot n  i uoi mie  Qui l  a enprise ancontre moi . 
Et neporquant  si con ie doi  Ma bataille oiant toz presant Ces que ceanz uoi an presant . 
Et s  il est ceanz  auant ueingne Et soit tex que couant me teigne An uostre cort d  ui en un an . 
Ne sai s  onques le uos dist l  an An quel meniere et an quel guise Ceste bataille fu anprise  Mes ie uoi cheualiers ceanz Qui furent a noz couenanz  Et bien dire le uos sauroient Se uoir reconuistre an uoloient . 
Mes se il le me uialt noier  Ia n  i loierai soldoier  Einz le mosterrai uers son cors . 
La reïne  qui seoit lors Delez le roi  a soi le tire Et si li encomance a dire  Sire  sauez uos qui est cist  C  est Meliaganz qui me prist El conduit Kex le seneschal  Assez li fist et honte et mal . 
Et li rois li a respondu  Dame  ie l  ai bien antendu  Ie sai mout bien que ce est cil Qui tenoit ma gent an essil . 
La reïne plus n  an parole  Li rois atorne sa parole uers Meleagant  si li dit  Amis  fet il  se Dex m  aït  De Lancelot nos ne sauons Noueles  don grant duel auons . 
Sire rois  fet Meleaganz  Lanceloz me dist que ceanz Le troueroie ie sanz faille  Ne ie ne doi ceste bataille Semondre s  an uostre cort non . 
Ie uuel que trestuit cist baron Qui ci sont m  an portent tesmoing Que d  ui en .i. 
an l  en semoing Par les couanz que nos feïsmes La ou la bataille anpreïsmes . 
A cest mot an estant se lieue Messire Gauuains  cui mout grieue De la parole que il ot  Et dit  Sire  de Lancelot N  a point an tote ceste terre  Mes nos l  anuoieromes querre  Se Deu plest  sel trouera l  an  Ençois que ueigne au chief de l  an  S  il n  est morz ou anprisonez . 
Et s  il ne uient  si me donez La bataille  ie la ferai  Por Lancelot m  an armerai Au ior  se il ne uient ençois . 
Haï  Por Deu  biax sire rois  Fet Meliaganz  donez li  Il la uialt et ie uos an pri  Qu  el monde cheualier ne sai A cui si uolentiers m  essai Fors que Lancelot seulemant . 
Mais sachiez bien certainnemant  S  a l  un d  aus .ii. 
ne me conbat  Nul eschange ne nul rabat Fors que l  un d  aus .ii. 
n  an prandroie . 
Et li rois dit que il l  otroie Se Lanceloz ne uient dedanz . 
Atant s  an part Meleaganz Et de la cort le roi s  an ua  Ne fina tant que il troua Le roi Bademagu son pere . 
Deuant lui  por ce que il pere Qu  il est preuz et de grant afeire  Comança .i. 
sanblant a feire Et une chiere merueilleuse . 
Ce ior tenoit cort mout ioieuse Li rois a Bade sa cité . 
Iorz fu de sa nateuité  Por ce la tint grant et pleniere  Si ot gent de mainte meniere Auoec lui uenu plus qu  assez . 
Toz fu li palés antassez De cheualiers et de puceles  Mes une en i ot auoec eles Don bien uos dirai ça auant Cele estoit suer Meleagant Mon pansser et m  antencion  Mes n  an uuel feire mancion  Car n  afiert pas a ma matire Que ci androit an doie dire  Ne ie ne la uuel boceier Ne corronpre ne forceier  Mes mener boen chemin et droit . 
Et si uos dirai or androit  Ou Meleaganz est uenuz  Qui  oiant toz  gros et menuz  Dist a son pere mout en haut  Pere  fet il  se Dex uos saut  Se uos plest  or me dites uoir Se cil ne doit grant ioie auoir Et se mout n  est de grant uertu Qui a la cort le roi Artu Par ses armes se fet doter . 
Li peres  sanz plus escoter  A sa demande li respont  Filz  fet il  tuit cil qui boen sont Doiuent enorer et seruir Celui qui ce puet desseruir  Et maintenir sa conpaignie . 
Lors le blandist et si li prie Et dit c  or ne soit mes teü Por coi a ce amanteü  Qu  il quiert  qu  il uialt et dom il uient . 
Sire  ne sai s  il uos souient  Ce dit ses filz Meleaganz  Des esgarz et des couenanz Qui dit furent et recordé Qant par uos fumes acordé Et moi et Lancelot ansanble . 
Bien uos an manbre  ce me sanble  Que deuant plusors nos dist l  an Que nos fussiens au chief de l  an An la cort Artus prest andui . 
G  i alai quant aler i dui  Apareilliez et aprestez De ce por coi g  i ere alez . 
Tot ce que ie dui faire fis  Lancelot demandai et quis Contre cui ie deuoie ourer  Mes nel poi ueoir ne trouer  Foïz s  an est et destornez . 
Or si m  an sui par tel tornez Que Gauuains m  a sa foi pleuie Que se Lanceloz n  est an uie Et se dedanz le terme mis Ne uient  bien m  a dit et promis Que ia respiz pris n  an sera  Mes il meïsmes la fera Ancontre moi por Lancelot . 
Artus n  a cheualier qu  an lot Tant con cestui  c  est bien seü  Mes ainz que florissent seü uerrai ge  s  au ferir uenons  S  au fet s  acorde li renons  Et mon uuel seroit or androit  Filz  fet li peres  or en droit Te fez ici tenir por sot . 
Or set tex qui deuant nel sot Par toi meïsmes ta folie . 
uoirs est que boens cuers s  umilie  Mes li fos et li descuidiez N  iert ia de folie uuidiez . 
Filz  por toi le di  que tes teches Par sont si dures et si seches Qu  il n  i a dolçor n  amitié  Li tuens cuers est trop sanz pitié  Trop es de la folie espris . 
C  est ce por coi ge te mespris  C  est ce qui mout t  abeissera . 
Se tu es preuz  assez sera Qui le bien an tesmoingnera A l  ore qui besoingnera  N  estuet pas prodome loer Son cuer por son fet aloer  Que li fez meïsmes se loe  Neïs la monte d  une aloe Ne t  aïde a monter an pris Tes los  mes assez mains t  en pris . 
Filz  ie te chasti  mes cui chaut  Quanqu  an dit a fol petit uaut  Que cil ne se fet fors debatre  Qui de fol uialt folie abatre  Et biens qu  an anseigne et descueure Ne ualt rien s  an nel met a oeure  Einz est lués alez et perduz . 
Lors fu duremant esperduz Meleaganz et forssené  Onques home de mere né  Ce uos puis ie bien por uoir dire  Ne ueïstes ausi plain d  ire Com il estoit  et par corroz Fu ilueques li festuz roz  Car de rien nule ne blandist Son pere  mes itant li dist  Est ce songes  ou uos resuez  Qui dites que ie sui desuez Por ce se ie uos cont mon estre  Com a mon seignor cuidoie estre A uos uenuz  com a mon pere  Mes ne sanble pas qu  il apere  Car plus uilmant me leidoiez  Ce m  est auis  que ne doiez  Ne reison dire ne sauez Por coi ancomancié l  auez . 
Si faz assez . 
Et uos de quoi  Que nule rien an toi ne uoi Fors seulemant forssan et rage . 
Ie conuis mout bien ton corage Qui ancor grant mal te fera . 
Et dahait qui ia cuidera Que Lanceloz  li bien apris  Qui de toz fors de toi a pris  S  an soit por ta crieme foïz  Mes espoir qu  il est anfoïz Ou an tel prison anserrez Don li huis est si fort serrez Qu  il n  an puet issir sanz congié . 
Certes c  est la chose dont gié Seroie duremant iriez S  il estoit morz ou anpiriez . 
Certes trop i auroit grant perte Se criature si aperte  Si bele  si preuz  si serie Estoit si a par tans perie  Mes c  est mançonge  se Deu plest . 
Atant Bademaguz se test  Mes quanqu  il ot dit et conté Ot antendu et escouté Une soe fille pucele  Et sachiez bien que ce fu cele C  orainz amantui an mon conte  Qui n  est pas liee quant an conte Tex noueles de Lancelot . 
Bien aparçoit qu  an le celot  Qant an n  an set ne uant ne uoie . 
Ia Dex  fet ele  ne me uoie Qant ie ia mes reposerai Iusque tant que ie an saurai Nouele certainne et ueraie . 
Maintenant sanz nule delaie  Sanz noise feire et sanz murmure  S  an cort monter sor une mure Mout bele et mout soef portant . 
Mes de ma part uos di ge tant  Qu  ele ne set onques quel part Torner  quant de la cort se part  N  ele nel set n  ele nel rueue  Mes el premier chemin qu  el trueue S  an antre et ua grant aleüre  Ne set ou  mes par auanture  Sanz cheualier et sanz sergent . 
Mout se haste  mout est an grant D  aconsiure ce qu  ele chace  Mout se porquiert  mout se porchace  Mes ce n  iert ia mie si tost  N  estuet pas qu  ele se repost Ne demort an .i. 
leu granmant S  ele uialt feire auenanmant Ce qu  ele a anpanssé a faire  C  est Lancelot de prison traire S  el le trueue et feire le puisse . 
Mes ie cuit qu  ainçois qu  el le truisse En aura maint païs cerchié  Maint alé et maint reuerchié  Ainz que nule nouele an oie . 
Mes que ualdroit se ie contoie Ne ses gistes ne ses iornees  Mes tantes uoies a tornees Amont  aual  et sus et ius  Que passez fu li mois ou plus  C  onques plus aprandre n  an pot Ne moins qu  ele deuant an sot  Et c  est neanz tot an trauers . 
.I. 
ior s  an aloit a trauers .I. 
chanp  mout dolante et pansiue  Et uit bien loing  lez une riue  Pres d  un braz de mer  une tor  Mes n  auoit  d  une liue antor  Meison ne buiron ne repeire . 
Meleaganz l  ot feite feire Qui Lancelot mis i auoit  Mes cele neant n  an sauoit . 
Et si tost com el l  ot ueüe  S  i a si mise sa ueüe Qu  aillors ne la torne ne met  Et ses cuers tres bien li promet Que c  est ce qu  ele a tant chacié  Mes ore an est uenue a chié  Qu  a droite uoie l  a menee Fortune  qui tant l  a penee . 
La pucele la tor aproche Et tant a alé  qu  ele i toche . 
Antor ua  oroille et escote  Et s  i met s  antencion tote Sauoir mon se ele i oïst Chose dont ele s  esioïst . 
Aual esgarde et amont bee  Si uoit la tor et longue et lee  Mes meruoille a ce que puet estre Qu  ele n  i uoit huis ne fenestre Fors une petite et estroite . 
An la tor  qui est haute et droite  N  auoit eschiele ne degré . 
Por ce croit que c  est fet de gré Et que Lanceloz est dedanz  Mes ainz qu  ele maniut des danz Saura se ce est uoirs ou non . 
Lors le uet apeler par non  Apeler uoloit Lancelot  Mes ce la tarde que ele ot  Andemantiers que se teisoit  Une uoiz qui un duel feisoit An la tor merueilleuse et fort  Qui ne queroit el que la mort . 
La mort couoite et trop se diaut  Trop par a mal et morir uiaut  Sa uie et son cors despisoit A la foiee  si disoit Foiblemant  a uoiz basse et roe  Haï  Fortune  con ta roe M  est ore leidemant tornee  Malemant la m  as bestornee  Car g  iere el mont  or sui el ual  Or auoie bien  or ai mal  Or me plores  or me rioies . 
Las  cheitis  por coi le feisoies Qant ele si tost t  a lessié  An po d  ore m  a abessié uoiremant de si haut si bas . 
Fortune  quant tu me gabas  Mout feïs mal  mes toi que chaut  A neant est comant qu  il aut . 
Ha  sainte Croiz  Sainz Esperiz  Con sui perduz  con sui periz  Ha  Gauuain  uos qui tant ualez  Con sui del tot an tot alez  Qui de bontez n  auez paroil  Certes  duremant me meruoil Por coi uos ne me secorez  Certes  trop i par demorez  Si ne feites pas corteisie  Bien deüst auoir uostre aïe Cil cui tant soliez amer . 
Certes deça ne dela mer  Ce puis ie bien dire sanz faille  N  eüst destor ne repostaille Ou ie ne uos eüsse quis A tot le moins .uii. 
anz ou dis  Se ie an prison uos seüsse Einz que troué ne uos eüsse . 
Mes de coi me uois debatant  Il ne uos an est mie a tant Qu  antrer an uuilliez an la poinne . 
Li uilains dit bien uoir qu  a poinne Puet an mes .i. 
ami trouer  De legier puet an esprouer Au besoing qui est boens amis . 
Las  Plus a d  un an qu  an m  a mis Ci an ceste tor an prison . 
Gauuain  iel tieng a mesprison  Certes quant lessié m  i auez . 
Mes espoir  quant uos nel sauez  Espoir que ie uos blasme a tort . 
Certes uoirs est  bien m  an recort  Et grant oltrage et grant mal fis Qant iel cuidai  car ie sui fis Que por quanque cueurent les nues Ne fust que n  i fussent uenues uoz genz et uos por moi fors traire De cest mal et de cest contraire Se uos de uoir le seüssiez  Et feire le redeüssiez Par amor  et par conpaignie  Qu  autremant nel redi mie . 
Mes c  est neanz  ce ne puet estre . 
Ha  De Deu et de saint Ceruestre Soit maudiz  et Dex le destine  Qui a tel honte me define  C  est li pires qui soit an uie  Meleaganz  qui par enuie M  a fet tot le pis que il pot . 
Atant se coise  atant se tot Cil qui a dolor sa uie use . 
Mes lors cele qui aual muse Quanqu  il ot dit ot entandu  N  a plus longuemant atandu  C  or set qu  ele est bien assenee  Si l  apele come senee  Lancelot   quanqu  el puet et plus  Amis  uos qui estes lessus  Parlez a une uostre amie . 
Mes cil dedanz ne l  oï mie  Et cele plus et plus s  esforce  Tant que cil qui n  a point de force L  antroï  si s  an merueilla Que puet estre qui l  apela . 
La uoiz entant  apeler s  ot  Mes qui l  apele il ne le sot  Fantosme cuide que ce soit . 
Tot entor soi garde et poruoit Sauoir se il uerroit nelui  Mes ne uoit fors la tor et lui . 
Dex  fet il  qu  est ice que i  oi  I  oi parler et neant ne uoi  Par foi  ce est plus que meruoille  Si ne dor ie pas  ençois uoille . 
Espoir  s  il m  auenist an songe  Cuidasse que ce fust mançonge  Mes ie uoil et por ce me grieue . 
Lors a quelque poinne se lieue Et ua uers le pertuis petit  Belemant  petit et petit  Et quant il i fu  si s  acoste Sus et ius  de lonc et de coste . 
Qant sa ueüe a mise fors  Si com il puet esgarde  lors uit celi qui huchié l  auoit  Ne la conut  mes il la uoit  Mes cele tantost conut lui  Si li dit  Lanceloz  ie sui Por uos querre de loing uenue . 
Or est si la chose auenue  Deu merci  c  or uos ai troué . 
Ie sui cele qui uos roué Qant au Pont de l  Espee alastes .I. 
don  et uos le me donastes Mout uolantiers quant iel uos quis  Ce fu del cheualier conquis Le chief  que ie uos fis tranchier  Que ie nes point n  auoie chier . 
Por ce don et por ce seruise Me sui an ceste poinne mise  Por ce uos metrai fors de ci . 
Pucele  la uostre merci  Fet donques li anprisonez  Bien me sera guerredonez Li seruises que ie uos fis Se ie fors de ceanz sui mis . 
Se fors de ci me poez metre  Por uoir uos puis dire et prometre Que ie toz mes serai uostres  Si m  aïst sainz Pos li apostres  Et se ie Deu uoie an la face  Ia mes n  iert iorz que ie ne face Quanque uos pleira comander . 
Ne me sauroiz ia demander Chose nule  por que ie l  aie  Que uos ne l  aiez sanz delaie . 
Amis  ia de ce ne dotez Que bien n  an soiez fors botez . 
Hui seroiz desclos et deliures  Ie nel leiroie por mil liures Que fors n  an soiez ainz le ior . 
Lors uos metrai a grant seior  A grant repos et a grant aise . 
Ia n  aurai chose qui uos plaise  Se uos la uolez  ne l  aiez . 
Ia de rien ne uos esmaiez  Mes ençois me couient porquerre  Ou que soit ci an ceste terre  Aucun engin  se ie le truis  C  om puisse croistre cest pertuis Tant que uos issir an puissiez . 
Et Dex doint que uos le truissiez  Fet se cil qui bien s  i acorde  Et i  ai ceanz a planté corde Que li sergent bailliee m  ont Por traire le mangier amont  Pain d  orge dur et eue troble Qui le cuer et le cors me troble . 
Lors la fille Bademagu .I. 
pic fort  quarré et agu  Porquiert et tantost si le baille Celui qui tant an hurte et maille Et tant a feru et boté  Neporquant s  il li a greué  Qu  issuz s  an est legieremant . 
Or est a grant alegemant  Or a grant ioie  ce sachiez  Qant il est de prison sachiez  Et quant il d  iluec se remue Ou tel piece a esté an mue . 
Or est au large et a l  essor  Et sachiez bien que por tot l  or Qui est espanduz par le mont  Qui tot le meïst an .i. 
mont Et tot li donast et ofrist  Arrieres estre ne uolsist . 
Ez uos desserré Lancelot  Qui si ert uains qu  il chancelot De uanité et de feblece . 
Cele si soef  que nel blece  Le met deuant soi sor sa mure  Puis si s  an uont grant aleüre . 
Mes la pucele se desuoie Tot de gré  por ce qu  an nes uoie  Et cheualchent celeemant  Car s  ele alast apertemant  Espoir assez tost lor neüst Aucuns que ele coneüst  Et ce ne uolsist ele pas . 
Por ce eschiue les max pas Et est uenue a un repeire Ou souant seiorne et repeire  Por ce que biax estoit et genz . 
Et li repeires et les genz Erent an son comant del tot  Si estoit planteïs de tot Li leus et sains et mout priuez . 
La est Lanceloz ariuez  Et si tost com il fu uenuz  Qant il fu de sa robe nuz  En une haute et bele couche La pucele soef le couche  Puis le baigne  puis le conroie Si tres bien que ie n  an porroie La mitié deuiser ne dire . 
Soef le menoie et atire Si com ele feïst son pere  Tot le renouele et repere  Tot le remue  tot le change . 
Or n  est moins biax d  un ange  N  est mes roigneus n  esgeünez  Mes forz et biax  si s  est leuez Et la pucele quis li ot Robe plus bele qu  ele pot  Dom au leuer le reuesti  Et cil lieemant la uesti Plus legiers que oisiax qui uole . 
La pucele beise et acole  Puis li dist amiablemant  Amie  fet il  seulemant A Deu et a uos rant merciz De ce que sains sui et gariz . 
Par uos sui de prison estors  Por ce poez mon cuer  mon cors Et mon seruise et mon auoir  Qant uos pleira  prandre et auoir . 
Tant m  auez fet que uostres sui  Mes grant piece a que ie ne fui A la cort Artus mon seignor  Qui m  a portee grant enor  Et g  i auroie assez a feire . 
Or  douce amie deboneire  Par amors si uos prieroie Congié d  aler  et g  i iroie  S  il uos pleisoit  mout uolantiers . 
Lancelot  biax dolz amis chiers  Fet la pucele  iel uuel bien  Que uostre enor et uostre bien uuel ie par tot et ci et la . 
.I. 
merueilleus cheual qu  ele a  Le meillor c  onques ueïst nus  Li done cele  et cil saut sus  Qu  as estriés congié n  an roua  Ne sot mot quant sus se troua . 
Lors a Deu qui onques ne mant S  antrecomandent boenemant . 
Lanceloz s  est mis a la uoie Si liez que  se iuré l  auoie  Ne porroie por nule painne Dire la ioie qu  il demainne De ce qu  ainsi est eschapez De la ou il fu antrapez . 
Mes or dit souant et menu Que mar l  a en prison tenu Li traïtres  li forsligniez  Qui est gabez et angigniez  Et mau gré suen an sui ie fors  Donc iure le cuer et le cors Celui qui tot le mont cria  Qu  auoir ne richesce n  en a Des Babiloine iusqu  a Gant  Por qu  il leissast Meleagant Eschaper  se il le tenoit Et de lui au desus uenoit  Que trop li a fet leit et honte . 
Mes li afeires a ce monte Que par tans en iert a meïsmes  Car cil Meleaganz meïsmes Qu  il menace et tient ia si cort Estoit ce ior uenuz a cort Sanz ce que nus ne le manda . 
Qant il i fu  si demanda Tant monseignor Gauuain qu  il l  ot . 
Puis li requiert de Lancelot Li mauués traïtres prouez Se puis fu ueüz ne trouez  Ausi con s  il n  en seüst rien  Nel feisoit il  nel sot pas bien  Mes il le cuidoit bien sauoir . 
Et Gauuains li a dit por uoir Qu  il nel uit ne il ne uint puis . 
Des qu  ainsi est que ie uos truis  Fet Meleaganz  donc uenez Et mon couenant me tenez  Car plus ne uos en atandrai . 
Ce fet Gauuains  Bien uos randrai  Se Deu plest ou i  ai ma creance  Iusqu  a po uostre couenance . 
Bien me cuit a uos aquiter  Mes se uient a plus poinz giter Et g  en giet plus que ne façoiz  Si m  aïst Dex et sainte Foiz  Quanqu  aura el geu tot an tasche Prendrai  ia n  en aurai relasche . 
Et lors Gauuains sanz plus atandre Comande gitier et estandre Iluec .i. 
tapiz deuant soi . 
Isnelemant font sanz esfroi Tot son comant li escuier  Mes sanz grondre et sanz enuier De ce qu  il rueue s  antremetent . 
Le tapiz prenent  si le metent Cele part ou il comanda  Cil saut sus  einz n  i aresta  Et de desore armer se rueue Aus uaslez que deuant soi trueue  Qui an cors desfublé estoient . 
.III. 
en i ot  qui li estoient  Ne sai  ou cosin ou neueu  Por uoir bien anseignié et preu  Cil l  armerent bel et si bien Qu  il n  a el monde nule rien Dont nus hom reprendre les puisse Por nule rien que il i truisse En chose qu  il en aient fait . 
Qant l  ont armé  li uns d  ax uait Amener .i. 
destrier d  Espaigne Tel qui plus tost cort par chanpaigne  Par bois  par tertres et par uax  Que ne fist li boens Bucifax . 
El cheual tel con uos oez Monta li cheualiers loez  Gauuains  li plus bien anseigniez Qui onques fust de main seigniez . 
Et ia uoloit son escu prandre  Qant il uit deuant lui descendre Lancelot  don ne se gardoit . 
A grant meruoille l  esgardoit Por ce que si soudainnemant Est uenuz  et  se ie n  an mant  Meruoilles li sont auenues Ausins granz con s  il fust des nues Deuant lui cheüz maintenant  Mes nel ua lors riens deceuant Ne besoinz qu  il poïst auoir  Qant il uoit que c  est il por uoir  Qu  a terre ne soit descenduz  Lors li uet ses braz estanduz  Si l  acole et salue et beise . 
Or a grant ioie  or est a eise  Qant son conpaignon a troué . 
Et ie uos dirai uoir proué  Si ne m  an mescreez uos pas  Que Gauuains tot en es le pas Ne uolsist pas qu  an l  esleüst A roi  por ce qu  il ne l  eüst . 
ua s  an li rois  ia seuent tuit Que Lanceloz  cui qu  il enuit  Qui tel piece a esté gaitiez  Est uenuz toz sains et haitiez  S  an font grant ioie tuit ansanble  Et por lui festoier s  asanble La corz qui lonc tans l  a bahé . 
N  i a nul tant de grant ahé Ou de petit  ioie n  an face . 
Ioie depiece et si esface La dolor qui ençois i ert  Li diaus s  an fuit  si i apert Ioie  qui formant les rapele . 
Et la reïne n  i est ele A cele ioie qu  an demainne  Oïl uoir  tote premerainne . 
Comant  Dex  ou fust ele donques  Ele n  ot mes si grant ioie onques Com or a de sa bienuenue  Et ele a lui ne fust uenue  Si est uoir  ele an est si pres Qu  a po se tient  mout s  an ua pres  Que li cors le cuer ne siuoit . 
Ou est donc li cuers  Il beisoit Et conioïssoit Lancelot . 
Et li cors  por coi se celot  N  estoit bien la ioie anterine  A y donc corroz ne haïne  Nenil certes  ne tant ne quant  Mes puet cel estre  li auquant  Li rois  li autre  qui la sont  Qui lor ialz espanduz i ont  Aparceüssent tost l  afeire  S  ainsi  ueant toz  uolsist feire Tot si con li cuers le uolsist . 
Et se reisons ne li tolsist Ce fol panser et cele rage  Si ueïssent tot son corage  Lors si fust trop granz la folie . 
Por ce reisons anferme et lie Son fol cuer et son fol pansé  Si l  a un petit racenssé Et a mis la chose an respit Iusque tant que uoie et espit .I. 
boen leu et un plus priué Ou il soient mialz ariué Que il or ne sont a ceste ore . 
Li rois Lancelot mout enore Et  quant assez l  ot conioï  Se li dist  Amis  ie n  oï Certes de nul home noueles Piece a qui si me fussent beles Con de uos  mes mout m  esbaïs An quel terre et an quel païs uos auez si grant piece esté . 
Et tot iuer et tot esté uos ai fet querre et sus et ius  N  onques trouer ne uos pot nus . 
Certes  fet Lanceloz  biax sire  A briés paroles uos puis dire Tot si com il m  est auenu . 
Meleaganz si m  a tenu  Li fel traïtres  an prison Des cele ore que li prison De sa terre furent deliure  Si m  a fet a grant honte uiure En une tor qui est sor mer  La me fist metre et anfermer  La menasse ancor dure uie Se ne fust une moie amie  Une pucele cui ge fis .I. 
petit seruise iadis . 
Cele por assez petit don M  a rendu large guerredon  Grant enor m  a feite et grant bien . 
Mes celui cui ie n  aim de rien  Qui cele honte et cest mesfet M  a porchacié  porquis et fet  uoldrai randre son paiemant Or androit sanz delaiemant . 
Il l  est uenuz querre et il l  ait  N  estuet pas que il se delait Por l  atandre  car trop est prez Et ie meïsmes resui prez  Mes ia Dex ne doint qu  il lot  Lors dit Gauuains a Lancelot  Amis  fet il  iceste paie Se ie uostre deteur la paie  C  iert assez petite bontez  Et ausi sui ie ia montez Et toz prez  si con uos ueez . 
Biax dolz amis  ne me ueez Cest don  que ie requier et uuel . 
Cil dit qu  il se leiroit ainz l  uel  uoire an.ii. 
 de la teste traire Einz qu  a ce le poïst atraire . 
Bien iure que ia n  auandra  Il li doit et il li randra  Car de sa main li afia . 
Gauuains uoit bien mestier n  i a Riens nule que dire li sache  Si desuest son hauberc et sache De son dos et toz se desarme . 
Lanceloz de ces armes s  arme Tot sanz delai et sanz demore  Il ne cuide ia ueoir l  ore Qu  aquitez se soit et paiez . 
N  aura mes bien  s  iert apaiez Meliaganz  qui se meruoille Oltre reison de la meruoille Qu  il a ses ialz esgarde et uoit  A bien petit qu  il ne desuoit Et par po n  a le san changié . 
Certes  fet il  fos fui quant gié N  alai  ençois que ça uenisse  ueoir s  ancore le tenisse An ma prison et an ma tor Celui qui or m  a fet un tor . 
Ha  Dex  ie por coi i alasse  Comant  par quel reison cuidasse Que il s  an poïst estre issuz  N  est li murs assez fort tissuz Et la torz assez forz et haute  N  il n  i auoit pertuis ne faute Par ou il issir an peüst S  aïde par defors n  eüst . 
Espoir qu  il i fu ancusez . 
Or soit que li murs soit usez Et toz cheoiz et toz fonduz  Ne fust il auoec confonduz Et morz et desmanbrez et roz  Oïl  si m  aïst Dex  trestoz  S  il fust cheüz  morz fust sanz faille  Mes ie cuit  quanque qu  ainz que li murs faille  Faudra  ce cuit  la mers trestote Si qu  il n  en i remandra gote Ne li monz ne durera plus S  a force n  est abatuz ius . 
Autremant ua  n  est pas issi  Aïde ot quant il en issi  Ne s  an est autremant uolez  Bien sui par consant afolez . 
Comant qu  il fust  il an est fors  Mes se m  an gardasse bien lors  Ia ne fust ne ia n  auenist Ne ia mes a cort ne uenist . 
Mes tart an sui au repantir  Cil qui n  a talant de mantir  Li uilains  dit bien chose estable  Que trop a tart ferme an l  estable Qant li cheuax an est menez . 
Bien sai c  or serai demenez A grant honte et a grant laidure  Se assez ne suefre et andure . 
Quel sosfrir et quel andurer  Mes tant con ie porrai durer Li donrai ie assez antante  Se Deu plest  a cui i  ai m  atante . 
Ensi se ua reconfortant Ne ne demande mes fors tant Qu  il an chanp soient mis ansanble . 
Et c  iert par tans  si con moi sanble  Car Lanceloz le ua requerre Qui mout tost le cuide conquerre . 
Mes  ainz que li uns l  autre assaille  Lor dit li rois que chascuns aille Aual soz la tor an la lande  N  a si bele iusqu  an Irlande . 
Et il si font  la sont alé  Mout furent tost ius aualé . 
Li rois i ua et tuit et totes  A granz tropiax et a granz rotes . 
La s  an uont tuit  nus n  i remaint  Et as fenestres reuont maint Cheualier  dames et puceles  Por Lancelot  gentes et beles . 
En la lande un sagremor ot  Si bel que plus estre ne pot  Mout tenoit place  mout est lez  S  est tot antor selonc orlez De menue erbe fresche et bele  Qui an toz tans estoit nouele . 
Soz le sagremor gent et bel  Qui fu plantez del tans Abel  Sort une clere fontenele Qui de corre est assez isnele . 
Li grauiers est et biax et genz Et clers con se ce fust argenz  Et li tuiax  si con ge cuit  De fin or esmeré et cuit  Et cort parmi la lande aual  Antre .ii. 
bois  parmi un ual . 
Iluec plest le roi qu  il se siee  Qu  il n  i uoit rien qui li dessiee . 
Les genz fet treire bien ansus  Et Lanceloz mout tost cort sus Meliagant de grant aïr  Con celui cui mout puet haïr . 
Mes auant  einz que il le fiere  Li dist a haute uoiz et fiere  Traiez uos la  ie uos desfi  Et sachiez bien trestot de fi Que ne uos espargnerai point . 
Lors broche son cheual et point Et arriers un petit se trait Tant de place con uns ars trait  Puis lessent l  uns uers l  autre corre Quanque cheual lor porent corre  Si s  antrefierent maintenant Es escuz  qui bien sont taingnant  Qu  il les ont troez et perciez  Mes l  uns ne l  autres n  est bleciez N  an char conseüz a cele ore . 
Lors passent oltre sanz demore  Puis se reuont granz cos doner  Quanque cheuax puet randoner  Es escuz qui boen sont et fort  Et il resont de grant esfort Et cheualier preu et uassal  Et fort et isnel li cheual . 
Et a ce qu  il fierent granz cos Sor les escuz qu  il ont as cos  Les lances sont oltre passees Qui fraites ne sont ne quassees  Et sont a force paruenues Desi qu  a lor charz totes nues . 
Par grant uertu l  uns l  autre anpaint Qu  a terre se sont ius anpaint  Ne peitrax ne cengle n  estriers N  i pot eidier que par derriers Chascuns d  ax la sele ne uuide Et chieent a la terre uuide . 
Esfreé an sont li cheual Qui s  an uont amont et aual  Li uns regibe  l  autres et mort  Que l  uns uolsist l  autre auoir mort . 
Et li cheualier qui cheïrent Plus tost qu  il porent sus saillirent Et ont tost les espees traites  Qui de letres erent portraites . 
Les escuz deuant lor uis metent Et des ore mes s  antremetent Comant se puissent domagier As espees tranchanz d  acier . 
Lanceloz nel redote mie  Car il sauoit plus d  escremie La mitié que cil n  an sauoit  Car an s  anfance apris l  auoit . 
Andui s  antrefierent granz cos Sor les escuz qu  il ont as cos Et sor les hiaumes d  or barrez  Que fraiz les ont et anbarrez . 
Mes Lanceloz le haste fort  Si li done .i. 
grant cop et fort Deuant l  escu a descouert El braz destre de fer couert  Si li a colpé et tranchié . 
Et quant il se sant domagié De sa destre qu  il a perdue  Dist que chier li sera uandue S  il an puet leu ne aise auoir  Ne remanra por nul auoir  Car tant a duel et ire et rage Qu  a bien petit que il n  anrage Et mout po prise son afeire S  un malués geu ne li puet feire . 
uers lui cort  que prendre le cuide  Mes Lanceloz bien se porcuide  Car a s  espee qui bien taille Li a fet tele osche an s  antraille Dom il ne respassera mais  Einz iert passez aurix et mais  Que le nasal li hurte as danz Que trois l  en a brisiez dedanz . 
Et Meliaganz a tele ire Qu  il ne puet parler ne mot dire  Ne merci demander ne daingne  Car ses fos cuers li desansaingne  Qui trop l  enprisone et anlace . 
Lanceloz uient  si li deslace Le hiaume et la teste li tranche . 
Ia mes cist ne li fera ganche  Morz est cheüz  fet est de lui . 
Mes or uos di n  i a celui Qu  ilueques fust  qui ce ueïst  Cui nule pitiez an preïst . 
Li rois et tuit cil qui i sont Grant ioie an demainnent et font . 
Lancelot desarment adonques Cil qui plus lié an furent onques  Si l  en ont mené a grant ioie . 
Seignor  se i  auant an disoie  Ce seroit oltre la matire  Por ce au definer m  atire  Ci faut li romanz an trauers . 
Godefroiz de Leigni  li clers  A parfinee la Charrete  Mes nus hom blasme ne l  an mete Se sor Crestien a ouré  Car ç  a il fet par le boen gré Crestien qui le comança . 
Tant en a fet des lors an ça Ou Lanceloz fu anmurez  Tant con li contes est durez . 
Tant en a fet  n  i uialt plus metre Ne moins  por le conte malmetre . 
