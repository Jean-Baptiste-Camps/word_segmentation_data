form Artus  li boens rois de Bretaingne  La cui proesce nos enseigne Que nos soiens preu et cortois  Tint cort si riche come rois A cele feste qui tant coste  Qu  an doit clamer la Pantecoste . 
Li rois fu a Carduel en Gales  Aprés mangier  parmi ces sales  Cil cheualier s  atropelerent La ou dames les apelerent Ou dameiseles ou puceles . 
Li un recontoient noueles  Li autre parloient d  Amors  Des angoisses et des dolors Et des granz biens qu  orent souant Li deciple de son couant  Qui lors estoit mout dolz et buens  Mes or i a mout po des suens Qu  a bien pres l  ont ia tuit lessiee  S  an est Amors mout abessiee  Car cil qui soloient amer Se feisoient cortois clamer Et preu et large et enorable  Or est Amors tornee a fable Por ce que cil qui rien n  en santent Dïent qu  il aiment  mes il mantent  Et cil fable et mançonge an font Qui s  an uantent et droit n  i ont . 
Mes or parlons de cez qui furent  Si leissons cez qui ancor durent  Car mout ualt mialz  ce m  est auis  Uns cortois morz c  uns uilains uis . 
Por ce me plest a reconter Chose qui face a escouter Del roi qui fu de tel tesmoing Qu  an en parole et pres et loing  Si m  acort de tant as Bretons Que toz iorz durra li renons Et par lui sont amenteü Li boen cheualier esleü Qui a enor se traueillierent . 
Mes cel ior mout se merueillierent Del roi qui einçois se leua  Si ot de tex cui mout greua Et qui mout grant parole an firent  Por ce que onques mes nel uirent A si grant feste an chanbre antrer Por dormir ne por reposer  Mes cel ior ensi li auint Que la reïne le detint  Si demora tant delez li Qu  il s  oblia et endormi . 
A l  uis de la chanbre defors Fu Didonez et Sagremors Et Kex et messire Gauuains  Et si i fu messire Yuains Et auoec ax Qualogrenanz  Uns cheualiers mout auenanz  Qui lor a comancié un conte  Non de s  annor  mes de sa honte . 
Queque il son conte contoit Et la reïne l  escoutoit  Si s  est de lez le roi leuee Et uient sor ax tot a celee  Qu  ainz que nus la poïst ueoir  Se fu lessiee entr  ax cheoir  Fors que Calogrenanz sanz plus Sailli an piez contre li sus . 
Et Kex  qui mout fu ranponeus  Fel et poignanz et uenimeus  Li dist   Par Deu  Qualogrenant  Mout uos uoi or preu et saillant  Et certes mout m  est bel quant uos Estes li plus cortois de nos  Et bien sai que uos le cuidiez  Tant estes uos de san uuidiez . 
S  est droiz que ma dame le cuit Que uos auez plus que nos tuit De corteisie et de proesce  Ia le leissames por peresce  Espoir  que nos ne nos leuames Ou por ce que nos ne deignames . 
Mes par Deu  sire  nel feïsmes  Mes por ce que nos ne ueïsmes Ma dame  ainz fustes uos leuez . 
Certes  Kex  ia fussiez creuez  Fet la reïne  au mien cuidier  Se ne uos poïssiez uuidier Del uenin don uos estes plains . 
Enuieus estes et uilains  De tancier a uoz conpaignons . 
Dame  se nos n  i gaeignons  Fet Kex  an uostre conpaignie  Gardez que nos n  i perdiens mie . 
Ie ne cuit auoir chose dite Qui me doie estre a mal escrite Et  s  il uos plest  teisons nos an  Il n  est corteisie ne san De plet d  oiseuse maintenir  Cist plez ne doit auant uenir  Que nus nel doit an pris monter . 
Mes feites nos auant conter Ce qu  il auoit encomancié  Car ci ne doit auoir tancié . 
 A ceste parole s  espont Qualogrenanz  et si respont   Dame  fet il  de la tançon Ne sui mie en grant sospeçon  Petit m  an est  et mout po pris . 
Se Kex a enuers moi mespris  Ie n  i aurai ia nul domage  A mialz uaillant et a plus sage  Messire Kex  que ie ne sui  Auez uos dit honte et enui  Car bien an estes costumiers . 
Toz iorz doit puir li fumiers  Et toons poindre  et maloz bruire  Et felons enuier et nuire . 
Mes ie ne conterai huimés  Se ma dame m  an leisse an pes  Et ie li pri qu  ele s  an teise  Que la chose qui me despleise Ne me comant  soe merci . 
Dame  trestuit cil qui sont ci  Fet Kex  boen gré uos en sauront Et uolantiers l  escoteront  Ne n  an faites ia rien por moi  Mes  foi que uos deuez le roi  Le uostre seignor et le mien  Comandez li  si feroiz bien . 
Qualogrenant  dist la reïne  Ne uos chaille de l  ataïne Monseignor Keu le seneschal  Costumiers est de dire mal  Si qu  an ne l  en puet chastier . 
Comander uos uuel et prier Que ia n  en aiez au cuer ire Ne por lui ne lessiez a dire Chose qui nos pleise a oïr  Se de m  amor uolez ioïr  Mes comanciez tot de rechief . 
Certes  dame  ce m  est mout grief Que uos me comandez a feire  Einz me leissasse .i. 
des danz traire  Se correcier ne uos dotasse  Que ie huimés rien lor contasse  Mes ie ferai ce qu  il uos siet  Comant que il onques me griet  Des qu  il uos plest  or escotez  Cuers et oroilles m  aportez  Car parole est tote perdue S  ele n  est de cuer entandue . 
De cez i a qui la chose oent Qu  il n  entandent  et si la loent  Et cil n  en ont ne mes l  oïe  Des que li cuers n  i entant mie  As oroilles uient la parole  Ausi come li uanz qui uole  Mes n  i areste ne demore  Einz s  an part en mout petit d  ore Se li cuers n  est si esueilliez Qu  au prendre soit apareilliez  Car  s  il la puet an son oïr Prendre  et anclorre  et retenir  Les oroilles sont uoie et doiz Par ou s  an uient au cuer la uoiz  Et li cuers prant dedanz le uantre La uoiz qui par l  oroille i antre . 
Et qui or me uoldra entandre  Cuer et oroilles me doit randre  Car ne uuel pas parler de songe  Ne de fable ne de mançonge . 
Il m  auint plus a de .uii. 
anz Que ie  seus come païsanz  Aloie querant auentures  Armez de totes armeüres Si come cheualiers doit estre  Et tornai mon chemin a destre  Parmi une forest espesse . 
Mout i ot uoie felenesse  De ronces et d  espines plainne  A quelqu  enui  a quelque painne  Ting cele uoie et ce santier  A bien pres tot le ior antier M  en alai cheualchant issi Tant que de la forest issi  Et ce fu en Broceliande . 
De la forest  en une lande Entrai et ui une bretesche A demie liue galesche  Se tant i ot  plus n  i ot pas . 
Cele part uing plus que le pas  ui la bretesche et le fossé Tot anuiron parfont et lé  Et sor le pont an piez estoit Cil cui la forteresce estoit  Sor son poing .i. 
ostor mué . 
Ne l  oi mie bien salué  Quant il me uint a l  estrié prendre  Si me comanda a descendre . 
Ie descendi  qu  il n  i ot el  Car mestier auoie d  ostel  Et il me dist tot maintenant  Plus de .uii. 
foiz en un tenant  Que beneoite fust la uoie Par ou leanz entrez estoie . 
Atant en la cort en antrames  Le pont et la porte passames . 
Enmi la cort au uauasor  Cui Dex doint et ioie et enor Tant com il fist moi cele nuit  Pendoit une table  ce cuit Qu  il n  i auoit ne fer ne fust Ne rien qui de cuiure ne fust . 
Sor cele table  d  un martel Qui panduz ert a .i. 
postel Feri li uauasors trois cos . 
Cil qui leissus erent anclos Oïrent la uoiz et le son  S  issirent fors de la meison Et uienent an la cort aual . 
Ie descendi de mon cheual  Et uns des sergenz le prenoit  Et ie ui que uers moi uenoit Une pucele bele et gente . 
En li esgarder mis m  antente  Qu  ele estoit bele et longue et droite . 
De moi desarmer fu adroite  Qu  ele le fist et bien et bel  Et m  afubla d  un cort mantel uair d  escarlate peonace  Et se nos guerpirent la place  Que auoec moi ne auoec li Ne remest nus  ce m  abeli  Que plus n  i queroie ueoir . 
Et ele me mena seoir El plus bel praelet del monde  Clos de bas mur a la reonde . 
La la trouai si afeitiee  Si bien parlant  si anseigniee  De tel solaz et de tel estre Que mout m  i delitoit a estre  Ne ia mes por nul estouoir Ne m  an queïsse remouoir  Mes tant me fist  la nuit  de guerre Li uauasors qu  il me uint querre Qant de soper fu tans et ore  N  i poi plus feire de demore  Si fis lors son comandemant . 
Del soper uos dirai briemant Qu  il fu del tot a ma deuise  Des que deuant moi fu assise La pucele  qui s  i assist . 
Aprés mangier itant me dist Li uauasors qu  il ne sauoit Le terme puis que il auoit Herbergié cheualier errant Qui auenture alast querant  N  en ot  piece a  nul herbergié . 
Aprés me repria que gié Par son ostel m  an reuenisse An guerredon et an seruise  Et ie li dis   uolentiers  sire   Que honte fust de l  escondire  Petit por mon oste feïsse Se cest don li escondeïsse . 
Mout fui bien la nuit ostelez  Et mes cheuax fu establez  Que g  en oi mout proié le soir . 
Lors que l  en pot le ior ueoir  Si fu bien fette ma proiere  Mon boen oste et sa fille chiere Au Saint Esperit comandai  A trestoz congié demandai  Si m  en alai lués que ie poi . 
L  ostel gaires esloignié n  oi Qant ie trouai en uns essarz Tors saluages  ors et lieparz Qui s  antreconbatoient tuit Et demenoient si grant bruit Et tel fierté et tel orguel  Se uoir conuistre uos an uuel  C  une piece me treis arriere  Que nule beste n  est tant fiere Ne plus orguelleuse de tor . 
Uns uileins  qui resanbloit Mor  Leiz et hideus a desmesure  Einsi tres leide criature Qu  an ne porroit dire de boche  Assis s  estoit sor une çoche  Une grant maçue en sa main . 
Ie m  aprochai uers le uilain  Si ui qu  il ot grosse la teste Plus que roncins ne autre beste  Cheuox mechiez et front pelé  S  ot pres de .ii. 
espanz de lé  Oroilles mossues et granz Autiex com a uns olifanz  Les sorcix granz et le uis plat  Ialz de çuete et nes de chat  Boche fandue come lous  Danz de sengler aguz et rous  Barbe rosse  grenons tortiz  Et le manton aers au piz  Longue eschine torte et boçue . 
Apoiez fu sor sa maçue  uestuz de robe si estrange Qu  il n  i auoit ne lin ne lange  Einz ot a son col atachiez .II. 
cuirs  de nouel escorchiez  Ou de .ii. 
tors ou de .ii. 
bués . 
An piez sailli li uilains lués Qu  il me uit uers lui aprochier . 
Ne sai s  il me uoloit tochier Ne ne sai qu  il uoloit enprendre  Mes ie me garni de desfandre Tant que ie ui que il estut En piez toz coiz ne ne se mut  Et fu montez desor .i. 
tronc  S  ot bien .xuii. 
piez de lonc  Si m  esgarda ne mot ne dist  Ne plus c  une beste feïst  Et ie cuidai qu  il ne seüst Parler ne reison point n  eüst . 
Tote uoie tant m  anhardi Que ie li dis   ua  car me di Se tu es boene chose ou non   Et il me dist qu  il ert uns hom . 
 Quiex hom iés tu  Tex con tu uoiz  Si ne sui autres nule foiz . 
Que fez tu ci  Ge m  i estois  Et gart les bestes de cest bois . 
Gardes  Par saint Pere de Rome  Ia ne conuissent eles home  Ne cuit qu  an plain ne an boschage Puisse an garder beste sauuage  N  en autre leu  por nule chose  S  ele n  est liee et anclose . 
Ie gart si cestes et iustis Que ia n  istront de cest porpris . 
Et tu  comant  Di m  an le uoir . 
N  i a celi qui s  ost mouoir Des que ele me uoit uenir  Car quant i  en puis une tenir  Si l  estraing si par les .ii. 
corz  As poinz que i  ai et durs et forz  Que les autres de peor tranblent Et tot enuiron moi s  asanblent Ausi con por merci crier  Ne nus ne s  i porroit fier  Fors moi  s  antr  eles s  estoit mis  Qu  il ne fust maintenant ocis . 
Einsi sui de mes bestes sire  Et tu me redeuroies dire Quiex hom tu iés et que tu quiers . 
Ie sui  fet il  uns cheualiers Qui quier ce que trouer ne puis  Assez ai quis  et rien ne truis . 
Et que uoldroies tu trouer  Auanture  por esprouer Ma proesce et mon hardemant . 
Or te pri et quier et demant  Se tu sez  que tu me consoille Ou d  auenture ou de meruoille . 
A ce  fet il  faudras tu bien  D  auenture ne sai ie rien  N  onques mes n  en oï parler . 
Mes se tu uoloies aler Ci pres iusqu  a une fontainne  N  en reuandroies pas sanz painne  Se ne li randoies son droit . 
Ci pres troueras or endroit .I. 
Santier qui la te manra . 
Tote la droite uoie ua  Se bien uiax tes pas anploier  Que tost porroies desuoier  Il i a d  autres uoies mout . 
La fontainne uerras qui bout  S  est ele plus froide que marbres . 
Onbre li fet li plus biax arbres C  onques poïst former Nature . 
En toz tens sa fuelle li dure  Qu  il ne la pert por nul iuer . 
Et s  i pant uns bacins de fer A une si longue chaainne Qui dure iusqu  an la fontainne . 
Lez la fontainne trouerras .I. 
perron  tel con tu uerras  Ie ne te sai a dire quel  Que ie n  en ui onques nul tel  Et d  autre part une chapele  Petite  mes ele est mout bele . 
S  au bacin uiax de l  eue prandre Et desus le perron espandre  La uerras une tel tanpeste Qu  an cest bois ne remanra beste  Cheuriax ne cers ne dains ne pors  Nes li oisel s  an istront fors  Car tu uerras si foudroier  uanter  et arbres peçoier  Plouoir  toner et espartir Que  se tu t  an puez departir Sanz grant enui et sanz pesance  Tu seras de meillor cheance Que cheualiers qui i fust onques . 
 Del uilain me parti adonques  Qu  il i ot la uoie mostree . 
Espoir si fu tierce passee Et pot estre pres de midi Quant l  arbre et la fontainne ui . 
Bien sai de l  arbre  c  est la fins  Que ce estoit li plus biax pins Qui onques sor terre creüst . 
Ne cuit c  onques si fort pleüst Que d  eue i passast une gote  Einçois coloit par desor tote . 
A l  arbre ui le bacin pandre  Del plus fin or qui fust a uandre Encor onques en nule foire . 
De la fontainne  poez croire Li perrons ert d  une esmeraude  Perciee ausi com une boz  Et s  a .iiii. 
rubiz desoz  Plus flanboianz et plus uermauz Que n  est au matin li solauz  Qant il apert en oriant . 
Ia  que ie sache a esciant  Ne uos an mantirai de mot . 
La meruoille a ueoir me plot De la tanpeste et de l  orage  Don ie ne me ting mie a sage  Que uolentiers m  an repantisse Tot maintenant  se ie poïsse  Quant ie oi le perron crosé De l  eue au bacin arosé . 
Mes trop en i uerssai  ce dot  Que lors ui le ciel si derot Que de plus de .xiiii. 
parz Me feroit es ialz li esparz Et les nues tot mesle mesle Gitoient pluie  noif et gresle . 
Tant fu li tans pesmes et forz Que cent foiz cuidai estre morz Des foudres qu  antor moi cheoient Et des arbres qui peceoient . 
Sachiez que mout fui esmaiez  Tant que li tans fu rapaiez . 
Mes Dex tost me rasegura  Que li tans gaires ne dura Et tuit li uant se reposerent  Des que Deu plot  uanter n  oserent . 
Et quant ie ui l  air cler et pur  De ioie fui toz asseür  Que ioie  s  onques la conui  Fet tot oblier grant enui . 
Iusque li tans fu trespassez  ui sor le pin toz amassez Oisiax  s  est qui croire le uuelle  Qu  il n  i paroit branche ne fuelle Que tot ne fust couert d  oisiax  S  an estoit li arbres plus biax  Doucemant li oisel chantoient Si que mout bien s  antracordoient  Et diuers chanz chantoit chascuns  C  onques ce que chantoit li uns A l  autre chanter ne oï . 
De lor ioie me resioï  S  escoutai tant qu  il orent fet Lor seruise trestot a tret  Que mes n  oï si bele ioie Ne ia ne cuit que nus hom l  oie Se il ne ua oïr celi Qui tant me plot et abeli Que ie m  an dui por fos tenir . 
Tant i fui que i  oï uenir Cheualiers  ce me fu auis  Bien cuidai que il fussent dis  Tel noise et tel bruit demenoit Uns seus cheualiers qui uenoit . 
Quant ge le ui tot seul uenant  Mon cheual restraing maintenant N  a monter demore ne fis  Et cil  come mautalentis  uint plus tost c  uns alerions  Fiers par sanblant come lions . 
De si haut con il pot crier Me comança a desfier  Et dist   uassax  mout m  auez fet  Sanz desfiance  honte et let . 
Desfier me deüssiez uos Se il eüst reison an uos  Ou au moins droiture requerre Einz que uos me meüssiez guerre . 
Mes se ie puis  sire uasax  Sor uos retornera cist max Del domage qui est paranz  Enuiron moi est li garanz De mon bois qui est abatuz . 
Plaindre se doit qui est batuz  Et ie me plaing  si ai reison  Que uos m  auez de ma meison Fors chacié a foudre et a pluie . 
Fet m  auez chose qui m  enuie  Et dahez ait cui ce est bel  Qu  an mon bois et an mon chastel M  auez feite tele enuaïe Ou mestier ne m  eüst aïe Ne de grant tor ne de haut mur . 
Onques n  i ot home asseür An forteresce qui i fust De dure pierre ne de fust . 
Mes sachiez bien que des or mes N  auroiz de moi triues ne pes . 
 A cest mot  nos antreuenimes  Les escuz anbraciez tenimes  Si se couri chascuns del suen . 
Li cheualiers ot cheual buen Et lance roide  et fu sanz dote Plus granz de moi la teste tote . 
Einsi del tot a meschief fui  Que ie fui plus petiz de lui Et ses cheuax miaudres del mien . 
Parmi le uoir  ce sachiez bien  M  an uois por ma honte courir . 
Si grant cop con ie poi ferir Li donai  c  onques ne m  an fains  El conble de l  escu l  atains  S  i mis trestote ma puissance Si qu  an pieces uola ma lance  Et la soe remest antiere  Qu  ele n  estoit mie legiere  Einz pesoit plus  au mien cuidier  Que nule lance a cheualier  Qu  ainz nule si grosse ne ui . 
Et li cheualiers me feri Si duremant que del cheual Parmi la crope  contreual  Me mist a la terre tot plat  Si me leissa honteus et mat  C  onques puis ne me regarda . 
Mon cheual prist et moi leissa  Si se mist arriere a la uoie . 
Et ie  qui mon roi ne sauoie  Remés angoisseus et pansis . 
Delez la fontainne m  asis .I. 
petit  si me seiornai  Le cheualier siudre n  osai  Que folie feire dotasse . 
Et  se ie bien siudre l  osasse  Ne sai ge que il se deuint . 
En la fin  uolantez me uint Qu  a mon oste couant tanroie Et que a lui m  an reuanroie . 
Ensi me plot  ensi le fis  Mes ius totes mes armes mis Por plus aler legieremant  Si m  an reuing honteusemant . 
Qant ie uing la nuit a ostel  Trouai mon oste tot autel  Ausi lié et ausi cortois Come i  auoie fet einçois . 
Onques de rien ne m  aparçui  Ne de sa fille ne de lui  Que moins uolentiers me ueïssent Ne que moins d  enor me feïssent Qu  il auoient fet l  autre nuit . 
Grant enor me porterent tuit  Les lor merciz  an la meison  Et disoient c  onques mes hom N  an eschapa  que il seüssent Ne que il oï dire eüssent  De la don i  estoie uenuz  Qu  il n  i fust morz ou retenuz . 
Ensi alai  ensi reuing  Au reuenir por fol me ting . 
Si uos ai conté come fos Ce c  onques mes conter ne uos . 
Par mon chief  fet messire Yuains  uos estes mes cosins germains  Si nos deuons mout entramer  Mes de ce uos puis fol clamer Quant uos tant le m  auez celé . 
Se ie uos ai fol apelé  Ie uos pri qu  il ne uos an poist  Que se ie puis et il me loist  G  irai uostre honte uangier . 
Bien pert que c  est aprés mangier  Fet Kex  qui teire ne se pot . 
Plus a paroles an plain pot De uin qu  an un mui de ceruoise . 
L  en dit que chaz saous s  anuoise . 
Aprés mangier  sanz remuer  uet chascuns Loradin tuer  Et uos iroiz uengier Forré  Sont uostre panel aborré Et uoz chauces de fer froiees Et uoz banieres desploiees  Or tost  por Deu  messire Yuain  Mouroiz uos enuit ou demain  Feites le nos sauoir  biax sire  Quant uos iroiz an cest martire  Que nos uos uoldrons conuoier  N  i aura preuost ne uoier Qui uolantiers ne uos conuoit . 
Et si uos pri  comant qu  il soit  N  en alez pas sanz noz congiez . 
Et se uos anquenuit songiez Malués songe  si remenez  Comant  Estes uos forssenez  Messire Kex  fet la reïne  Que uostre leingue onques ne fine  La uostre leingue soit honie  Que tant i a d  escamonie  Certes  uostre leingue uos het  Que tot le pis que ele set Dit a chascun  comant qu  il soit . 
Leingue qui onques ne recroit De mal dire soit maleoite  La uostre leingue si esploite Qu  ele uos fet par tot haïr  Mialz ne uos puet ele traïr . 
Bien sachiez  ie l  apeleroie De traïson  s  ele estoit moie . 
Home qu  an ne puet chastier Deuroit en au mostier lier Come desué  deuant les prones . 
Certes  dame  de ses ranposnes  Fet messire Yuains  ne me chaut . 
Tant puet et tant set et tant uaut Messire Kex an totes corz Qu  il n  i iert ia müez ne sorz . 
Bien set ancontre uilenie Respondre san et corteisie  Ne nel fist onques autremant . 
Or sauez uos bien se ie mant . 
Mes ie n  ai cure de tancier Ne de folie ancomancier  Que cil ne fet pas la meslee Qui fiert la premiere colee  Einz la fet cil qui se reuanche . 
Bien tanceroit a un estrange Qui ranpone son conpaignon . 
Ne uuel pas sanbler le gaignon Qui se herice et se reguingne Qant autres gaingnons le rechingne . 
 Queque il parloient ensi  Li rois fors de la chanbre issi  Ou il ot fet longue demore  Que dormi ot iusqu  a ceste ore . 
Et li baron  quant il le uirent  Tuit an piez contre lui saillirent Et il toz raseoir les fist . 
Delez la reïne s  asist  Et la reïne maintenant Les noueles Calogrenant Li reconta tot mot a mot  Que bien et bel conter li sot . 
Li rois les oï uolantiers Et fist trois sairemanz antiers  L  ame Uterpandagron son pere Et la son fil et la sa mere  Qu  il iroit ueoir la fontaine  Ia einz ne passeroit quinzaine  Et la tempeste et la meruoille  Si que il i uanra la uoille Monseignor Saint Iehan Baptiste  Et s  i panra la nuit son giste  Et dit que auoec lui iroient Tuit cil qui aler i uoldroient . 
De ce que li rois deuisa Tote la corz mialz l  en prisa  Car mout i uoloient aler Li baron et li bacheler . 
Mes qui qu  an soit liez et ioianz  Messire Yuains an fu dolanz  Qu  il i cuidoit aler toz seus  Si fu destroiz et angoisseus Del roi  qui aler i deuoit . 
Por ce seulemant li greuoit Qu  il sauroit bien que la bataille Auroit messire Kex  sanz faille  Einz que il  s  il la requeroit  Ia uehee ne li seroit  Ou messire Gauuains meïsmes  Espoir  li demandera primes . 
Se nus de ces deus la requiert  Ia contredite ne lor iert . 
Mes il ne les atendra mie  Qu  il n  a soing de lor conpaignie  Einçois ira toz seus  son uuel  Ou a sa ioie ou a son duel  Et  qui que remaigne a seior  Il uialt estre iusqu  a tierz ior An Broceliande  et querra  S  il puet  tant que il trouerra L  estroit santier tot boissoneus  Que trop an est cusançoneus  Et la lande et la meison fort Et le solaz et le deport De la cortoise dameisele Qui mout est auenanz et bele  Et le prodome auoec sa fille  Qui a enor feire s  essille  Tant est frans et de boene part . 
Puis uerra la tor et l  essart Et le grant uilain qui le garde . 
Li ueoirs li demore et tarde Del uilain qui tant par est lez  Granz et hideus et contrefez Et noirs a guise d  esperon . 
Puis uerra  s  il puet  le perron Et la fontainne et le bacin Et les oisiax desor le pin  Si fera plouoir et uanter . 
Mes il ne s  en quiert ia uanter Ne ia  son uuel  nus nel saura Iusque tant que il en aura Grant honte ou grant enor eüe  Puis si soit la chose seüe . 
Messire Yuains de la cort s  anble Si qu  a nul home ne s  asanble  Mes seus uers son ostel s  en ua . 
Tote sa mesniee troua  Si comande a metre sa sele Et un suen escuier apele Cui il ne celoit nule rien . 
 Di ua  fet il  auoec moi uien La fors et mes armes m  aporte  Ie m  an istrai par cele porte Sor mon palefroi  tot le pas . 
Garde  ne demorer tu pas  Qu  il me couient mout loing errer . 
Et mon cheual fai bien ferrer  Si l  amainne tost aprés moi  Puis ramanras mon palefroi . 
Mes garde bien  ce te comant  S  est nus qui de moi te demant  Que ia noueles li an dies . 
Se or de rien an moi te fies  Ia mar t  i fieroies mes . 
Sire  fet il  or aiez pes  Que ia par moi nus nel saura . 
Alez  que ie uos siudrai la . 
 Messire Yuains maintenant monte  Qu  il uangera  s  il puet  la honte Son cosin einz que il retort . 
Li escuiers maintenant cort Au boen cheual  si monta sus  Que de demore n  i ot plus  Qu  il n  i failloit ne fers ne clos . 
Son seignor siust toz les galos Tant que il le uit descendu  Qu  il l  auoit un po atendu Loing del chemin  en .i. 
destor . 
Tot son hernois et son ator En aporte  cil l  atorna . 
Messire Yuains ne seiorna  Puis qu  armez fu  ne tant ne quant  Einçois erra chascun ior tant  Par montaignes et par ualees Et par forez longues et lees  Par leus estranges et saluages  Et passa mainz felons passages Et maint peril et maint destroit Tant qu  il uint au santier estroit Plain de ronces et d  oscurtez  Et lors fu il asseürez Qu  il ne pooit mes esgarer . 
Qui que le doie conparer  Ne finera tant que il uoie Le pin qui la fontainne onbroie  Et le perron et la tormante Qui grausle et pluet et tone et uante . 
La nuit ot  ce poez sauoir  Tel oste com il uost auoir  Car plus de bien et plus d  enor Trueue il assez el uauasor Que ne uos ai conté et dit  Et an la pucele reuit De san et de biauté cent tanz Que n  ot conté Calogrenanz  Qu  an ne puet pas dire la some De prode fame et de prodome  Des qu  il s  atorne a grant bonté . 
Ia n  iert tot dit ne tot conté  Que leingue ne puet pas retreire Tant d  enor con prodon set feire . 
Messire Yuains cele nuit ot Mout boen ostel  et mout li plot . 
Et uint es essarz l  andemain  Si uit les tors et le uilain  Qui la uoie li anseingna  Mes de cent foiz se seingna De la meruoille que il ot  Comant Nature feire sot Oeure si leide et si uilainne . 
Puis erra iusqu  a la fontainne  Si uit qanqu  il uoloit ueoir . 
Sanz arester et sanz seoir  uerssa sor le perron de plain De l  eue le bacin tot plain . 
Et maintenant uanta et plut Et fist tel tans con faire dut . 
Et quant Dex redona le bel  Sor le pin uindrent li oisel Et firent ioie merueilleuse Sor la fontainne perilleuse . 
Einz que la ioie fust remeise  uint  d  ire plus ardanz que breise  Uns cheualiers a si grant bruit Con s  il chaçast .i. 
cerf de ruit . 
Et maintenant qu  il s  antreuirent  S  antreuindrent et sanblant firent Qu  il s  antrehaïssent de mort . 
Chascuns ot lance roide et fort  Si s  antredonent si granz cos Qu  an.ii. 
les escuz de lor cos Percent  et li hauberc deslicent  Les lances fandent et esclicent  Et li tronçon uolent an haut . 
Li uns l  autre a l  espee assaut  Si ont  au chaple des espees  Les guiges des escuz colpees Et les escuz dehachiez toz  Et par desus et par desoz  Si que les pieces an depandent N  il ne s  an cueurent ne desfandent  Car si les ont harigotez Qu  a deliure sor les costez Et sor les piz et sor les hanches Essaient les espees blanches . 
Felenessemant s  antresprueuent N  onques d  un estal ne se mueuent Ne plus que feïssent dui gres  Einz dui cheualier plus angrés Ne furent de lor mort haster . 
N  ont cure de lor cos gaster  Que mialz qu  il pueent les anploient . 
Les hiaumes anbuingnent et ploient Et des haubers les mailles uolent  Si que del sanc assez se tolent  Car d  ax meïsmes sont si chaut Lor hauberc que li suens ne uaut A chascun gueres plus d  un froc . 
Anz el uis se fierent d  estoc  S  est meruoille comant tant dure Bataille si fiere et si dure . 
Mes andui sont de si fier cuer Que li uns por l  autre  a nul fuer  De terre .i. 
pié ne guerpiroit Se iusqu  a mort ne l  enpiroit . 
Et de ce firent mout que preu C  onques lor cheual an nul leu Ne ferirent ne maheignierent  Qu  il ne uostrent ne ne deignierent  Mes toz iorz a cheual se tienent Que nule foiz a pié ne uienent  S  an fu la bataille plus bele . 
En la fin  son hiaume escartele Au cheualier messire Yuains . 
Del cop fu estonez et uains Li cheualiers  mout s  esmaia  Qu  ainz si felon cop n  essaia  Qu  il li ot desoz le chapel Le chief fandu iusqu  au ceruel  Tant que del ceruel et del sanc Taint la maille del hauberc blanc  Don si tres grant dolor santi Qu  a po li cuers ne li manti . 
S  il s  an foï  n  a mie tort  Qu  il se santi naurez a mort  Car riens ne li ualut desfansse . 
Si tost s  an fuit  com il s  apansse  uers son chastel  toz esleissiez  Et li ponz li fu abeissiez Et la porte ouerte a bandon  Et messire Yuains de randon Quanqu  il puet aprés esperone . 
Si con girfauz grue randone  Qui de loing muet et tant l  aproche Qu  il la cuide panre et n  i toche  Ensi cil fuit  et cil le chace Si pres qu  a po qu  il ne l  anbrace  Et si ne le par puet ataindre  Et s  est si pres que il l  ot plaindre De la destrece que il sant . 
Mes toz iorz a foïr entant Et cil de chacier s  esuertue  Qu  il crient sa poinne auoir perdue Se mort ou uif ne le retient  Que des ranpones li souient Que messire Kex li ot dites . 
N  est pas de la promesse quites Que son cosin auoit promise  Ne creüz n  iert an nule guise S  anseignes ueraies n  an porte . 
A esperon iusqu  a la porte De son chastel l  en a mené  Si sont anz enbedui antré . 
Home ne fame n  i trouerent Es rues par ou il antrerent  Si uindrent anbedui d  eslés Parmi la porte del palés . 
La porte fu mout haute et lee  Si auoit si estroite antree Que dui home ne dui cheual Sanz anconbrier et sanz grant mal N  i pooient ansanble antrer N  anmi la porte entrancontrer  Car ele estoit autresi faite Con l  arbaleste qui agaite Le rat  quant il uient au forfet  Et l  espee est an son aguet Desus  qui tret et fiert et prant  Qu  ele eschape lors et descent Que riens nule adoise a la clef  Ia n  i tochera si soef . 
Ensi desus la porte estoient Dui trabuchet qui sostenoient Amont une porte colant De fer esmolue et tranchant  Se riens sor ces engins montoit  La porte d  amont descendoit  S  estoit pris et dehachiez toz Cui la porte ateignoit desoz . 
Et tot enmi a droit conpas Estoit si estroiz li trespas Con se fust uns santiers batuz . 
El droit santier s  est anbatuz Li cheualiers mout sagemant Et messire Yueins folemant Hurte grant aleüre aprés  Si le uint ateignant si pres Qu  a l  arçon derriere le tint  Et de ce mout bien li auint Qu  il se fu auant estanduz  Toz eüst esté porfanduz  Se ceste auanture ne fust  Que li cheuax marcha le fust Qui tenoit la porte de fer . 
Si con li deables d  anfer  Descent la porte et chiet aual Sanz enconbrier et sanz grant mal Derriere  et tranche tot parmi  Mes ne tocha  la Deu merci  Monseignor Yuein maintenant  Qu  a res del dos li uint reant  Si c  anbedeus les esperons Li trancha a res des talons  Et il cheï mout esmaiez  Cil qui estoit a mort plaiez Li eschapa en tel meniere . 
Une autel porte auoit derriere Come cele deuant estoit . 
Li cheualiers qui s  an fuioit Par cele porte s  an foï Et la porte aprés lui cheï . 
Ensi fu messire Yuains pris . 
Mout angoisseus et antrepris Remest dedanz la sale anclos  Qui tote estoit cielee a clos Dorez  et pointes les meisieres De boene oeure et de colors chieres . 
Mes de rien si grant duel n  auoit Con de ce que il ne sauoit Quel part cil an estoit alez . 
Une chanbrete iqui delez Oï ourir  d  un huis estroit  Queque il ert an son destroit  S  an issi une dameisele  Gente de cors et de uis bele  Et l  uis aprés li referma . 
Qant monseignor Yuein troua  Si l  esmaia mout de premiers   Certes  fet ele  cheualiers  Ie criem que mal soiez uenuz  Se uos estes ceanz tenuz  uos i seroiz toz depeciez  Que mes sire est a mort plaiez Et bien sai que uos l  auez mort . 
Ma dame an fet .i. 
duel si fort  Et ses genz anuiron lui crïent  Que par po de duel ne s  ocïent  Si uos seuent il bien ceanz  Mes entr  ax est li diax si granz Que il n  i pueent or entandre  Si uos uoelent ocirre ou pandre  A ce ne pueent il faillir  Qant il uos uoldront assaillir . 
 Et messire Yuains li respont   Ia  se Deu plest  ne m  ocirront Ne ia par aus pris ne serai . 
Non  fet ele  que g  en ferai Auoec uos ma puissance tote . 
N  est mie prodon qui trop dote  Por ce cuit que prodom soiez Que n  iestes pas trop esmaiez . 
Et sachiez bien  se ie pooie  Seruise et enor uos feroie  Car uos la feïstes ia moi . 
Une foiz  a la cort le roi M  enuoia ma dame an message . 
Espoir  si ne fui pas si sage  Si cortoise  ne de tel estre Come pucele deüst estre  Mes onques cheualier n  i ot Qu  a moi deignast parler .i. 
mot Fors uos  tot seul  qui estes ci  Mes uos  la uostre grant merci  M  i enorastes et seruistes . 
De l  enor que uos m  i feïstes uos randrai ia le guerredon . 
Bien sai comant uos auez non Et reconeü uos ai bien  Filz estes au roi Urien Et s  auez non messire Yuains . 
Or soiez seürs et certains Que ia  se croire me uolez  N  i seroiz pris ne afolez  Et cest mien anelet prendroiz Et  s  il uos plest  sel me randroiz Quant ie uos aurai deliuré . 
 Lors li a l  anelet liuré  Si li dist qu  il auoit tel force Com a  desus le fust  l  escorce  Qu  el le cueure  qu  an n  en uoit point  Mes il couient que l  en l  anpoint Si qu  el poing soit la pierre anclose  Puis n  a garde de nule chose Cil qui l  anel an son doi a  Que ia ueoir ne le porra Nus hom  tant ait les ialz ouerz  Ne que le fust qui est couerz De l  escorce  qu  an n  en uoit point . 
Monseignor Yuain ce anioint  Et  quant ele li ot ce dit  Sel mena seoir en .i. 
lit Couert d  une coute si riche Qu  ainz n  ot tel li dus d  Osteriche  Cele dit que  se il uoloit  A mangier li aporteroit  Et il dist qu  il li estoit bel . 
La dameisele cort isnel En sa chanbre et reuint mout tost  S  aporta .i. 
chapon en rost Et uin qui fu de boene grape  Plain pot  couert de blanche nape  Si li a a mangier offert Cele qui uolentiers le sert  Et cil  cui bien estoit mestiers  Menia et but mout uolentiers . 
Quant il ot mangié et beü  Furent par leanz espandu Li cheualier qui le queroient  Qui lor seignor uangier uoloient  Qui ia estoit an bieres mis . 
Et cele li a dit   Amis  Oez qu  il uos quierent ia tuit  Mout i a grant noise et grant bruit  Mes  qui ueigne et qui que uoise  Ne uos mouez ia por la noise  Que uos ne seroiz ia trouez  Se de cest lit ne uos mouez  Ia uerroiz plainne ceste sale De gent mout enuieuse et male Qui trouer uos i cuideront  Et si cuit qu  il aporteront Par ci le cors por metre an terre  Si uos comanceront a querre Et desoz bans et desoz liz . 
Si seroit solaz et deliz A home qui peor n  auroit  Quant gent si auuglez uerroit  Qu  il seront tuit si auuglé  Si desconfit  si desiuglé Que il anrageront tuit d  ire  Ie ne uos sai ore plus dire Ne ie n  i os plus demorer . 
Mes Deu puisse ie aorer  Qui m  a doné le leu et l  eise De feire chose qui uos pleise  Que mout grant talant en auoie . 
 Lors s  est arriers mise a la uoie Et  quant ele s  an fu tornee  Fu tote la genz atornee  Qui de .ii. 
parz as portes uindrent Et bastons et espees tindrent  Si ot mout grant fole et grant presse De gent felenesse et angresse  Et uirent del cheual tranchié  Deuant la porte  la mitié . 
Lors si cuidoient estre cert  Qant li huis seroient ouert  Que dedanz celui troueroient Que il por ocirre queroient . 
Puis firent traire amont les portes  Par coi maintes genz furent mortes  Mes il n  i ot a celui triege Tandu ne trebuchet ne piege  Einz i entrerent tuit de front  Et l  autre mitié trouee ont Del cheual mort deuant le suel  Mes onques entr  ax n  orent oel Don monseignor Yuain ueïssent  Que mout uolentiers oceïssent  Et il les ueoit anragier Et forssener et correcier  Et disoient   Ce  que puet estre  Que ceanz n  a huis ne fenestre Par ou riens nule s  an alast  Se ce n  ert oisiax qui uolast Ou escuriax ou cisemus Ou beste ausi petite ou plus  Que les fenestres sont ferrees  Et les portes furent fermees Lors que mes sire en issi fors  Morz ou uis est ceanz li cors  Que defors ne remest il mie . 
La sele assez plus que demie Est ça dedanz  ce ueons bien  Ne de lui ne trouomes rien Fors que les esperons tranchiez Qui li cheïrent de ses piez . 
Or au cerchier par toz ces engles  Si lessomes ester ces gengles  Qu  ancor est il ceanz  ce cuit  Ou nos somes anchanté tuit  Ou tolu le nos ont maufé . 
 Ensi trestuit d  ire eschaufé Parmi la sale le queroient Et parmi les paroiz feroient Et par les liz et par les bans  Mes des cos fu quites et frans Li liz ou cil estoit couchiez  Qu  il n  i fu feruz ne tochiez . 
Mes assez ferirent antor Et mout randirent grant estor Par tot leanz de lor bastons  Com auugles qui a tastons ua aucune chose cerchant . 
Quequ  il aloient reuerchant Desoz liz et desoz eschames  uint une des plus beles dames C  onques ueïst riens terriene . 
De si tres bele crestiene Ne fu onques plez ne parole  Mes de duel feire estoit si fole Qu  a po qu  ele ne s  ocioit . 
A la foiee  si crioit Si haut com ele pooit plus  Et recheoit pasmee ius . 
Et quant ele estoit releuee  Ausi come fame desuee  Se comançoit a dessirier Et ses cheuols a detranchier  Ses mains detuert et ront ses dras  Si se repasme a chascun pas  Ne riens ne la puet conforter  Que son seignor en uoit porter Deuant li  en la biere  mort  Don ia ne cuide auoir confort  Por ce crioit a haute uoiz . 
L  eue beneoite et les croiz Et li cierge aloient auant Auoec les dames d  un couant  Et li texte et li ancenssier Et li clerc  qui sont despanssier De feire la haute despansse A cui la cheitiue ame pansse . 
Messire Yuains oï les criz Et le duel  qui ia n  iert descriz  Ne nus ne le porroit descriure  Ne tex ne fu escriz an liure  Et la processions passa  Mes enmi la sale amassa Entor la biere uns granz toauz  Que li sans chauz  clers  et uermauz Rissi au mort parmi la plaie  Et ce fu prouance ueraie Qu  ancor estoit leanz  sanz faille  Cil qui ot feite la bataille Et qui l  auoit mort et conquis . 
Lors ont par tot cerchié et quis Et reuerchié et tremué  Si que tuit furent tressué De grant angoisse et de tooil Qu  il orent por le sanc uermoil Qui deuant aus fu degotez . 
Puis fu mout feruz et botez Messire Yueins  la ou il iut  Mes ainz por ce ne se remut . 
Et les genz plus et plus crioient Por les plaies qui escreuoient  Si se meruoillent por coi seinnent  N  il ne trueuent de coi se pleingnent  Et dit chascuns et cil et cist   Entre nos est cil qui l  ocist  Ne nos ne le ueomes mie  Ce est meruoille et deablie . 
 Por ce tel duel par demenoit La dame qu  ele forssenoit Et crioit come fors del san   Ha  Dex  don ne trouera l  an L  omecide  le traïtor Qui m  a ocis mon boen seignor  Boen  uoire le meillor des buens  uoirs Dex  li torz an seroit tuens Se tu l  en leisses eschaper . 
Autrui que toi n  en doi blasmer  Que tu le m  anbles a ueüe . 
Einz tex force ne fu ueüe Ne si lez torz con tu me fez  Que nes ueoir ne le me lez  Celui qui est si pres de moi . 
Bien puis dire  quant ie nel uoi  Que antre nos s  est ceanz mis Ou fantosmes ou anemis  S  an sui anfantosmee tote  Ou il est coarz  si me dote  Coarz est il  quant il me crient  De grant coardise li uient Qant deuant mostrer ne s  ose . 
Ha  fantosme  coarde chose  Por qu  iés uers moi acoardie Quant uers mon seignor fus hardie  Que ne t  ai ore an ma baillie  Ta puissance fust ia faillie  Por coi ne te puis or tenir  Mes ce  comant pot auenir Que tu mon seignor oceïs Se an traïson nel feïs  Ia uoir par toi conquis ne fust Mes sires  se ueü t  eüst  Qu  el monde son paroil n  auoit  Ne Dex ne hom ne l  i sauoit  Ne il n  en i a mes nul tex . 
Certes  se tu fusses mortex  N  osasses mon seignor atendre  Qu  a lui ne se pooit nus prendre . 
 Ensi la dame se debat  Ensi tot par li se conbat  Ensi tot par li se confont Et  auoec lui  ses genz refont Si grant duel que greignor ne pueent . 
Le cors an portent  si l  anfueent  Et tant ont quis et tribolé Que de querre sont saolé  Si le leissent tot par enui  Qu  il ne pueent ueoir nelui Qui de rien an face a mescroire . 
Et les nonains et li prouoire Orent ia fet tot le seruise  Repeirié furent de l  iglise Et uenu sor la sepouture . 
Mes de tot ice n  auoit cure La dameisele de la chanbre  De monseignor Yuain li manbre  S  est a lui uenue mout tost Et dit   Biau sire  a mout grant ost A ceanz ceste gent esté . 
Mout ont par ceanz tanpesté Et reuerchiez toz ces quachez  Plus menuemant que brachez Ne uet tracent perdriz ne caille . 
Peor auez eü sanz faille . 
Par foi  fet il  uos dites uoir  Ia si grant ne cuidai auoir . 
Encores  se il pooit estre  Ou par pertuis ou par fenestre uerroie uolentiers la fors La procession et le cors . 
 Mes il n  auoit en la entencion N  au cors n  a la procession  Qu  il uolsist qu  il fussent tuit ars  Si li eüst costé cent mars . 
Cent mars  uoire  plus de cent mile . 
Mes por la dame de la uile  Que il uoloit ueoir  le dist  Et la dameisele le mist A une fenestre petite . 
Quanqu  ele puet uers lui s  aquite De l  enor qu  il li auoit feite . 
Parmi cele fenestre agueite Messire Yuains la bele dame  Qui dit   Biau sire  de uostre ame Ait Dex merci  si uoiremant Com onques  au mien esciant  Cheualiers sor cheual ne sist Qui de rien nule uos uausist . 
De uostre enor  biax sire chiers  Ne fu onques nus cheualiers  Ne de la uostre conpaignie  Largesce estoit la uostre amie Et Hardemanz uostre conpainz . 
En la conpaignie des sainz Soit la uostre ame  biax dolz sire   Lors se deront et se dessire Trestot quanque as mains li uient . 
A mout grant poinne se retient Messire Yueins  a que qu  il tort  Que les mains tenir ne li cort . 
Mes la dameisele li prie Et loe et comande et chastie  Come gentix et deboneire  Qu  il se gart de folie feire Et dit   uos estes ci mout bien . 
Gardez  ne uos mouez por rien Tant que cist diaus soit abeissiez  Et ces genz departir leissiez  Qu  il se departiront par tens . 
S  or uos contenez a mon sens  Si con ie uos lo contenir  Granz biens uos an porra uenir . 
Ci poez ester et seoir  Et anz et fors les genz ueoir Qui passeront parmi la uoie  Ne ia n  iert nus hom qui uos uoie  Si auroiz mout grant auentage  Mes gardez uos de dire outrage  Car qui se desroie et sormoinne Et d  outrage feire se poinne Qant il en a et eise et leu  Ie l  apel plus malués que preu . 
Gardez  se uos pansez folie  Que por ce ne la feites mie . 
Li sages son fol pansé cueure Et met  s  il puet  le san a oeure . 
Or uos gardez bien come sages Que n  i lessiez la teste an gages  Qu  il n  en panroient reançon  Soiez por uos an cusançon  Et de mon consoil uos soueigne  S  estez an pes tant que ie ueigne  Que ie n  os plus ci arester  Car g  i porroie trop ester  Espoir que l  en m  an mescresroit Por ce que l  en ne me uerroit Auoec les autres an la presse  S  an panroie male confesse . 
 Atant s  en part et cil remaint  Qui ne set an quel se demaint  Que del cors qu  il uoit qu  an enfuet Li poise  quant auoir n  en puet Aucune chose qui l  an port Tesmoing qu  il l  a ocis et mort . 
S  il n  en a tesmoing et garant Que mostrer puisse a parlemant  Donc iert il honiz en trauers  Tant est Kex et fel et peruers  Plains de ranpones et d  enui  Qu  il ne garra ia mes a lui  Einz l  ira formant afeitant Et gas et ranpones gitant  Ausi con il fist l  autre ior . 
Males ranpones a seior Li sont el cors batanz et fresches . 
Mes de son cuer et de ses lermes Li radolcist nouele Amors Qui par sa terre a fet .i. 
cors  S  a tote sa proie acoillie  Son cuer a o soi s  anemie  S  aimme la rien qui plus le het . 
Bien a uangiee  et si nel set  La dame la mort son seignor  uangence en a feite greignor Que ele panre n  an seüst S  Amors uangiee ne l  eüst  Qui si dolcemant le requiert Que par les ialz el cuer le fiert  Et cist cos a plus grant duree Que cos de lance ne d  espee  Cos d  espee garist et sainne Mout tost  des que mires i painne  Et la plaie d  Amors anpire Qant ele est plus pres de son mire . 
Cele plaie a messire Yuains  Dom il ne sera ia mes sains  Qu  Amors s  est tote a lui randue . 
Les leus ou ele ert espandue uet reuerchant  et si s  an oste  Ne uialt auoir ostel ne oste Se cestui non  et que preuz fet Quant de malués leu se retret Por ce qu  a lui tote se doint . 
Ne cuit qu  aillors ait de lui point  Si cerche toz ces uix ostex  S  est granz diax quant Amors est tex Et quant ele si mal se prueue Qu  el plus despit leu qu  ele trueue Se herberge ele autresi tost Com an tot le meillor de l  ost . 
Mes or est ele bien uenue  Ci iert ele bien maintenue Et ci li fet boen seiorner . 
Ensi se deuroit atorner Amors  qui est mout haute chose  Car meruoille est comant ele ose De honte an malués leu descendre . 
Celui sanble qui an la cendre Et an la poudre espant son basme  Et het enor et ainme blasme  Et destranpre suie de miel Et mesle çucre auoeques fiel . 
Mes or n  a ele pas fet çué  Logiee s  est an franc alué  Dom nus ne li puet feire tort . 
Qant en ot anfoï le mort  S  an partirent totes les genz  Clers ne cheualiers ne sergenz Ne dame n  i remest  que cele Qui sa dolor mie ne cele . 
Mes iqui remest tote sole  Et souant se prant a la gole  Et tort ses poinz et bat ses paumes  Et list en .i. 
sautier ses saumes  Anluminé a letres d  or . 
Et messire Yuains est ancor A la fenestre  ou il l  esgarde  Et quant il plus s  an done garde  Plus l  ainme et plus li abelist . 
Ce qu  ele plore et qu  ele list uolsist qu  ele lessié eüst Et qu  a lui parler li pleüst . 
An ce uoloir l  a Amors mis  Qui a la fenestre l  a pris  Mes de son uoloir se despoire  Car il ne puet cuidier ne croire Que ses uoloirs puisse auenir  Et dit   Por fos me puis tenir  Quant ie uuel ce que ia n  aurai  Son seignor a mort li naurai Et ie cuit a li pes auoir  Par foi  ie ne cuit pas sauoir  Qu  ele me het plus or endroit Que nule rien  et si a droit . 
D  or endroit ai ge dit que sages  Que fame a plus de cent corages . 
Celui corage qu  ele a ore Espoir changera ele ancore  Ainz le changera sanz  espoir   Mout sui fos quant ie m  an despoir  Et Dex li doint ancor changier  Qu  estre m  estuet an son dongier Toz iorz mes  des qu  Amors le uialt . 
Qui Amor en gré ne requialt Des que ele antor li l  atret  Felenie et traïson fet  Et ie di  qui se uialt si l  oie  Que cil n  a droit en nule ioie . 
Mes por ce ne perdrai ie mie  Toz iorz amerai m  anemie  Que ie ne la doi pas haïr Se ie ne uoel Amor traïr . 
Ce qu  Amors uialt doi ie amer . 
Et doit me ele ami clamer  Oïl  uoir  por ce que ie l  aim . 
Et ie m  anemie la claim  Qu  ele me het  si n  a pas tort  Que ce qu  ele amoit li ai mort . 
Donques sui ge ses anemis  Nel sui  certes  mes ses amis . 
Grant duel ai de ses biax cheuox  C  onques rien tant amer ne uox  Que fin or passent  tant reluisent . 
D  ire m  espranent et aguisent Qant ie les uoi ronpre et tranchier  N  onques ne pueent estanchier Les lermes  qui des ialz li chieent  Totes ces choses me dessieent  Atot ce qu  il sont plain de lermes  Si qu  il n  en est ne fins ne termes  Ne furent onques si bel oel . 
De ce qu  ele plore me duel Ne de rien n  ai si grant destrece Come de son uis qu  ele blece  Qu  il ne l  eüst pas desserui  Onques si bien taillié ne ui Ne si fres ne si coloré  Mes ce me par a acoré Que ele est a li enemie . 
Et uoir  ele ne se faint mie Qu  au pis qu  ele puet ne se face  Et nus cristauz ne nule glace N  est si clere ne si polie . 
Dex  Por coi fet si grant folie Et por coi ne se blece mains  Por coi detort ses beles mains Et fiert son piz et esgratine  Don ne fust ce meruoille fine A esgarder  s  ele fust liee  Qant ele est or si bele iriee  Oïl  uoir  bien le puis iurer  Onques mes si desmesurer Ne se pot an biauté Nature  Que trespassee i a mesure Ou ele  espoir  n  i oura onques . 
Comant poïst ce estre donques  Don fust si grant biauté uenue  Ia la fist Dex  de sa main nue  Por Nature feire muser . 
Tot son tans i porroit user S  ele la uoloit contrefere  Que ia n  en porroit a chief trere  Nus d  aus  s  il s  an uoloit pener  Ce cuit  ne porroit asener Que ia mes nule tel feïst Por poinne que il i meïst . 
 Ensi messire Yuains deuise Celi qui de duel se debrise  N  ainz mes ne cuit qu  il auenist Que nus hom qui prison tenist  Tel con messire Yuains la tient  Que de la teste perdre crient  Amast an si fole meniere  Dom il ne fera ia proiere Ne autres por lui  puet cel estre . 
Tant demora a la fenestre Qu  il an uit la dame raler Et que l  en ot fet aualer Anbedeus les portes colanz . 
De ce fust uns autres dolanz  Que mialz amast sa deliurance Qu  il ne feïst la demorance  Et il met tot autant a oeure Se l  en les clot  con s  an les oeure . 
Il ne s  an alast mie  certes  Se eles li fussent ouertes Ne se la dame li donast Congié et si li pardonast La mort son seignor boenemant  Si s  en alast seüremant  Qu  Amors et Honte le retient  Qui de .ii. 
parz deuant li uient . 
Il est honiz se il s  en ua  Que ce ne recresroit en ia Qu  il eüst ensi esploitié  D  autre part  ra tel couoitié De la bele dame ueoir Au moins  se plus n  en puet auoir  Que de la prison ne li chaut  Mialz uialt morir que il s  en aut . 
Mes la dameisele repeire  Qui li uialt conpaignie feire Et solacier et deporter Et porchacier et aporter Quanque il uoldra a deuise . 
De l  amor qui en lui s  est mise  Le troua trespansé et uain  Si li a dit   Messire Yuain  Quel siegle auez uos puis eü  Tel  fet il  qui mout m  a pleü . 
Pleü  Por Deu  dites uos uoir  Comant puet donc boen siegle auoir Qui uoit qu  an le quiert por ocirre  Cil ainme sa mort et desirre  Certes  fet il  ma dolce amie  Morir n  i uoldroie ie mie  Et si me plot mout tote uoie Ce que ie ui  se Dex me uoie  Et plot et pleira toz iorz mes . 
Or le leissons atant an pes   Fet cele qui bien set antendre Ou ceste parole uialt tendre . 
 Ne sui si nice ne si fole Que bien n  entande une parole . 
Mes or an uenez aprés moi  Que ie panrai prochein conroi De uos gitier fors de prison . 
Bien uos metrai a garison  S  il uos plest  enuit ou demain  Or an uenez  ie uos an main . 
 Et il respont   Soiez certainne  Ie n  an istrai fors  de semainne  En larrecin ne an enblee . 
Qant la genz iert tote asanblee Parmi ces rues  la defors  Plus a enor m  en istrai lors Que ie ne feroie nuitantre . 
 A cest mot  aprés li s  en antre Dedanz la petite chanbrete . 
La dameisele  qui fu brete  Fu de lui seruir an espans  Si li fist creance et despans De tot quanque il li couint . 
Et quant leus fu  si li souint De ce que il li auoit dit  Que mout li plot ce qu  ele que il uit Que par la sale le queroient Les genz qui de mort le haoient . 
La dameisele estoit si bien De sa dame que nule rien A dire ne li redotast  A que que la chose montast  Qu  ele estoit sa mestre et sa garde . 
Et por coi fust ele coarde De sa dame reconforter Et de son bien amonester  La premiere foiz a consoil Li dist   Dame  mout me meruoil Que folemant uos uoi ourer . 
Dame  cuidiez uos recourer uostre seignor por uostre duel  Nenil  fet ele  mes mon uuel Seroie ie morte d  enui . 
Por coi  Por aler aprés lui . 
Aprés lui  Dex uos an desfande  Qui ausi boen seignor uos rande Si com il an est posteïs . 
Einz tel mançonge ne deïs  Qu  il ne me porroit si boen randre . 
Meillor  se uos le uolez prandre  uos randra il  sel prouerai . 
Fui  Teis  Ia tel ne trouerai . 
Si feroiz  dame  s  il uos siet . 
Mes or dites  si ne uos griet  uostre terre  qui desfandra Quant li rois Artus i uendra  Qui doit uenir l  autre semainne Au perron et a la fontainne  N  en auez uos eü message De la dameisele sauuage Qui letres uos en anuea  Ahi  con bien les anplea  uos deüssiez or consoil prendre De uostre fontainne desfandre  Et uos ne finez de plorer  N  i eüssiez que demorer  S  il uos pleüst  ma dame chiere  Que certes une chanberiere Ne ualent tuit  bien le sauez  Li cheualier que uos auez  Ia par celui qui mialz se prise N  en iert escuz ne lance prise . 
De gent malueise auez uos mout  Mes ia n  i aura si estout Qui sor cheual monter en ost  Et li rois uient a si grant ost Qu  il seisira tot sanz desfansse . 
 La dame set mout bien et pansse Que cele la consoille an foi  Mes une folie a en soi Que les autres fames i ont  Trestotes  a bien pres  le font  Que de lor folie s  ancusent Et ce qu  eles uoelent refusent . 
 Fui  fet ele  lesse m  an pes . 
Se ie t  an oi parler ia mes  Ia mar feras  mes que t  an fuies  Tant paroles que trop m  enuies . 
A ben eor  fet ele  dame  Bien i pert que uos estes fame  Qui se corroce quant ele ot Nelui qui bien feire li lot . 
 Lors s  an parti  si la leissa  Et la dame se rapanssa Qu  ele auoit si grant tort eü  Mout uolsist bien auoir seü Comant ele poïst prouer Qu  an porroit cheualier trouer Meillor c  onques ne fu ses sire  Se li orroit uolentiers dire  Mes ele li a desfandu . 
An ce panser a atendu Iusque tant que ele reuint  Mes onques desfansse n  en tint  Einz li redit tot maintenant   Ha  dame  est ce ore auenant  Qui si de duel uos ociez  Por Deu  car uos en chastiez  Si le laissiez seuiax de honte  A si haute dame ne monte Que duel si longuemant mainteigne . 
De uostre enor uos resoueigne Et de uostre grant gentillesce . 
Cuidiez uos que tote proesce Soit morte auoec uostre seignor  Que autresi boen ou meillor An sont remés parmi le monde . 
Se tu ne manz  Dex me confonde  Et neporquant .i. 
seul m  an nome Qui ait tesmoing de si preudome Con mes sire ot tot son ahé . 
Et uos m  an sauriez mal gré  Si uos recorroceriez Et m  en remenaceriez . 
Nel ferai  ie t  en asseür . 
Or soit a uostre boen eür  Qui uos en est a auenir  Se il uos uenoit a pleisir . 
Et ce doint Dex que il uos pleise  Ne uoi rien por coi ie m  an teise  Que nus ne nos ot ne escoute . 
uos me tanroiz ia por estoute  Mes bien puis dire  ce me sanble  Quant dui cheualier sont ansanble uenu a armes en bataille  Li quex cuidiez uos qui mialz uaille  Quant li uns a l  autre conquis  Androit de moi doing ie le pris Au ueinqueor . 
Et uos  que feites  Il m  est auis que tu m  agueites  Si me uiax a parole prandre . 
Par foi  uos poez bien entandre Que ie m  an uois parmi le uoir  Et si uos pruef par estouoir Que mialz ualut cil qui conquist uostre seignor que il ne fist  Il le conquist et sel chaça Par hardemant aniusque ça  Et si l  enclost an sa meison . 
Or ai ge oï desreison  La plus grant c  onques mes fust dite . 
Fui  plainne de mal esperite  Ne mes deuant moi ne reueingnes Por coi de lui parole teignes . 
Certes  dame  bien le sauoie Que ia de uos gré n  en auroie  Et iel uos dis mout bien auant . 
Mes uos m  eüstes an couant Que ia ire n  en auriez Ne mal gré ne m  an sauriez . 
Mal m  auez mon couant tenu . 
Si m  est or ensi auenu Et dit m  auez uostre pleisir  Si ai perdu .i. 
boen teisir . 
 Atant uers sa chanbre retorne  La ou messire Yuains seiorne  Cui ele garde a mout grant eise  Mes n  i ot chose qui li pleise Qant la dame ueoir ne puet  Et del plet que cele li muet Ne se garde ne n  an set mot . 
Mes la dame tote nuit ot A li meïsmes grant tançon  Qu  ele estoit en grant cusançon De sa fonteinne garantir . 
Si se comance a repantir De celi qu  ele auoit blasmee Et leidie et mesaamee  Qu  ele est tote seüre et certe Que por loier ne por desserte Ne por amor qu  a celui ait Ne l  en mist ele onques en plait . 
Et plus ainme ele li que lui  Ne sa honte ne son enui Ne li loeroit ele mie  Que trop est sa leax amie . 
Ez uos ia la dame changiee  De celi qu  ele ot leidangiee Ne cuide ia mes a nul fuer Que amer la doie an son cuer  Et celui qu  ele ot refusé Ra mout lëaumant escusé Par reison et par droit de plet  Qu  il ne li auoit rien mesfet . 
Si se desresne tot ensi Con s  il fust uenuz deuant li  Lors sel comance a pleidoier   uiax tu donc  fet ele  noier Que par toi ne soit morz mes sire  Ce  fet il  ne puis ie desdire  Einz l  otroi bien . 
Di donc por coi . 
Feïs le tu por mal de moi  Por haïne ne por despit  Ia n  aie ie de mort respit S  onques por mal de uos le fis . 
Donc n  as tu rien uers moi mespris Ne uers lui n  eüs tu nul tort  Car s  il poïst  il t  eüst mort . 
Por ce  mien esciant  cuit gié Que i  ai bien et a droit iugié . 
 Ensi par li meïsmes prueue Que droit san et reison i trueue Qu  an lui haïr n  a ele droit  Si an dit ce qu  ele uoldroit  Et par li meïsmes s  alume Ensi come li feus qui fume Tant que la flame s  i est mise  Que nus ne la soufle n  atise . 
Et s  or uenoit la dameisele  Ia desresneroit la querele Dom ele l  a tant pleidoiee  S  an a esté bien leidoiee . 
Et cele reuint par matin  Si recomança son latin La ou ele l  auoit leissié . 
Et cele tint le chief bessié  Qui a mesfete se santoit De ce que leidie l  auoit  Mes or li uoldra amander Et del cheualier demander Le non  et l  estre  et le linage  Si s  umelie come sage  Et dit   Merci crier uos uuel Del grant oltrage et de l  orguel Que ie uos ai dit come fole  Si remanrai a uostre escole . 
Mes dites moi  se uos sauez  Del cheualier don uos m  auez Tenue a plet si longuemant  Quiex hom est il et de quel gent  Se il est tex qu  a moi ateigne  Mes que de par lui ne remaigne  Ie le ferai  ce uos otroi  Seignor de ma terre et de moi . 
Mes il le couanra si fere Qu  an ne puisse de moi retrere Ne dire   C  est cele qui prist Celui qui son seignor ocist . 
 E non Deu  dame  ensi iert il . 
Seignor auroiz le plus gentil Et le plus gent et le plus bel Qui onques fust del ling Abel . 
Comant a non  Messire Yuains . 
Par foi  cist n  est mie uilains  Einz est mout frans  ie le sai bien  Et s  est filz au roi Urien . 
Par foi  dame  uos dites uoir . 
Et quant le porrons nos auoir  Iusqu  a quint ior . 
Trop tarderoit  Que  mon uuel  ia uenuz seroit . 
ueigne enuit ou demain  seuiax . 
Dame  ne cuit pas c  uns oisiax Poïst tant en .i. 
ior uoler . 
Mes ie i ferai ia aler .I. 
mien garçon qui mout tost cort  Qui ira bien iusqu  a la cort Le roi Artus  au mien espoir  Au moins iusqu  a demain au soir  Que iusque la n  iert il trouez . 
Cist termes est trop lons assez  Li ior sont lonc . 
Mes dites li Que demain au soir resoit ci Et uoist plus tost que il ne siaut  Car bien s  esforcera  s  il uialt  De .ii. 
iornees fera une  Et anquenuit luira la lune  Si reface de la nuit ior  Et ie li donrai au retor Quanqu  il uoldra que ie li doingne . 
Sor moi leissiez ceste besoingne  Que uos l  auroiz  a tot le mains  Iusqu  a tierz ior antre uoz mains . 
Et au demain remanderoiz uoz genz et si demanderoiz Consoil del roi qui doit uenir . 
Por la costume maintenir De uostre fontainne desfandre uos couendroit boen consoil prandre  Et il n  i aura ia si haut Qui s  ost uanter que il i aut . 
Lors porroiz dire tot a droit Que marier uos couendroit . 
Uns cheualiers mout alosez uos requiert  mes uos ne l  osez Panre s  il nel uos loent tuit Et s  il nel pranent an conduit . 
Tant les quenuis ie a malués Que  por autrui chargier le fes Dom il seroient tuit chargié  uos an uanront trestuit au pié Et si uos an mercieront  Que fors de grant peor seront . 
Car qui peor a de son onbre  S  il puet  uolentiers se desconbre D  ancontre de lance ou de dart  Que c  est malués iex a coart . 
 Et la dame respont   Par foi  Ensi le uuel  ensi l  otroi  Et ie l  auoie ia pansé Si con uos l  auez deuisé  Et tot ensi le ferons nos . 
Mes ci por coi demorez uos  Alez  Ia plus ne delaiez  Si faites tant que uos l  aiez  Et ie remanderai mes genz . 
 Ici fine li parlemanz . 
Cele fet sanblant qu  anuoit querre Monseignor Yuain en sa terre  Si le fet chascun ior baignier  Son chief lauer et apleignier  Et auoec ce li aparoille Robe d  escarlate uermoille  De ueir forree atot la croie . 
N  est riens que ele li acroie Qui coueigne a lui acesmer  Fermail d  or a son col fermer  Ouré a pierres precieuses Qu  il font leanz mout gracieuses  Et ceinturete et aumosniere Qui fu d  une riche sainiere  Bien l  a de tot apareillié . 
Et a sa dame a conseillié Que reuenuz est ses messages  Si a esploitié come sages . 
 Comant  fet ele . 
Quant uenra Messire Yueins  Ceanz est ia . 
Ceanz est il  uenez donc tost  Celeemant et an repost  Demantres qu  auoec moi n  est nus . 
Gardez que n  en i ueigne nus  Que g  i harroie mout le cart . 
 La dameisele atant s  an part  S  est uenue a son oste arriere  Mes ne mostra mie a sa chiere La ioie que ses cuers auoit  Einz dit que sa dame sauoit Qu  ele l  auoit leanz gardé  Et dit   Messire Yuain  par Dé  N  a mes mestier neant celee . 
Tant est de uos la chose alee Que ma dame ceanz uos set  Qui mout me blasme et mout me het  Et mout m  en a acoisonee  Mes tel seürté m  a donee Que deuant li uos puis conduire Sanz uos de rien greuer ne nuire . 
Ne uos greuera rien  ce croi  Fors tant  don mantir ne uos doi  Que ie feroie traïson  Qu  auoir uos uialt en sa prison  Et si i uialt auoir le cors Que nes li cuers n  an soit defors . 
Certes  fet il  ce uoel ie bien  Que ce ne me greuera rien  Qu  an sa prison uoel ie mout estre . 
Si seroiz uos  par la main destre Don ie uos teing  Or an uenez  Mes a mon los uos contenez Si sinplemant deuant sa face Que male prison ne uos face . 
Ne por ce ne uos esmaiez  Ne cuit mie que uos aiez Prison qui trop uos soit greuainne . 
 La dameisele ensi l  en mainne  Si l  esmaie  et sel raseüre  Et parole par couerture De la prison ou il iert mis  Que sanz prison n  est nus amis  Por ç  a droit se prison le clainme Que sanz prison n  est nus qui ainme . 
La dameisele par la main En mainne monseignor Yuain La ou il iert mout chier tenuz  Si crient il estre mal uenuz  Et s  il le crient  n  est pas meruoille . 
Sor une grant coute uermoille Trouerent la dame seant . 
Mout grant peor  ce uos creant  Ot messire Yuains a l  entree De la chanbre  ou il ont trouee La dame  qui ne li dist mot  Et por ce grant peor en ot  Si fu de peor esbaïz  Qu  il cuida bien estre traïz  Et s  estut loing cele part la  Tant que la pucele parla Et dit   .u. 
.c. 
dahez ait s  ame Qui mainne an chanbre a bele dame Cheualier qui ne s  an aproche Et qui n  a ne lengue  ne boche  Ne san  dom acointier se sache   Maintenant par le braz le sache  Si li dit   En ça uos traiez  Cheualiers  ne peor n  aiez De ma dame  qu  el ne uos morde  Mes querez la pes et l  acorde  Et g  en proierai auoec uos Que la mort Esclados le Ros  Qui fu ses sires  uos pardoint . 
 Messire Yuains maintenant ioint Ses mains  si s  est a genolz mis Et dit  come uerais amis   Dame  uoir  ia ne uos querrai Merci  einz uos mercierai De quanque uos me uoldroiz feire  Que riens ne m  en porroit despleire . 
Non  sire  Et se ie uos oci  Dame  la uostre grant merci  Que ia ne m  an orroiz dire el . 
Einz mes  fet ele  n  oï tel  Que si uos metez a deuise Del tot an tot en ma franchise Sanz ce que nes uos en esforz . 
Dame  nule force si forz N  est come cele  sanz mantir  Qui me comande a consantir uostre uoloir del tot an tot . 
Rien nule a feire ne redot Que moi uos pleise a comander  Et  se ie pooie amander La mort don i  ai uers uos mesfet  Ie l  amanderoie sanz plet . 
Comant  fet ele . 
Or le me dites  Si soiez de l  amande quites  Se uos de rien me mesfeïstes  Quant uos mon seignor m  oceïstes . 
Dame  fet il  uostre merci  Quant uostre sires m  asailli  Quel tort oi ie de moi desfandre  Qui autrui uialt ocirre ou prandre  Se cil l  ocit qui se desfant  Dites se de rien i mesprant . 
Nenil  qui bien esgarde droit  Et  ie cuit  rien ne me uaudroit Qant fet ocirre uos auroie . 
Et ce mout uolentiers sauroie Don cele force puet uenir Qui uos comande a consentir A mon uoloir  sanz contredit  Toz torz et toz mesfez uos quit  Mes seez uos  si me contez Comant uos iestes si dontez . 
Dame  fet il  la force uient De mon cuer  qui a uos se tient  An ce uoloir m  a mes cuers mis . 
Et qui le cuer  biax dolz amis  Dame  mi oel . 
Et les ialz  qui  La granz biautez que an uos ui . 
Et la biautez qu  i a forfet  Dame  tant que amer me fet . 
Amer  Et cui  uos  dame chiere . 
Moi  uoire uoir . 
An quel meniere  An tel que graindre estre ne puet  En tel que de uos ne se muet Mes cuers  n  onques aillors nel truis  An tel qu  aillors pansser ne puis  En tel que toz a uos m  otroi  An tel que plus uos aim que moi  En tel  s  il uos plest  a deliure  Que por uos uuel morir ou uiure . 
Et oseriez uos enprandre Por moi ma fontainne a desfandre  Oïl  uoir  dame  uers toz homes . 
Sachiez donc  bien acordé somes . 
 Ensi sont acordé briemant . 
Et la dame ot son parlemant Deuant tenu a ses barons Et dit   De ci nos en irons An cele sale ou ces genz sont Qui loé et conseillié m  ont  Que mari a prendre m  otroient Por le besoing que il i uoient . 
Ci meïsmes a uos me doing Ne ge n  en irai ia plus loing  Qu  a seignor refuser ne doi Boen cheualier et fil de roi . 
 Or a la dameisele fet Quanqu  ele uoloit antreset  Messire Yuains n  en ot pas ire  Ce uos puis bien conter et dire  Que la dame auoec li l  en mainne En la sale  qui estoit plainne De cheualiers et de sergenz  Et messire Yuains fu si genz Qu  a meruoilles tuit l  esgarderent  Et encontre ax tuit se leuerent Et tuit saluent et anclinent Monseignor Yuain  et deuinent   C  est cil qui ma dame prendra  Dahez ait qui li desfandra  Qu  a meruoilles sanble prodome . 
Certes  l  empererriz de Rome Seroit an lui bien mariee . 
Car l  eüst il ia afiee Et ele lui de nue main  Si l  espousast hui ou demain . 
 Ensi parloient tuit d  un ranc . 
Au chief de la sale ot un banc Ou la dame s  ala seoir  La ou tuit la porent ueoir . 
Et messire Yuains sanblant fist Qu  a ses piez seoir se uolsist  Qant ele l  an leua amont  Et de la parole semont Son seneschal  que il la die  Si qu  ele soit de toz oïe . 
Lors comança li seneschax  Qui n  estoit ne estolz ne bax   Seignor  fet il  guerre nos sourt  N  est iorz que li rois ne s  atourt  De quanqu  il se puet atorner  Por uenir noz terres gaster . 
Ençois que la quinzainne past  Sera trestote alee a gast  Se boen mainteneor n  i a . 
Qant ma dame se maria  N  a mie ancor .ui. 
anz parclos  Si le fist ele par uoz los . 
Morz est ses sires  ce li poise . 
N  a or de terre c  une toise Cil qui tot cest païs tenoit Et qui mout bien i auenoit  C  est granz diax que po a uescu . 
Fame ne set porter escu Ne ne set de lance ferir  Mout amander et ancherir Se puet de panre .i. 
boen seignor . 
Einz mes n  en ot mestier graignor . 
Loez li tuit que seignor praingne  Einz que la costume remaingne Qui an cest chastel a esté Plus de .lx. 
anz a passé . 
 A cest mot dïent tuit ansanble Que bien a feire lor resanble . 
Et trestuit iusqu  aus piez li uienent  De son uoloir an grant la tienent  Si se fet preier de son buen  Tant que  ausi con mau gré suen  Otroie ce qu  ele feïst Se chascuns li contredeïst  Et dit   Seignor  des qu  il uos siet  Cil cheualiers qui lez moi siet M  a mout proiee et mout requise De m  enor  et an mon seruise Se uialt metre  et ie l  an merci  Et uos l  en merciez ausi . 
N  onques mes  certes  nel conui  S  ai mout oï parler de lui  Si hauz hom est  ce sachiez bien  Con li filz au roi Urien . 
Sanz ce qu  il est de haut parage  Est il de si grant uasselage Et tant a corteisie et san Que desloer nel me doit an . 
De monseignor Yuain  ce cuit  Auez bien oï parler tuit  Et ce est il qui me requiert . 
Plus haut seignor qu  a moi n  afiert Aurai au ior que ce sera . 
 Tuit dïent   Ia ne passera Cist iorz  se uos feites que sage  Q  ainz n  aiez fet le mariage  Que mout est fos qui se demore De son preu feire une seule ore . 
 Tant li prïent que ele otroie Ce qu  ele feïst tote uoie  Qu  Amors a feire li comande Ce don los et consoil demande  Mes a plus grant enor le prant Qant congié en a de sa gent  Et les proieres rien n  i grieuent  Einz li esmueuent et soulieuent Le cuer a feire son talant . 
Li cheuax qui pas ne ua lant S  esforce quant an l  esperone  ueant toz ses barons se done La dame a monseignor Yuain . 
Par la main d  un suen chapelain Prise a la dame de Landuc L  endemain  qui fu fille au duc Laududez  dom an note .i. 
lai . 
Le ior meïsmes  sanz delai  L  espousa et firent lor noces . 
Asez i ot mitres et croces  Que la dameisele ot mandez Les esuesques et les abez . 
Mout i ot gent de grant noblesce  Et mout i ot ioie et leesce  Plus que conter ne uos porroie Qant lonc tans panssé i auroie  Einz m  an uuel teire que plus dire . 
Mes or est messire Yuains sire Et li morz est toz obliez  Cil qui l  ocist est mariez  Sa fame a  et ensanble gisent  Et les genz ainment plus et prisent Le uif c  onques le mort ne firent . 
A ces noces mout le seruirent  Qui durerent iusqu  a la uoille Que li rois uint a la meruoille De la fontainne et del perron  Et auoec lui si conpaignon  Que trestuit cil de sa mesniee Furent an cele cheualchiee  C  uns trestoz seus n  an fu remés . 
Et si disoit messire Ques   Por Deu  qu  est ore deuenuz Messire Yuains  qui n  est uenuz  Qui se uanta aprés mangier Qu  il iroit son cousin uangier  Bien pert que ce fu aprés uin  Foïz s  an est  ie le deuin  Qu  il n  i osast uenir por l  uel . 
Mout se uanta de grant orguel . 
Mout est hardiz qui loer s  ose De ce dont autres ne l  alose  Ne n  a tesmoing de sa loange Se ce n  est por fausse losange . 
Mout a entre malués et preu  Que li malués antor le feu Dit de lui une grant parole  Si tient tote la gent por fole Et cuide que l  en nel conoisse . 
Et li preuz auroit grant angoisse S  il ooit redire a autrui Les proesces qui sont an lui . 
Neporqant  certes  bien m  acort A malués  qu  il n  a mie tort  S  il ne le dit  qui le dira  Tant se teisent d  ax li hera  Qui des uaillanz crïent le banc Et les malués gietent au uant  Qu  il ne trueuent qui por aus mante  Fos est qui se prise ne uante . 
 Ensi messire Kex parloit  Et messire Gauuains disoit   Merci  messire Kex  merci  Se messire Yuains n  est or ci  Ne sauez quele essoine il a . 
Onques uoir si ne s  auilla Qu  il deïst de uos uilenie  Tant com il set de corteisie . 
Sire  fet il  et ie m  an tes  Ne m  an orroiz parler huimés  Des que ie uoi qu  il uos enuie . 
 Et li rois por ueoir s  anuie uersa de l  eue plain bacin Sor le perron  desoz le pin  Et plut tantost mout fondelmant . 
Ne tarda puis gueires granmant Que messire Yuains sanz arest Entra armez en la forest Et uint plus tost que les galos Sor .i. 
cheual mout grant et gros  Fort et hardi et tost alant . 
Et messire Kex ot talant Qu  il demanderoit la bataille  Car  quiex que fust la definaille  Il uoloit comancier toz iorz Les meslees et les estorz Ou il i eüst grant corroz . 
Au pié le roi uient deuant toz Que ceste bataille li lest . 
 Kex  fet li rois  des qu  il uos plest Et deuant toz l  auez rouee  Ne uos doit pas estre uehee . 
 Kex l  en mercie et puis si monte . 
S  or li puet feire .i. 
po de honte Messire Yuains  liez an sera Et mout uolantiers li fera  Que bien le reconuist as armes . 
L  escu a pris par les enarmes Et Kex le suen  si s  antresleissent  Cheuax poignent et lances beissent Que il tenoient anpoigniees  .I. 
petit les ont aloigniees Tant que par les quamois les tienent  Et a ce que il s  antreuienent  De tex cos ferir s  angoissierent Que an.ii. 
les lances froissierent Et uont iusqu  anz es poinz fandant . 
Messire Yuains cop si puissant Li dona que de sus la sele A fet Kex la torneboele Et li hiaumes an terre fiert . 
Plus d  enui feire ne li quiert Messire Yuains  ençois descent A la terre et son cheual prent . 
Ce fu mout bel a tel i ot  Et fu assez qui dire sot   Ahi  ahi  con or gisiez  uos qui les autres despisiez  Et neporquant s  est il bien droiz Qu  an le uos pardoint ceste foiz Por ce que mes ne uos auint . 
 Entre tant  deuant le roi uint Messire Yuains  et par le frain Menoit le cheual en sa main  Por ce que il li uoloit rendre  Si li dist   Sire  feites prendre Ce cheual  que ie mesferoie Se rien del uostre detenoie . 
Et qui estes uos  fet li rois . 
Ne uos conoistroie des mois Au parler se ne uos ueoie Ou se nomer ne uos ooie . 
 Lors s  est messire Yuains nomez  S  an est Kex de honte essomez Et maz et muz et desconfiz  Qu  il dist qu  il s  an estoit foïz . 
Et li autre mout lié an sont  Que de s  enor grant ioie font . 
Nes li rois grant ioie an mena  Mes messire Gauuains en a Cent tanz plus grant ioie que nus  Que sa conpaingnie amoit plus Que conpaignie qu  il eüst A cheualier que l  en seüst . 
Et li rois li requiert et prie  Se lui ne poise  qu  il lor die Comant il auoit esploitié  Car mout auoit grant couoitié De sauoir tote s  auanture  De uoir dire mout le coniure . 
Et il lor a trestot conté Et le seruise et la bonté Que la dameisele li fist  Onques de mot n  i entreprist  Ne riens nule n  i oblia . 
Et aprés ce le roi pria Que il et tuit si cheualier uenissent a lui herbergier  Qu  ennor et ioie li feroient Qant a lui herbergié seroient . 
Et li rois dit que uolantiers Li feroit il  .uiii. 
iorz antiers  Amor et ioie et conpaignie . 
Et messire Yuains l  en mercie  Ne de demore plus n  i font  Maintenant montent  si s  an uont uers le chastel la droite uoie . 
Et messire Yuains enuoie Deuant la rote .i. 
escuier  Qui portoit .i. 
faucon gruier  Por ce que il ne sorpreïssent La dame et que ses genz feïssent Contre le roi ses meisons beles . 
Qant la dame oï les noueles Del roi qui uient  s  en a grant ioie . 
N  i a nul qui la nouele oie  Qui n  an soit liez et qui n  en mont . 
Et la dame toz les semont Et prie que contre lui uoisent  Et cil n  en tancent ne ne noisent  Que de feire sa uolanté Estoient tuit antalanté . 
Encontre le roi de Bretaingne uont tuit sor granz cheuax d  Espaingne  Si saluent mout hautemant Le roi Artus premieremant Et puis sa conpaignie tote   Bien uaingne  font il  ceste rote Qui de tant prodomes est plainne . 
Beneoiz soit cil qui les mainne Et qui si boens ostes nos done . 
 Contre le roi li chastiax sone De la ioie que l  en i fet . 
Li drap de soie sont fors tret Et estandu a paremant  Et des tapiz font pauemant  Que par les rues les estandent Contre la ioie qu  il atandent  Et refont .i. 
autre aparoil  Entre le roi et le soloil Cueurent les rues des cortines . 
Li sain  li cor et les buisines Font le chastel si resoner Que l  en n  oïst pas Deu toner . 
La ou descendent les puceles  Sonent flaütes et uieles  Tympre  freteles et tabor  D  autre part refont lor labor Li legier sailleor qui saillent  Trestuit de ioie se trauaillent  Et a ceste ioie reçoiuent Lor seignor  si con feire doiuent . 
Et la dame rest fors issue  D  un drap emperial uestue  Robe d  ermine tote fresche  An son chief une garlendesche Tote de rubiz atiriee  Ne n  ot mie la chiere iriee  Einz l  ot si gaie et si riant Qu  ele estoit  au mien esciant  Plus bele que nule contesse . 
Tot antor fu la presse espesse Et disoient trestuit a tire   Bien ueigne li rois et li sire Des rois et des seignors del monde   Ne puet estre qu  a toz responde Li rois  qui uers lui uoit uenir La dame a son estrié tenir . 
Et ce ne uost il pas atendre  Einz se haste mout de descendre  Si descendi lués qu  il la uit  Et ele le salue et dit   Bien ueigne  par cent mile foiz  Li rois mes sire  et beneoiz Soit messire Gauuains  ses niés . 
Et uostre cors et uostre chiés  Fet li rois  bele criature  Ait ioie et grant boene auenture   Puis l  enbraça parmi les flans Li rois  come cortois et frans  Et ele lui tot a plain braz . 
Des autres parole ne faz Comant ele les conioï  Mes onques mes parler n  oï De nes une gent tant ioïe  Tant enoree et tant seruie . 
De la ioie assez uos contasse Se ma parole n  i gastasse . 
Mes seulemant de l  acontance uoel feire une brief remanbrance Qui fu feite a priué consoil Entre la lune et le soloil . 
Sauez de cui ie uos uoel dire  Cil qui des cheualiers fu sire Et qui sor toz fu reclamez Doit bien estre solauz clamez . 
Por monseignor Gauuain le di  Que de lui est tot autresi Cheualerie anluminee Come solauz  la matinee  Oeure ses rais et clarté rant Par toz les leus ou il s  espant . 
Et de celi refaz la lune Dom il ne puet estre que une  De grant foi et de grant aïe . 
Et neporoec ie nel di mie Seulemant por son grant renon  Mes por ce que Lunete ot non . 
La dameisele ot non Lunete Et fu une auenanz brunete  Mout sage et ueziee et cointe . 
A monseignor Gauuain s  acointe  Qui mout la prise et qui mout l  ainme  Et por ce s  amie la clainme Qu  ele auoit de mort garanti Son conpaignon et son ami  Si li offre mout son seruise . 
Et ele li conte et deuise A con grant poinne ele conquist Sa dame  tant que ele prist Monseignor Yuain a mari  Et comant ele le gari Des mains a cez qui le queroient  Entr  ax ert  et si nel ueoient  Messire Gauuains mout se rit De ce qu  ele li conte et dit   Ma dameisele  ie uos doing Et a mestier et sanz besoing .I. 
tel cheualier con ie sui  Ne me changiez ia por autrui  Se amander ne uos cuidiez  uostres sui  et uos resoiez D  ore en auant ma dameisele . 
uostre merci  sire   fet ele . 
Ensi cil dui s  antracointoient  Li uns a l  autre se donoient  Que d  autres i ot tel nonante Que chascune i ot bele et gente Et noble et cointe et preuz et sage  Gentix dame et de haut parage  Si s  i porront mout solacier Et d  acoler et de beisier Et de parler et de ueoir Et de delez eles seoir  Itant en orent il au mains . 
Or a feste messire Yuains Del roi  qui auoec li demore  Et la dame tant les enore  Chascun par soi et toz ansanble  Que tel fol i a cui il sanble Que d  amors ueignent li atret Et li sanblant qu  ele lor fet . 
Et cez puet an nices clamer Qui cuident qu  el les uoelle amer Qant une dame est si cortoise Qu  a un maleüreus adoise Qu  ele li fet ioie et acole  Fos est liez de bele parole  Si l  a an mout tost amusé . 
A grant ioie ont le tans usé Trestote la semainne antiere  Deduit de bois et de riuiere I ot mout qui le uost auoir  Et qui uost la terre ueoir Que messire Yuains ot conquise En la dame que il ot prise  Si se repot aler esbatre Ou .ui. 
liues  ou .u. 
 ou quatre  Par les chastiax de la entor . 
Qant li rois ot fet son seior Tant que n  i uost plus arester  Si refist son oirre aprester . 
Mes il auoient la semainne Trestuit proié et mise painne  Au plus qu  il s  an porent pener  Que il en poïssent mener Monseignor Yuain auoec ax . 
 Comant  Seroiz uos or de çax  Ce disoit messire Gauuains  Qui por leur fames ualent mains  Honiz soit de sainte Marie Qui por anpirier se marie  Amander doit de bele dame Qui l  a a amie ou a fame  Que n  est puis droiz que ele l  aint Que ses los et ses pris remaint . 
Certes  ancor seroiz iriez De s  amor se uos anpiriez  Que fame a tost s  enor reprise  Ne n  a pas tort  s  ele despise Celui qui deuient de li pire El rëaume dom il est sire . 
Or primes doit uostre pris croistre . 
Ronpez le frain et le cheuoistre  S  irons tornoier moi et uos  Que l  en ne uos apiaut ialos . 
Or ne deuez uos pas songier  Mes les tornoiemanz ongier Et anpanre  et tot fors giter  Que que il uos doie coster . 
Assez songe qui ne se muet  Certes  uenir uos an estuet  Que ia n  i aura autre essoine . 
Gardez que en uos ne remoingne  Biax conpainz  nostre conpaignie  Que en moi ne faura ele mie . 
Meruoille est comant en a cure De l  eisse qui toz iorz li dure . 
Bien a donc cist ou delaier  Et plus est dolz a essaier Uns petiz biens  quant il delaie  C  uns granz  qui tot adés l  essaie . 
Ioie d  amors qui uient a tart Sanble la uert busche qui art  Qui dedanz rant plus grant chalor Et plus se tient en sa ualor  Quant plus demore a alumer . 
An puet tel chose acostumer Qui mout est greueuse a retrere  Quant an le uialt  nel puet an fere . 
Ne por ce ne le di ge mie  Se i  auoie si bele amie Con uos auez  biax dolz conpainz  Foi que ie doi Deu et toz sainz  Mout a enuiz la leisseroie . 
A esciant  fos an seroie . 
Tex done boen consoil autrui  Qui ne sauroit conseillier lui  Ausi con li preescheor Qui sont desleal lecheor  Enseignent et dïent le bien Dom il ne uuelent feire rien   Messire Gauuains tant li dist Ceste chose et tant li requist Qu  il creanta qu  il le diroit A sa fame et puis s  an iroit S  il an puet le congié auoir  Ou face folie ou sauoir  Ne leira que congié ne praigne De retorner an la Bretaigne . 
La dame en a a consoil trete  Qui de ce congié ne se guete  Si li dist   Ma tres chiere dame  uos qui estes mes cuers et m  ame  Mes biens  ma ioie et ma santez  Une chose m  acreantez  Por uostre enor et por la moie . 
 La dame tantost li otroie  Qu  el ne set qu  il uialt demander Et dit   Biax sire  comander Me poez ce qui boen uos iert . 
 Congié maintenant li requiert Messire Yuains  de conuoier Le roi et d  aler tornoier  Que l  an ne l  apialt recreant . 
Et ele dit   Ie uos creant Le congié iusqu  a .i. 
termine . 
Mes l  amors deuanra haïne  Que i  ai en uos  toz an soiez Seürs  se uos trespassiez Le terme que ie uos dirai  Sachiez que ia n  en mantirai . 
Se uos mantez  ie dirai uoir . 
Se uos uolez m  amor auoir Et de rien nule m  auez chiere  Pansez de tost uenir arriere  A tot le moins iusqu  a .i. 
an  .uIII. 
iorz aprés la Saint Iohan  C  ui an cest ior sont les huitaues . 
De m  amor soiez maz et haues  Se uos n  iestes iusqu  a ce ior Ceanz auoec moi au retor . 
 Messire Yuains pleure et sopire Si fort qu  a poinnes le pot dire   Dame  cist termes est mout lons . 
Se ie poïsse estre colons Totes les foiz que ie uouroie  Mout souant auoec uos seroie . 
Et ie pri Deu que  s  il li plest  Ia tant demorer ne me lest . 
Mes tex cuide tost reuenir Qui ne set qu  est a auenir . 
Et ie ne sai que m  auenra  Se essoines me detanra De malage ne de prison  S  auez de tant fet mesprison Quant uos n  en auez mis defors Au moins l  essoine de mon cors . 
Sire  fet ele  et ie l  i met  Et neporquant bien uos promet Que  se Dex de mort uos desfant  Nus essoines ne uos atant Tant con uos souanra de moi . 
Mes or metroiz an uostre doi Cest mien anel  que ie uos prest  Et de la pierre quex ele est uos uoel dire tot en apert  Prison ne tient ne sanc ne pert Nus amanz uerais et leax  Ne auenir ne li puet max  Mes qui le porte et chier le tient De s  amie li resouient Et si deuient plus durs que fers . 
Cil uos iert escuz et haubers Et uoir einz mes a cheualier Ne le uos prester ne baillier  Mes por amors le uos doing gié . 
 Or a messire Yuains congié  Mout out ploré au congié prendre . 
Et li rois ne uost plus atendre Por rien qu  an dire li seüst  Einz li tardoit que l  en eüst Toz lor palefroiz amenez  Apareilliez et anfrenez . 
Des qu  il le uost  il fu tost fet  Li palefroi lor sont fors tret  Si n  i a mes que del monter . 
Ne sai que plus doie conter  Comant messire Yuains s  en part  Ne des beisiers qu  an li depart  Qui furent de lermes semé Et de dolçor anbaussemé . 
Et del roi  que uos conteroie  Comant la dame le conuoie Et ses puceles auoec li Et tuit li cheualier ausi  Trop i feroie de demore . 
La dame  por ce qu  ele plore  Prie li rois de remenoir Et de raler a son menoir  Tant li prie qu  a mout grant poinne S  an retorne  et ses genz an moinne . 
Messire Yuains  mout a enuiz  Est de s  amie departiz  Ensi que li cuers ne se muet . 
Li rois le cors mener an puet  Mes del cuer n  en manra il point  Car si se tient et si se ioint Au cuer celi qui se remaint Qu  il n  a pooir que il l  en maint  Des que li cors est sanz le cuer  Don ne puet il estre a nul fuer  Et se li cors sanz le cuer uit  Tel meruoille nus hom ne uit . 
Ceste meruoille est auenue Que il a l  ame retenue Sanz le cuer  qui estre i soloit  Que plus siudre ne le uoloit . 
Li cuers a boene remenance Et li cors uit en esperance De retorner au cuer arriere  S  a fet cuer d  estrenge meniere De s  esperance qui se uant  Traïte et fause de couant . 
Ia  ce cuit  l  ore ne saura Qu  esperance traï l  aura  Car s  il .i. 
tot seul ior trespasse Del terme qu  il ont mis a masse  Mout a enuiz trouera mes En sa dame triues ne pes . 
Et ie cuit qu  il le passera  Que departir ne le leira Messire Gauuains d  auoec lui . 
Aus tornoiemanz uont andui Par toz les leus ou l  en tornoie . 
Et li anz passe tote uoie  Sel fist tot l  an messire Yuains Si bien que messire Gauuains Se penoit de lui enorer . 
Et si le fist tant demorer Que toz li anz fu trespassez Et de tot l  autre encor assez  Tant que a la miäost uint  Que li rois cort et feste tint . 
Et furent la uoille deuant Reuenu del tornoiemant Ou messire Yuains ot esté  S  an ont tot le pris aporté  Ce dit li contes  ce me sanble . 
Et li dui cheualier ansanble Ne uostrent en uile descendre  Einz firent lor paueillon tendre Fors de la uile et cort i tindrent  C  onques a cort de roi ne uindrent  Einçois uint li rois a la lor  Car auoec ax sont li meillor Des cheualiers et toz li plus . 
Entr  ax seoit li rois Artus  Quant Yuains tant encomança A panser  que des lors en ça Que a sa dame ot congié pris  Ne fu tant de panser sorpris Con de celui  car bien sauoit Que couant manti li auoit Et trespassez estoit li termes . 
A grant poinne tenoit ses lermes  Mes honte li feisoit tenir . 
Tant pansa qu  il uirent uenir Une dameisele a droiture  Et uint mout tres grant aleüre Sor un noir palefroi baucent  Deuant lor paueillon descent  Que nus ne fu a son descendre  Ne nus n  ala son cheual prendre . 
Et lors que ele pot ueoir Le roi  se leissa ius cheoir Son mantel  et desafublee S  en est el paueillon antree Et tres deuant le roi uenue  Si dist que sa dame salue Le roi et monseignor Gauuain Et toz les autres  fors Yuain  Le mançongier  le guileor  Le desleal  le tricheor  Qu  il l  a guilee et deceüe  Bien a sa guile aparceüe  Qu  il se feisoit uerais amerres  S  estoit fos  souduianz et lerres . 
Sa dame a cil lerres souduite  Qui n  estoit de nus max estruite Ne ne cuidoit pas  a nul fuer  Qu  il li deüst anbler son cuer . 
Cil n  anblent pas les cuers qui ainment  Si a tex qui larrons les claiment  Qui en amer sont non ueant Et si n  an seuent nes neant . 
Li amis prant le cuer s  amie Ensi qu  il ne li anble mie  Einz le garde  et cil qui les anblent  Li larron qui prodome sanblent  Icil sont larron ipocrite Et traïtor  qui metent lite En cuers anbler don ax ne chaut  Mes li amis  quel part qu  il aut  Le tient chier et si le raporte . 
Messire Yuains la dame a morte  Qu  ele cuidoit qu  il li gardast Son cuer et si li raportast Einçois que fust passez li anz . 
 Yuain  mout fus or oblianz Quant il ne t  an pot souenir Que tu deuoies reuenir A ma dame iusqu  a .i. 
an  Iusqu  a la feste Saint Iehan Te dona ele de respit  Et tu l  eüs an tel despit C  onques puis ne t  an remanbra . 
Ma dame en sa chanbre poinz a Trestoz les iorz et toz les tans  Car qui ainme  il est en espans  N  onques ne puet panre boen some  Mes tote nuit conte et asome Les iorz qui uienent et qui uont . 
Ensi li leal amant font Contre le tans et la seison . 
N  est pas uenue a desreison Sa conplainte ne deuant ior  Si ne di ge rien por clamor  Mes tant dit que traïz nos a Qui a ma dame tresposa t  esposa . 
Yuain  n  a mes cure de toi Ma dame  ainz te mande par moi Que ia mes uers li ne reueignes Ne son anel plus ne reteignes . 
Par moi  que ci an presant uoiz  Te mande que tu li enuoiz  Rant li  qu  a randre le t  estuet . 
 Yuains respondre ne li puet  Que sans et parole li faut  Et la dameisele auant saut  Si li oste l  anel del doi  Puis si comande a Deu le roi Et toz les autres  fors celui Cui ele leisse an grant enui . 
Et ses enuiz tot adés croist  Que quanque il uit li angroist Et quanque il ot li enuie  Mis se uoldroit estre a la fuie Toz seus en si saluage terre Que l  en ne le seüst ou querre  Ne nus hom ne fame ne fust Qui de lui noueles seüst Ne plus que s  il fust en abisme . 
Ne het tant rien con lui meïsme Ne ne set a cui se confort De lui  qui soi meïsme a mort . 
Mes ainz uoldroit le san changier Que il ne se poïst uengier De lui  qui ioie s  a tolue . 
D  antre les barons se remue  Qu  il crient entr  ax issir del san  Et de ce ne se gardoit l  an  Si l  an leissierent seul aler  Bien seuent que de lor parler Ne de lor siegle n  a il soing . 
Et il ua tant que il fu loing Des tantes et des paueillons . 
Lors se li monte uns torbeillons El chief  si grant que il forsane  Si se dessire et se depane Et fuit par chans et par arees  Et lessa ses genz esgarees  Qui se meruoillent ou puet estre  Querant le uont destre et senestre Par les ostex as cheualiers Et par haies et par uergiers  Sel quierent la ou il n  est pas . 
Et il s  an uet plus que le pas Tant qu  il troua delez un parc .I. 
garçon qui tenoit .i. 
arc Et .u. 
saietes barbelees Qui mout erent tranchanz et lees . 
Yuains s  en ua iusqu  au garçon  Cui il uoloit tolir l  arçon Et les saietes qu  il tenoit . 
Porqant mes ne li souenoit De rien que onques eüst feite . 
Les bestes par le bois agueite  Si les ocit et se maniue La uenison trestote crue . 
Et tant conuersa el boschage  Com hom forsenez et saluage  C  une meison a .i. 
hermite Troua  mout basse et mout petite  Et li hermites essartoit . 
Quant uit celui qui nuz estoit  Bien pot sauoir  sanz nul redot  Qu  il n  ert mie an son san del tot  Et si fist il  tres bien le sot  De la peor que il en ot Se feri an sa meisonete . 
De son pain et de sa porrete Par charité prist li boens hom  Si li mist fors de sa meison Desor une fenestre estroite . 
Et cil uient la qui mout couoite Le pain  sel prant et si i mort  Ne cuit que onques de si fort Ne de si aspre eüst gosté  N  auoit mie .xx. 
solz costé Li setiers dom fu fez li pains  Qu  a toz mangiers est force fains Desatranpree et desconfite . 
Tot menia le pain a l  ermite Messire Yuains  que boen li sot  De l  eue froide but au pot . 
Quant mangié ot  si se refiert El bois  et cers et biches quiert  Et li boens hoem desoz son toit Prie Deu  quant aler l  en uoit  Qu  il le desfande et qu  il le gart  Que mes ne uaingne cele part . 
Mes n  est nus  tant po de san ait  Qui el leu ou l  en bien li fait Ne reuaigne mout uolentiers . 
Puis ne passa .uiii. 
iorz antiers  Tant com il fu an cele rage  Que aucune beste saluage Ne li aportast a son huis . 
Iceste uie mena puis  Et li boens hom s  antremetoit De lui colchier l  escorchier  et si metoit Asez de la uenison cuire  Et li peins et l  eue et la buire Estoit toz iorz a la fenestre Por l  ome forsené repestre  S  auoit a mangier et a boiure uenison sanz sel et sanz poiure Et aigue froide de fontainne . 
Et li boens hoem estoit an painne De cuir uandre et d  acheter pain D  orge et de soigle sanz leuain . 
S  ot puis tote sa liureison  Pain a planté et ueneison Qu  il li dona tant longuemant C  un ior le trouerent dormant En la forest .ii. 
dameiseles Et une lor dame auoec eles De cui mesniee eles estoient . 
uers l  ome nu que eles uoient Cort et descent une des trois  Mes mout le regarda einçois Que rien nule sor lui ueïst Qui reconuistre li feïst  Si l  auoit ele tant ueü Que tost l  eüst reconeü Se il fust de si riche ator Com il auoit esté maint ior . 
Au reconoistre mout tarda Et tote uoie l  esgarda Tant qu  an la fin li fu auis D  une plaie qu  il ot el uis  C  une tel plaie el uis auoit Messire Yuains  bien le sauoit  Qu  ele l  auoit assez ueü . 
Por la plaie l  a coneü  Que ce est il  de rien n  en dote  Mes de ce se meruoille tote Comant ce li est auenu Que si l  a troué poure et nu . 
Mout s  an seigne et si s  an meruoille  Cele ne le bote n  esuoille  Einz prant le cheual  si remonte Et uient as autres  si lor conte S  auenture tot an plorant . 
Ne sai qu  alasse demorant A conter le duel qu  ele an fist  Mes plorant a sa dame dist   Dame  ie ai Yuain troué  Le cheualier mialz esproué Del monde et le mialz antechié  Mes ie ne sai par quel pechié Est au franc home mescheü  Espoir  aucun duel a eü Qui le fet ensi demener  An puet bien de duel forsener  Et sauoir et ueoir puet l  an Qu  il n  est mie bien an son san  Que ia uoir ne li auenist Que si uilmant se contenist Se il le san n  eüst perdu . 
Car li eüst or Dex randu Le san au mialz que il ot onques Et puis si li pleüst adonques Qu  il remassist en uostre aïe  Car trop uos a mal enuaïe Li cuens Aliers  qui uos guerroie . 
La guerre de uos .ii. 
uerroie A uostre grant enor finee Se Dex si boene destinee Li donoit qu  il se remeïst En son san et s  antremeïst De uos eidier a cest besoing . 
 La dame dist   Or n  aiez soing  Que certes  se il ne s  an fuit  A l  aïde de Deu  ce cuit  Li osterons nos de la teste Tote la rage et la tempeste . 
Mes tost aler nos an couient  Car d  un oignemant me souient Que me dona Morgue la sage  Et si me dist que si grant rage N  est an teste  qu  il ne l  en ost . 
 uers le chastel s  an uont mout tost  Qu  il ert si pres qu  il n  i ot pas Plus de demie liue .i. 
pas  Des liues qui el païs sont  Car a mesure des noz sont Les .ii. 
une  les quatre .ii. 
. 
Et cil remaint dormant toz seus  Et cele ala l  oignemant querre . 
La dame .i. 
suen escrin desserre  S  an tret la boiste et si la charge A la dameisele  et trop large Li prie que ele n  en soit  Les temples et le front l  en froit  Qu  aillors point metre n  en besoingne . 
Les temples et le front l  en oingne  Et le remenant bien li gart  Qu  il n  a point de mal autre part Fors que seulemant el ceruel . 
Robe ueire  cote et mantel A fet porter  de soie an greinne . 
Cele li porte et si li meinne An destre .i. 
palefroi mout buen  Et auoec ce i met del suen  Chemise et braies deliees  Et chauces noires et dougiees . 
Atot ce  si tres tost s  an ua  Qu  ancor dormant celui troua La ou ele l  auoit leissié . 
Ses cheuax met en .i. 
pleissié  Ses atache et lie mout fort  Et puis uient la ou cil se dort  Atot la robe et l  oingnemant  Et fet .i. 
mout grant hardemant Que del forsené tant s  aproche Qu  ele le menoie et atoche  Et prant l  oignemant  si l  en oint Tant con en la boiste an ot point  Et tant sa garison couoite Que de l  oindre par tot esploite  Si le met trestot an despanse  Que ne li chaut de la desfanse Sa dame ne ne l  en souient . 
Plus en i met qu  il ne couient  Mout bien  ce li est uis  l  enploie  Les temples et le front l  en froie  Trestot le cors iusqu  an l  artuel . 
Tant li froia au chaut soloil Les temples et trestot le cors Que del ceruel li trest si fors La rage et la melencolie . 
Mes del cors fist ele folie  Qu  il ne li estoit nus mestiers . 
S  il en i eüst .u. 
setiers  S  eüst ele autel fet  ce cuit . 
La boiste an porte  si s  an fuit  Si s  est uers ses cheuax reposte  Mes la robe mie n  en oste Por ce que  se cil se rauoie  uialt qu  apareilliee la uoie Et qu  il la preigne  si s  an ueste . 
Derriers .i. 
grant chasne s  areste Tant que cil ot dormi assez  Qui fu gariz et respassez  Et rot son san et son mimoire . 
Mes nuz se uoit com un yuoire  S  a grant honte  et plus grant eüst Se il s  auenture seüst  Mes ne sot por coi nuz se trueue . 
Deuant lui uoit la robe nueue  Si se meruoille a desmesure Comant et par quel auenture Cele robe estoit la uenue  Et de sa char que il uoit nue Est trespansez et esbaïz  Et dit que morz est et traïz S  einsi l  a troué ne ueü Riens nule qui l  ait coneü . 
Et tote uoie si se uest Et regarde uers la forest S  il uerroit nul home uenir . 
Leuer se cuide et sostenir  Mes ne puet tant qu  aler s  an puisse . 
Mestiers li est qu  aïde truisse Qui li aïst et qui l  en maint  Que si l  a ses granz max ataint Qu  a poinnes puet sor piez ester . 
Or ne uialt mes plus arester La dameisele  ainz est montee Et par delez lui est passee  Si con s  ele ne l  i seüst . 
Et cil  qui grant mestier eüst D  aïde  ne li chausist quel  Qui l  en menast iusqu  a ostel Tant qu  il fust auques en sa force  De li apeler mout s  esforce . 
Et la dameisele autresi uet regardant enuiron li Con s  ele ne sache qu  il a . 
Esbaïe uet ça et la  Que droit uers lui ne uialt aler . 
Et cil comance a rapeler   Dameisele  de ça  de ça   Et la dameisele adreça uers lui son palefroi anblant . 
Cuidier li fist par ce sanblant Qu  ele de lui rien ne seüst N  onques la ueü ne l  eüst  Et san et corteisie fist . 
Quant deuant lui uint  si li dist   Sire cheualiers  que uolez  Qui a tel besoing m  apelez  Ha  fet il  dameisele sage  Trouez me sui an cest boschage  Ie ne sai par quel mescheance . 
Por Deu et por uostre creance uos pri que an toz guerredons Me prestez ou donez an dons Ce palefroi que uos menez . 
uolentiers  sire  mes uenez Auoec moi la ou ge m  an uois . 
Quel part  fet il . 
Fors de cest bois  Iusqu  a .i. 
chastel ci selonc . 
Dameisele  or me dites donc Se uos auez besoing de moi . 
Oïl  fet ele  mes ie croi Que uos n  iestes mie bien sains  Iusqu  a quinzainne  a tot le mains  uos couendroit a seior estre  Le cheual que ie maing an destre Prenez  s  irons iusqu  a ostel . 
 Et cil  qui ne demandoit el  Le prant et monte  si s  an uont Tant qu  il uindrent a Oripont  Don l  eue estoit roide et bruianz . 
Et la dameisele giete anz La boiste qu  ele portoit uuide  Qu  ainsi uers sa dame se cuide De son oignemant escuser  Qu  ele dira que au passer Del pont ensi li mescheï Que la boiste an l  eue cheï  Por ce que desoz li çopa Ses palefroiz  li escapa Del poing la boiste et a bien pres Que ele ne sailli aprés  Mes adonc fust la perte graindre . 
Ceste mançonge uoldra faindre Qant deuant sa dame iert uenue . 
Lor uoie ont ansanble tenue Tant que au chastel sont uenu  Si a la dame retenu Monseignor Yuain lieemant  Et sa boiste et son oingnemant Demanda a sa dameisele  Mes ce fu seul a seul  et cele Li a la mançonge retreite  Si grant com ele l  auoit feite  Que le uoir ne l  en osa dire . 
S  en ot la dame mout grant ire Et dit   Ci a mout leide perte  Que de ce sui ie tote certe Qu  ele n  iert ia mes recouree . 
Mes des que la chose est alee  Si n  i a que del consirrer . 
Son bien qu  an desirre son mal  Si con ie crui de cest uasal Don cuidai bien et ioie auoir  Si ai perdu de mon auoir Tot le meillor et le plus chier . 
Neporquant bien uos uuel prier De lui seruir sor tote rien . 
Ha  dame  or dites uos mout bien  Que ce seroit trop uileins geus Qui feroit d  un domage deus . 
 Atant de la boiste se teisent  Et monseignor Yuain aeisent De quanqu  eles pueent ne seuent  Sel baignent et son chief li leuent  Et sel font rere et reoignier  Que l  en li poïst anpoignier La barbe a plain poing sor la face . 
Ne uialt chose qu  an ne li face  S  il uialt armes  et an li done  S  il uialt cheual  en li seiorne  Grant et bel et fort et hardi . 
Tant seiorna qu  a .i. 
mardi uint au chastel li cuens Aliers A sergenz et a cheualiers  Et mistrent feu et pristrent proies . 
Et cil del chastel tote uoies Montent et d  armes se garnissent  Armé et desarmé s  an issent Tant que les coreors ateignent  Qui por ax mouoir ne se deignent  Einz les atendent a .i. 
pas . 
Et messire Yuains fiert el tas  Qui tant a esté seiornez Qu  an sa force fu retornez  Si feri de si grant uertu .I. 
cheualier parmi l  escu Qu  il mist en .i. 
mont  ce me sanble  Cheual et cheualier ansanble  N  onques puis cil ne se leua  Qu  el uantre li cuers li creua Et fu parmi l  eschine frez . 
.I. 
petit s  est arrieres trez Messire Yueins  et si recueure  Trestoz de son escu se cueure Et cort por le pas desconbrer . 
Plus tost ne poïst an nonbrer Anpreu et .ii. 
et trois et quatre  Que l  en ne li ueïst abatre Quatre cheualiers araumant  Plus tost et plus deliuremant . 
Et cil qui auoec lui estoient Por lui grant hardemant prenoient  Que tex a poinne ourer antasche  Qant il uoit c  uns prodon antasche Deuant lui tote une besoingne  Que maintenant honte et uergoingne Li cort sus et si giete fors Le poure cuer qu  il a el cors  Si li done sostenemant  Cuer de prodome et hardemant . 
Ensi sont cil deuenu preu  Si tient chascuns mout bien son leu En la meslee et an la tor l  estor . 
Et la dame fu en la tor De son chastel montee an haut Et uit la meslee et l  asaut Au pas desresnier et conquerre  Et uit assez gisanz par terre Des afolez et des ocis  Des suens et de ses anemis  Et plus des autres que des suens . 
Mes li cortois  li preuz  li buens  Messire Yuains trestot ausi Les feisoit uenir a merci Con fet li faucons les cerceles . 
Et disoient et cil et celes Qui el chastel remés estoient Et des batailles l  esgardoient   Haï  Con uaillant soldoier  Con fet ses anemis ploier  Con roidemant il les requiert  Tot autresi antr  ax se fiert Con li lyons antre les dains Quant l  engoisse et chace la fains . 
Et tuit nostre autre cheualier An sont plus hardi et plus fier  Que ia  se par lui seul ne fust  Lance brisiee n  i eüst N  espee traite por ferir . 
Mout doit an amer et cherir .I. 
prodome quant en le trueue . 
ueez or comant cil se prueue  ueez com il se tient el ranc  Or ueez com il taint de sanc Et sa lance et s  espee nue  ueez comant il les remue  ueez comant il les antasse  Com il lor uient  con il lor passe  Com il ganchist  con il retorne  Mes au ganchir petit seiorne Et mout demore an son retor  ueez  quant il uient an l  estor  Com il a po son escu chier  Com il le leisse detranchier  N  en a pitié ne tant ne qant  Mes de ce se uoit mout en grant Des cos uangier que l  en li done . 
Qui de trestot le bois d  Argone Li auroit fet lances  ce cuit  N  i auroit il nule anquenuit  Qu  an ne l  en set tant metre an fautre Com il peçoie deuant autre . 
Et ueez comant il le fet De l  espee quant il la tret  Onques ne fist par Durandart Rolanz des Turs si grant essart En Ronceuax ne an Espaigne . 
Se il eüst an sa conpaigne Auques de si fez conpaignons  Li fel de coi nos nos pleignons S  en alast come desconfiz Ou il en remassist honiz . 
 Et dïent que buer seroit nee Cui il auroit s  amor donee  Qui si est as armes puissanz Et desor toz reconoissanz  Si con cierges antre chandoiles Et la lune antre les estoiles Et li solauz desor la lune  Et de chascun et de chascune A si les cuers que tuit uoldroient  Por la proesce qu  an lui uoient  Que il eüst lor dame prise Et fust la terre an sa iustise . 
Ensi tuit et totes prisoient Celui don uerité disoient  Que cez dela a si atainz Que il s  an fuient qui ainz ainz  Mes il les chace mout de pres Et tuit si conpaignon aprés  Que lez lui sont ausi seür Con s  il fussent tuit clos a mur Haut et espés de pierre dure . 
La chace mout longuemant dure Tant que cil qui fuient estanchent Et cil qui chacent lor detranchent Toz lor cheuax et esboelent . 
Les uis desor les morz roelent  Qui s  antrafolent et ocïent  Leidemant s  antrecontralïent . 
Et li cuens tot adés s  an fuit  Mes messire Yuains pas ne fuit  Qui de lui siudre ne se faint  Tant le chace que il l  ataint Au pié d  une ruiste montee  Et ce fu mout pres de l  antree D  un fort recet qui estoit suens . 
Iqui fu retenuz li cuens  C  onques riens ne li pot eidier  Et sanz trop longuemant pleidier An prist la foi messire Yuains  Que  des que il le tint as mains Et il furent seul per a per  N  i a neant de l  eschaper  Ne del ganchir  ne del desfandre  Einz li pleuist qu  il s  iroit randre A la dame de Norison  Si se metroit an sa prison Et feroit peis a sa deuise . 
Et quant il en ot la foi prise  Si li fist son chief desarmer Et l  escu ius del col oster  Et l  espee li randi nue . 
Ceste enors li est auenue Qu  il an mainne le conte pris  Si le rant a ses anemis  Qui n  en font pas ioie petite . 
Mes ainz fu la nouele dite Au chastel  que il i uenissent  Encontre ax tuit et totes issent  Et la dame deuant toz uient . 
Messire Yuains par la main tient Le prisonier  si li presante . 
Sa uolanté et son creante Fist lors li cuens oltreemant  Et par foi et par seiremant Et par ploiges l  en fist seüre  Ploige li done et si li iure Que toz iorz mes pes li tanra Et que ses pertes li randra  Quanqu  ele an mosterra par prueues  Et refera les meisons nueues Que il auoit par terre mises . 
Qant ces choses furent asises Ensi com a la dame sist  Messire Yuains congié an quist  Que ele ne li donast mie Se il a fame ou a amie La uolsist panre et noçoier . 
Neïs siudre ne conuoier Ne s  i uost il lessier un pas  Einz s  an parti en es le pas  C  onques rien n  i ualut proiere . 
Or se mist a la uoie arriere Et leissa mout la dame iriee Que il auoit mout feite liee . 
Et con plus liee l  auoit feite  Plus li poise et plus se desheite Quant il ne uialt plus demorer  C  or le uolsist ele enorer  Et sel feïst  se lui pleüst  Seignor de quanque ele eüst  Ou ele li eüst donees Por son seruise granz soldees  Si granz com il les uolsist prendre . 
Mes il n  en uost onques entendre Parole d  ome ne de fame  Des cheualiers et de la dame S  est partiz  mes que bien l  en poist Que plus remenoir ne li loist . 
Messire Yuains pansis chemine Par une parfonde gaudine Tant qu  il oï enmi le gaut .I. 
cri mout dolereus et haut . 
Si s  adreça lors uers le cri  Cele part ou il l  ot oï  Et  quant il paruint cele part  uit .i. 
lyon  en un essart  Et .i. 
serpant qui le tenoit Par la coe  et si li ardoit Trestoz les rains de flame ardant . 
N  ala mie mout regardant Messire Yuains cele meruoille  A lui meïsmes se consoille Au quel d  aus .ii. 
il aidera . 
Lors dit qu  au lyon se tanra  Qu  a uenimeus ne a felon Ne doit an feire se mal non  Et li serpanz est uenimeus  Si li saut par la boche feus  Tant est de felenie plains . 
Por ce panse messire Yuains Qu  il l  ocirra premieremant  S  espee tret et uint auant Et met l  escu deuant sa face  Que la flame mal ne li face Que il gitoit parmi la gole  Qui plus estoit lee d  une ole . 
Se li lyons aprés l  asaut  La bataille pas ne li faut  Mes que qu  il l  en aueingne aprés  Eidier li uoldra il adés  Que Pitiez li semont et prie Qu  il face secors et aïe A la beste gentil et franche . 
A s  espee  qui soef tranche  ua le felon serpant requerre  Si le tranche iusqu  anz en terre Et les .ii. 
mitiez retronçone  Fiert et refiert  et tant l  en done Que tot le demince et depiece . 
Mes il li couient une piece Tranchier de la coe au lion  Por la teste au serpant felon Qui par la coe le tenoit  Tant con tranchier an couenoit En trancha  c  onques moins ne pot . 
Quant le lyon deliuré ot  Si cuida qu  il li couenist Conbatre et que sus li uenist  Mes il ne le se pansa onques . 
Oez que fist li lyons donques  Con fist que preuz et deboneire  Com il li comança a feire Sanblant que a lui se randoit  Que ses piez ioinz li estandoit Et uers terre encline sa chiere  Si s  estut sor ses piez derriere Et puis si se ragenoilloit Et tote sa face moilloit De lermes  par humilité . 
Messire Yuains  por uerité  Set que li lyons le mercie Et que deuant lui s  umilie Por le serpant que il a mort Et lui deliuré de la mort  Si li plest mout ceste auenture . 
Por le uenin et por l  ordure Del serpant  essuie s  espee  Si l  a el fuerre rebotee  Puis si se remet a la uoie . 
Et li lyons lez lui costoie  Que ia mes ne s  an partira  Toz iorz mes auoec lui ira  Que seruir et garder le uialt . 
Deuant a la uoie s  aquialt Si qu  il santi desoz le uant  Si com il en aloit deuant  Bestes saluages en pasture  Si le semont feins et nature D  aler an proie et de chacier Por sa uitaille porchacier  Ce uialt nature que il face . 
.I. 
petit s  est mis en la trace Tant qu  a son seignor a mostré Qu  il a senti et ancontré uant et fleir de saluage beste . 
Lors le regarde et si s  areste  Que il le uialt seruir an gré  Car encontre sa uolenté Ne uoloit aler nule part . 
Et cil parçoit a son esgart Qu  il li mostre que il l  atant  Bien l  aparçoit  et bien l  entant  Que s  il remaint  il remanra  Et  se il le siust  il panra La ueneison qu  il a santie . 
Lors le semont et si l  escrie Ausi com uns brachez feïst  Et li lyons maintenant mist Le nes au uant qu  il ot santi  Ne ne li ot de rien manti  Qu  il n  ot pas une archiee alee Quant il uit en une ualee Tot seul pasturer .i. 
cheurel . 
Celui panra il ia son uuel  Si fist il au premier asaut  Et si an but le sanc tot chaut . 
Qant ocis l  ot  si le gita Sor son dos  et si l  en porta Tant que deuant son seignor uint  Et puis an grant chierté le tint Por la grant amor qu  an lui ot . 
Ia fu pres de nuit  se li plot Qu  ilueques se herbergeroit Et le cheurel escorcheroit Tant com il en uoldroit mangier . 
Lors le comance a escorchier  Le cuir li fant desus la coste  De la longe .i. 
lardé li oste  Et tret le feu d  un chaillot bis  Si l  a de busche sesche espris  Puis mist en une broche an rost Son lardé cuire au feu mout tost  Sel rostist tant que il fu cuiz  Mes del mangier ne fu deduiz  Qu  il n  i ot pein ne uin ne sel Ne nape ne coutel ne el . 
Quequ  il mania  deuant lui iut Ses lyons  c  onques ne se mut  Einz l  a tot adés regardé Tant qu  il ot de son gras lardé Tant mangié que il n  en uost plus . 
Et del cheurel le soreplus Mania li lyons iusqu  as os . 
Et il tint son chief an repos Tote la nuit sor son escu  A tel repos come ce fu  Et li lyons ot tant de sens Qu  il ueilla et fu an espens Del cheual garder  qui pessoit L  erbe  qui petit l  engressoit . 
Au main s  an alerent ensanble Et itel uie  ce me sanble  Com il orent la nuit menee Remenerent a la uespree  Et presque tote une quinzainne  Tant qu  auenture a la fontainne Desoz le pin les amena . 
Las  par po ne reforsena Messire Yuains  cele foiee  Quant la fontainne a aprochiee  Et le perron  et la chapele . 
Mil foiz las et dolanz s  apele Et chiet pasmez  tant fu dolanz . 
Et s  espee  qui ert colanz  Chiet del fuerre  si li apointe Es mailles del hauberc la pointe  Enprés le col  pres de la ioe . 
N  i a maille qui ne descloe  Et l  espee del col li tranche La pel desoz la maille blanche  Si qu  il an fist le sanc cheoir . 
Li lyons cuide mort ueoir Son conpaignon et son seignor  Einz de rien n  ot ire graignor  Qu  il comança tel duel a fere  N  oï tel conter ne retrere  Qu  il se detuert et grate et crie Et s  a talant que il s  ocie De l  espee qu  il li est uis Qu  il ait son boen seignor ocis . 
A ses danz l  espee li oste Et sor .i. 
fust gisant l  acoste Et derriers a un tronc l  apuie  Qu  il a peor qu  el ne s  an fuie Qant il i hurtera del piz . 
Ia fust ses uoloirs aconpliz Quant cil de pasmeisons reuint  Et li lyons son cors retint  Qui a la mort toz escorsez Coroit come pors forsenez Qui ne prant garde ou il se fiere . 
Messire Yuains en tel meniere Deuant le perron se pasma . 
Au reuenir mout se blasma De l  an que trespassé auoit  Por coi sa dame le haoit  Et dit   Que fet quant ne se tue Cil las qui ioie s  est tolue  Que fais ie  las  qui ne m  oci  Comant puis ie demorer ci Et ueoir les choses ma dame  En mon cors por coi remaint ame  Que fet ame an si dolant cors  Se ele an ert alee fors  Ne seroit pas en tel martire . 
Haïr et blasmer et despire Me doi  uoir  mout  et ie si faz . 
Qui pert sa ioie et son solaz Par son mesfet et par son tort Mout se doit bien haïr de mort . 
Haïr et ocirre se doit  Et ie  tant con nus ne me uoit  Por quoi m  esparg  Que ne me tu  Donc n  ai ie ce lyon ueü  Qui por moi a si grant duel fet Qu  il se uolt m  espee antreset Parmi le cors el piz boter  Et ie doi la mort redoter  Qui ai ma ioie a duel changiee  De moi s  est leesce estrangiee Et tuit solaz . 
N  en dirai plus  Que ce ne porroit dire nus  S  ai demandee grant oiseuse . 
Des ioies fu la plus ioieuse Cele qui m  ert aseüree  Mes mout ot petite duree . 
Et qui ce pert par son mesfet  N  est droiz que boene auenture et . 
 Queque cil ensi se demante  Une cheitiue  une dolante  Estoit en la chapele anclose  Qui uit et oï ceste chose Par le mur qui estoit creuez . 
Maintenant qu  il fu releuez De pasmeisons  si l  apela   Dex  fet ele  que uoi ge la  Qui est qui se demante si   Et cil li respont   Et uos  qui  Ie sui  fet ele  une cheitiue  La plus dolante riens qui uiue . 
 Cil li respont   Tes  fole riens  Tex diax est ioie  Tex est biens Enuers les max don ge lenguis . 
Tant con li hom a plus apris A delit et a ioie uiure  Plus le desuoie et plus l  eniure De quanqu  il Diaus quant il l  a que un autre home  Li foibles hom porte la some  Par us et par acostumance  C  uns autres de plus grant puissance Ne porteroit por nule rien . 
Par foi  fet ele  iel sai bien  Que c  est parole tote uoire  Mes por ce ne fet mie a croire Que uos aiez plus mal de moi  Et por ce mie ne le croi  Qu  il m  est auis que uos poez Aler quel part que uos uolez  Et ie sui ci anprisonee  Si m  est tex faesons donee Que demain serai ceanz prise Et liuree a mortel iuise . 
Ha  Dex  fet il  por quel forfet  Sire cheualiers  ia Dex n  et De l  ame de mon cors merci Se ie l  ai mie desserui  Et neporquant si uos dirai Le uoir  que ia n  en mantirai . 
Por ce ceanz sui an prison Qu  an m  apele de traïson  Ne ie ne truis qui m  an desfande  Que l  endemain ne m  arde ou pande . 
Or primes  fet il  puis ie dire Que li miens diax et la moie ire A la uostre dolor passee  Qu  estre porriez deliuree Par qui que soit de cest peril . 
Donc ne porroit ce estre  Oïl  Mes ie ne sai encor par cui  Il ne sont ancore que dui Qui osassent por moi desfandre Bataille a trois homes enprandre . 
Comant  Por Deu  sont il donc troi  Oïl  sire  a la moie foi  Troi sont qui traïtre me clainment . 
Et qui sont cil qui tant uos ainment  Don li uns si hardiz seroit Qu  a trois conbatre s  oseroit Por uos sauuer et garentir  Ie le uos dirai sanz mantir  Li uns est messire Gauuains Et li autres messire Yuains  Por cui demain serai a tort Liuree a martire de mort . 
Por le quel  fet il  l  auez dit  Sire  se Damedex m  aït  Por le fil au roi Urien . 
Or uos ai entandue bien  Mes uos n  i morroiz ia sanz lui . 
Ie meïsmes cil Yuains sui Por cui uos estes an esfroi  Et uos estes cele  ce croi  Qui en la sale me gardastes  Ma uie et mon cors m  i saluastes Entre les .ii. 
portes colanz Ou ge fui pensis et dolanz Et angoisseus et antrepris  Morz i eüsse esté et pris Se ne fust uostre boene aïe . 
Or me dites  ma dolce amie  Qui cil sont qui de traïson uos apelent et an prison uos ont et anclose an reclus . 
Sire  nel uos celerai plus Des qu  il uos plest que iel uos die . 
uoirs est que ie ne me fains mie De uos eidier an boene foi . 
Par l  amonestemant de moi  Ma dame a seignor uos reçut  Mon los et mon consoil an crut Et  par la sainte Paternostre  Plus por son preu que por le uostre Le cuidai feire et cuit ancor  Itant uos an reconuis or  S  enor et uostre uolenté Porquis  se Dex me doint santé . 
Mes quant ç  auint que uos eüstes L  an trespassé que uos deüstes Reuenir a ma dame ça  Tantost a moi se correça Et mout se tint a deceüe De ce qu  ele m  auoit creüe . 
Et quant ce sot li seneschax  Uns fel  uns traïtres mortax  Qui grant enuie me portoit Por ce que ma dame creoit Moi plus que lui de maint afeire  Si uit bien c  or porroit il feire Entre moi et li grant corroz . 
An plainne cort et ueant toz  M  amist que por uos l  oi traïe  Et ie n  oi consoil ne aïe Fors de moi seule  qui disoie C  onques uers ma dame n  auoie Traïson feite ne pansee . 
Sire  por Deu  com esfreee Tot maintenant  sanz consoil prendre  Dis ie m  an feroie desfandre D  un cheualier ancontre trois . 
Onques ne fu cil si cortois Que il le deignast refuser  Ne ressortir ne reüser Ne m  an poi  por rien qu  auenist . 
Ensi a parole me prist  Si me couint d  un cheualier Encontre trois gage a baillier Et par respit de .xxx. 
iorz . 
Puis ai esté an maintes corz  A la cort le roi Artus fui  N  i trouai consoil en nelui Ne n  i trouai qui me deïst De uos chose qui me seïst  Car il n  en sauoient noueles . 
Et messire Gauuains  chaeles  Li frans  li dolz  ou ert il donques  A s  aïe ne failli onques Dameisele desconseilliee . 
Cil me feïst ioiant et liee  Se ie a cort troué l  eüsse  Ia requerre ne li seüsse Riens nule qui me fust uehee . 
Mes la reïne en a menee Uns cheualiers  ce me dit an  Don li rois fist que fors del san  Quant aprés li l  en enuoia  Et Kex  ce cuit  la conuoia Iusqu  au cheualier qui l  en mainne  S  an est or entrez an grant painne Messire Gauuains  qui la quiert . 
Ia mes nul ior a seior n  iert Iusque tant qu  il l  aura trouee . 
Tote la uerité prouee uos ai de m  auenture dite . 
Demain morrai de mort despite  Si serai arse sanz respit Por mal de uos et por despit . 
 Et il respont   Ia Deu ne place Que l  en por moi nul mal uos face  Ia  que ie puise  n  i morroiz . 
Demain atendre me porroiz Apareillié  lonc ma puissance  De metre an uostre deliurance Mon cors  si con ie le doi feire . 
Mes de conter ne de retreire As genz qui ie sui ne uos chaille  Que qu  aueigne de la bataille  Gardez que l  en ne m  i conoisse . 
Sire  certes  por nule angoisse uostre non ne descouerroie . 
La mort einçois an soferroie  Des que uos le uolez ensi . 
Et neporquant ice uos pri Que ia por moi n  i reueigniez . 
Ne uuel pas que uos anpreigniez Bataille si tres felonesse . 
uostre merci de la promesse Que uolantiers la feroiez  Mes trestoz quites an soiez  Que mialz est que ie seule muire Que ie les ueïsse deduire De uostre mort et de la moie . 
Ia por ce n  en eschaperoie  Quant il uos auroient ocis  S  est mialz que uos remaingniez uis Que nos i fussiens mort andui . 
Mout auez or dit grant enui  Fet messire Yuains  bele amie . 
Espoir ou uos ne uolez mie Estre deliure de la mort  Ou uos despisiez le confort Que ie uos faz de uos eidier . 
N  an quier or plus a uos pleidier  Que uos auez tant fet por moi  Certes  que faillir ne uos doi A nul besoing que uos aiez . 
Bien sai que mout uos esmaiez  Mes  se Deu plest  an cui ie croi  Il an seront honi tuit troi . 
Or n  i a plus  que ie m  an uois  Ou que soit  logier an ce bois  Que d  ostel pres ne sai ge point . 
Sire  fet ele  Dex uos doint Et boen ostel et boene nuit  Et de chose qui uos enuit  Si con ie le desir  uos gart   Messire Yuains atant s  an part  Et li lyons toz iorz aprés . 
S  ont tant alé qu  il uindrent pres D  un fort recet a .i. 
baron Qui clos estoit tot anuiron De mur espés et fort et haut . 
Li chastiax ne cremoit assaut De mangonel ne de perriere  Qu  il estoit forz a grant meniere  Mes fors des murs estoit esrese La place  qu  il n  i ot remese An estant borde ne meison . 
Assez en orroiz la reison Une autre foiz  quant leus sera . 
La plus droite uoie s  en ua Messire Yuains uers le recet  Et uaslet saillent iusqu  a set  Qui li ont .i. 
pont aualé  Si li sont a l  encontre alé . 
Mes del lyon  que uenir uoient Auoec lui  duremant s  esfroient  Si li dïent que  s  il li plest  Son lyon a la porte lest  Qu  il ne les afost et ocie . 
Et il respont   N  en parlez mie  Que ia n  i enterrai sanz lui  Ou nos aurons l  ostel andui Ou ie me remanrai ça fors  Qu  autretant l  aim come mon cors . 
Et neporquant n  en dotez rien  Que ie le garderai si bien Qu  estre porroiz tot asseür . 
 Cil responent   A boen eür   Atant sont el chastel antré Et uont tant qu  il ont ancontré Cheualiers  dames et sergenz Et dameiseles auenanz  Qui le saluent et descendent Et a lui desarmer entandent  Si li dïent   Bien soiez uos  Biax sire  uenuz antre nos  Et Dex uos i doint seiorner Tant que uos an puisiez torner A grant ioie et a grant enor . 
 Des le plus haut iusqu  au menor  Li font ioie et formant s  an painnent  A grant ioie a l  ostel l  en mainnent Et tant grant ioie li ont feite . 
Une dolors qui les desheite Lor refet la ioie oblier  Si recomancent a crier Et plorent et si s  esgratinent . 
Ensi mout longuemant ne finent De ioie feire et de plorer  Ioie por lor oste enorer Font sanz ce que talant en aient  Car d  une auenture s  esmaient Qu  il atendent a l  andemain  S  an sont tuit seür et certain Qu  il l  auront  einz que midis soit . 
Messire Yuains s  esbaïssoit De ce que si souant chanioient Que duel et ioie demenoient . 
S  an mist le seignor a reison Del chastel et de la meison   Por Deu  fet il  biax dolz chiers sire  Ice pleiroit uos il a dire Por coi m  auez tant enoré Et tant fet ioie  et puis ploré  Oïl  s  il uos uient a pleisir  Mes le celer et le teisir Deuriez uos asez uoloir  Chose qui uos face doloir Ne uos dirai ie ia  mon uuel  Lessiez nos feire nostre duel  Si n  an metez ia rien a cuer . 
Ce ne porroit estre a nul fuer Que ie duel feire uos ueïsse Ne rien a mon cuer n  an meïsse  Einz le desir mout a sauoir  Quelque duel que i  en doie auoir . 
Donc  fet il  le uos dirai gié . 
Mout m  a uns iaianz domagié  Qui uoloit que ie li donasse Ma fille  qui de biauté passe Totes les puceles del monde . 
Li fel iaianz  cui Dex confonde  A non Harpins de la Montaingne  Ia n  iert iorz que del mien ne praigne Tot ce que il an puet ateindre . 
Mialz de moi ne se doit nus plaindre  Ne duel feire  ne duel mener  De duel deuroie forsener  Que .ui. 
filz cheualiers auoie  Plus biax el monde ne sauoie  Ses a toz .ui. 
li iaianz pris  ueant moi en a .ii. 
ocis Et demain ocirra les quatre  Se ie ne truis qui s  an conbate A lui  por mes filz deliurer  Ou se ge ne li uoel liurer Ma fille  et quant il l  aura  As plus uix garçons qu  il saura En sa meison et as plus orz La liuerra por lor deporz  Qu  il ne la deigneroit mes prandre . 
A demain puis ce duel atendre  Se Damedex ne m  an consoille . 
Et por ce n  est mie meruoille  Biax sire chiers  se nos plorons . 
Mes por uos  tant con nos poons  Nos resforçons a la foiee De feire contenance liee  Que fos est qui prodome atret Entor lui  s  enor ne li fet  Et uos me resanblez prodome  Or uos en ai dite la some  Sire  de nostre grant destrece  N  en chastel ne an forterece  Ne nos a lessié li iaianz Fors tant con il en a ceanz . 
uos meïsmes bien le ueïstes S  enuit garde uos an preïstes  Qu  il n  a lessié uaillant .i. 
es Fors de ces murs qui sont remés  Ainz a trestot le borc plené  Quant ce qu  il uost en ot mené  Si mist el remenant le feu  Einsi m  a feit meint felon geu . 
 Messire Yuains tot escouta Quanque ses ostes li conta  Et quant trestot escouté ot  Si li redist ce que lui plot   Sire  fet il  de uostre enui Mout iriez et mout dolanz sui  Mes d  une chose me meruoil  Se uos n  en auez quis consoil A la cort le boen roi Artu . 
Nus hom n  est de si grant uertu Qu  a sa cort ne poïst trouer Tex qui uoldroient esprouer Lor uertu ancontre la soe . 
 Et lors li descueure et desnoe Li riches hom que il eüst Boene aïe se il seüst Ou trouer monseignor Gauuain . 
 Cil ne l  anpreïst pas en uain  Que ma fame est sa suer germainne  Mes la fame le roi en mainne Uns cheualiers d  estrange terre Qui a la cort l  ala requerre . 
Neporquant ia ne l  en eüst Menee  por rien qu  il peüst  Ne fust Kex  qui anbricona Le roi tant que il li bailla La reïne et mist en sa garde . 
Cil fu fos et cele musarde  Qui an son conduit se fia  Et ie resui cil qui i a Trop grant domage et trop grant perte  Que ce est chose tote certe Que messire Gauuains  li preuz  Por sa niece et por ses neueuz  Fust ça uenuz grant aleüre Se il seüst ceste auenture  Mes il nel set  don tant me grieue Que par po li cuers ne me crieue  Einz est alez aprés celui  Cui Damedex doint grant enui  Quant menee en a la reïne . 
 Messire Yuains onques ne fine De sopirer  quant ce antant  De la pitié que il l  en prant Li respont   Biax dolz sire chiers  Ie m  an metroie uolentiers En l  auenture et el peril Se li iaianz et uostre fil uenoient demain a tele ore Que n  i face trop grant demore  Que ie serai aillors que ci  Demain a ore de midi  Si con ie l  ai acreanté . 
Biax sire  de la uolanté uos merci ge  fet li prodom  .C. 
mile foiz en un randon . 
 Et totes les genz de l  ostel Li redisoient autretel . 
Atant uint d  une chanbre fors La pucele  gente de cors Et de façon bele et pleisanz . 
Mout uint sinple et mue et teisanz  C  onques ses diax ne prenoit fin  uers terre tint le chief anclin  Et sa mere reuint decoste  Que mostrer lor uoloit lor oste Li sires  qui les ot mandees . 
En lor mantiax anuelopees uindrent  por lor lermes courir  Et il lor comande a ourir Les mantiax et les chiés leuer  Et dit   Ne uos doit pas greuer Ce que ie uos comant a feire  C  un franc home mout deboneire Nos a Dex et boene auenture Ceanz doné  qui m  aseüre Qu  il se conbatra au iaiant . 
Or n  en alez plus delaiant  Qu  au pié ne l  en ailliez cheoir . 
Ce ne me lest ia Dex ueoir  Fet messire Yuains maintenant . 
uoir ne seroit mie auenant Que au pié me uenist la suer Monseignor Gauuain a nul fuer Ne sa niece  Dex m  an desfande  C  orguiauz en moi tant ne s  estande Que a mon pié uenir les les  uoir  ia n  oblieroie mes La honte que ie en auroie . 
Mes de ce boen gré lor sauroie  Se eles se reconfortoient Iusqu  a demain  que eles uoient Se Dex les uoldra conseillier . 
Moi ne couient il plus proier  Mes que li iaianz si tost ueingne Qu  aillors mantir ne me coueingne  Que por rien ie ne lesseroie Que demain  a midi  ne soie Au plus grant afeire por uoir Que ie onques poïsse auoir . 
 Ensi ne les uolt pas del tot Aseürer  car an redot Est que li iaianz ne uenist A tele ore que il poïst uenir a tens a la pucele Qui ert anclose an la chapele . 
Et neporquant tant lor promet Qu  an boene esperance les met  Et tuit et totes l  en mercïent  Qu  an s  esperance mout se fïent Et mout pansent qu  il soit preudon Por la conpaingnie au lyon Qui ausi dolcemant se gist Lez lui con uns aigniax feïst . 
Por l  esperance qu  an lui ont Se confortent et ioie font  N  onques puis duel ne demenerent . 
Qant ore fu  si l  en menerent Colchier en une chanbre clere  Et la dameisele et sa mere Furent an.ii. 
a son colchier  Qu  eles l  auoient ia mout chier Et cent mile tanz plus l  eüssent Se la corteisie seüssent Et la grant proesce de lui . 
Il et li lyons anbedui Iurent leanz et reposerent  Qu  autres genz gesir n  i oserent  Einz lor fermerent si bien l  uis Que il n  en porent issir puis Iusqu  au demain a l  eniornee . 
Quant la chanbre fu desfermee  Si se leua et oï messe Et atendi  por la promesse Qu  il lor ot feite  iusqu  a prime . 
Le seignor del chastel meïsme Apele oiant toz  si li dit   Sire  ie n  ai plus de respit  Einz m  an irai  si ne uos poist  Que plus demorer ne me loist . 
Et sachiez bien certainnemant Que uolentiers et boenemant  Se trop n  eüsse grant besoing Et mes afeires ne fust loing  Demorasse encor une piece  Por les neueuz et por la niece Monseignor Gauuain  que i  aim mout . 
 Trestoz li cuers el uantre bolt A la pucele  de peor  A la dame et au uauasor  Tel peor ont qu  il ne s  en aut  Que il li uostrent  de si haut Com il furent  au pié uenir  Mes il ne lo uout pas sofrir  Que lui ne fust ne bel ne buen . 
Lors li ofre a doner del suen Li sires  s  il an uialt auoir  Ou soit de terre ou d  autre auoir  Mes que ancor un po atende . 
Et il respont   Dex me desfande Que ie ia rien nule n  en aie   Et la pucele  qui s  esmaie  Comance mout fort a plorer  Si li prie de demorer . 
Come destroite et angoisseuse  Por la reïne glorieuse Del ciel et des anges li prie  Et por Deu  qu  il ne s  an aut mie  Einz atende encore .i. 
petit  Et por son oncle  que il dit Qu  il le conuist et loe et prise . 
Si l  an est mout grant pitiez prise Quant il ot qu  ele se reclainme De par l  ome qu  ele que il plus ainme Et par la reïne des ciax  De par li qui est li moiax Et la dolçors de pieté . 
D  angoisse a .i. 
sopir gité  Que por le rëaume de Tarse Ne uoldroit que cele fust arse Que il auoit aseüree  Sa uie auroit corte duree Ou il istroit toz uis del sens S  il n  i pooit uenir a tens  Et d  autre part  autre destrece Le retient  la granz gentillece Monseignor Gauuain  son ami  Que par po ne li part parmi Li cuers  quant demorer ne puet . 
Neporquant ancor ne se muet  Einçois demore et si atant Tant que li iaianz uient batant  Qui les cheualiers amenoit  Et .i. 
pel a son col tenoit  Grant et quarré  agu deuant  Dom il les bousoit mout souant  Et il n  auoient pas uestu De robe uaillant .i. 
festu  Fors chemises sales et ordes  S  auoient bien liez de cordes Les piez et les mains  si seoient Sor .iu. 
roncins qui clochoient  Meigres et foibles et redois . 
Cheualchant uindrent lez le bois  Uns nains  fel come boz anflez  Les ot coe a coe noez  Ses aloit costoiant toz quatre  Onques ne les fina de batre . 
D  unes corgiees a .ui. 
neuz Don mout cuidoit feire que preuz Les batoit si que tuit seinnoient  Ensi uilmant les amenoient Entre le iaiant et le nain . 
Deuant la porte  enmi .i. 
plain  S  areste li iaianz et crie Au preudome que il desfie Ses filz de mort  s  il ne li baille Sa fille  et a sa garçonaille La liuerra a iaelise  Car il ne l  ainme tant ne prise Qu  an li se daingnast auillier . 
De garçons aura .i. 
millier Auoec lui  souant et menu  Qui seront poeilleus et nu Si con ribaut et torchepot  Que tuit i metront lor escot . 
Par po que li preudon n  enrage  Qui ot celui qui a putage Dit que sa fille li metra  Ou or androit  si quel uerra  Seront ocis si .iu. 
fil  S  a tel destrece come cil Qui mialz s  ameroit morz que uis . 
Mout se clainme dolanz  cheitis  Et plore formant et sopire  Et lors li ancomance a dire Messire Yuains  con frans et dolz   Sire  mout est fel et estolz Cil iaianz  qui la fors s  orguelle . 
Mes ia Dex ce sofrir ne uuelle Qu  il ait pooir de uostre fille  Mout la despist et mout l  auille . 
Trop seroit granz mesauenture Se si tres bele criature Et de si haut parage nee Ert a garçons abandonee . 
Ça  mes armes et mon cheual  Et feites le pont treire aual  Si m  an lessiez oltre passer . 
De nos .ii. 
couenra lasser Ou moi ou lui  ne sai le quel . 
Se ie le felon  le cruel  Qui ci nos uet contraliant  Pooie feire humeliant Tant que uoz filz uos randist quites Et les hontes qu  il uos a dites uos uenist ceanz amander  Puis uos uoldroie comander A Deu  s  iroie a mon afeire . 
 Lors li uont son cheual fors treire Et totes ses armes li baillent  De lui bien seruir se trauaillent Et bien et tost l  ont atorné  A lui armer n  ont seiorné  S  a tot le moins non que il porent . 
Quant bien et bel atorné l  orent  Si n  i ot que de l  aualer Le pont et del lessier aler  En li auale et il s  an ist  Mes aprés lui ne remassist Li lyons an nule meniere . 
Et cil qui sont remés arriere Le comandent au Salueor  Car de lui ont mout grant peor Que li maufez  li anemis  Qui auoit maint prodome ocis ueant lor ialz  enmi la place  Autretel de lui ne reface . 
Si prïent Deu qu  il le desfande De mort  et uif et sain lor rande  Et le iaiant li doint ocirre . 
Si come chascuns le desirre An prie Deu mout dolcemant  Et cil par son fier hardemant uint uers lui  si le menaça Et dit   Cil qui t  anuea ça Ne t  amoit mie  par mes ialz  Certes  il ne se poïst mialz De toi uangier  en nule guise  Mout a bien sa uengence prise De quanque tu li as forfet . 
De neant es antrez an plet  Fet cil  qui nel dote de rien . 
Or fai ton mialz et ie le mien  Que parole oiseuse me lasse . 
 Tantost messire Yuains li passe  Cui tarde qu  il s  an soit partiz  Ferir le ua enmi le piz  Qu  il ot armé d  une pel d  ors  Et li iaianz li uient le cors De l  autre part  atot son pel . 
Enmi le piz li dona tel Messire Yuains que la piax fausse  El sanc del cors  an leu de sausse  Le fer de la lance li moille  Et li iaianz del pel le roille Si fort que tot ploier le fet . 
Messire Yuains l  espee tret  Dom il sauoit ferir granz cos . 
Le iaiant a troué desclos  Qui an sa force se fioit Tant que armer ne se uoloit  Et cil  qui tint l  espee treite  Li a une anuaïe feite  Del tranchant  non mie del plat  Le fiert si que il li abat De la ioe une charbonee  Et il l  en ra une donee Tel que tot le fet anbrunchier Iusque sor le col del destrier . 
A ce cop  li lyons se creste  De son seignor eidier s  apreste  Et saut par ire et par grant force  S  aert et fant con une escorce  Sor le iaiant  la pel uelue  Si que desoz li a tolue Une grant piece de la hanche  Les ners et les braons li tranche  Et li iaianz li est estors  Si bret et crie come tors  Que mout l  a li lyons greué  Le pel a a .ii. 
mains leué Et cuide ferir  mes il faut  Car li lyons en trauers saut  Si pert son cop et chiet en uain Par delez monseignor Yuain  Que l  un ne l  autre n  adesa . 
Et messire Yuains antesa  Si a .ii. 
cos entrelardez . 
Einz que cil se fust regardez  Li ot  au tranchant de s  espee  L  espaule del bu desseuree  A l  autre cop  soz la memele  Li bota tote l  alemele De s  espee parmi le foie  Li iaianz chiet  la morz l  asproie  Et  se uns granz chasnes cheïst  Ne cuit que graindre esfrois feïst Que li iaianz fist au cheoir . 
Ce cop uuelent mout tuit ueoir Cil qui estoient as creniax . 
Lors i parut li plus isniax  Que tuit corent a la cuiriee  Si con li chiens qui a chaciee La beste  tant que il l  a prise  Ensi coroient sanz feintise Tuit et totes  par enhatine  La ou cil gist gole souine . 
Li sires meïsmes i cort Et tote la gent de sa cort  Cort i la fille  cort la mere  Or ont ioie li .iiii. 
frere  Qui mout auoient mal sofert . 
De monseignor Yuain sont cert Qu  il nel porroient retenir Por rien qui poïst auenir  Si li prïent de retorner Por deduire et por seiorner Tot maintenant que fet aura Son afeire la ou il ua . 
Et il respont qu  il ne les ose Asseürer de ceste chose  Il ne set mie deuiner S  il porra bien ou mal finer  Mes au seignor itant dist il Que il uialt que si .iiii. 
fil Et sa fille praignent le nain  S  aillent a monseignor Gauuain  Quant il sauront qu  il iert uenuz  Et comant il s  ert contenuz uialt que il soit dit et conté  Que por neant fait sa bonté Qui uialt qu  ele ne soit seüe . 
Et cil dïent   Ia n  iert teüe Ceste bontez  qu  il n  est pas droiz . 
Bien ferons ce que uos uoldroiz  Mes tant demander uos uolons  Sire  quant deuant lui serons  De cui nos porrons nos loer Se nos ne uos sauons nomer . 
 Et il respont   Tant li porroiz Dire  quant deuant lui uanroiz  Que li Cheualiers au lyon uos dis que ie auoie non . 
Et auoec ce prier uos doi Que uos li dites de par moi Qu  il me conuist bien et ie lui  Et si ne set qui ie me sui . 
De rien nule plus ne uos pri  C  or m  an estuet aler de ci  Et c  est la riens qui plus m  esmaie  Que ie ci trop demoré n  aie  Car einz que midis soit passez  Aurai aillors a feire assez Se ie i puis uenir a ore . 
 Lors s  en part  que plus n  i demore  Mes einçois mout prié li ot Li sires  plus bel que il pot  Qu  il ses .iiii. 
filz an menast  N  i ot nul qui ne se penast De lui seruir  se il uolsist  Mes ne li plot ne ne li sist Que nus li feïst conpaignie  Seus lor a la place guerpie . 
Et maintenant que il s  an muet  Tant con cheuax porter le puet  S  an retorne uers la chapele  Que mout estoit et droite et bele La uoie  et bien la sot tenir . 
Mes ainz que il poïst uenir A la chapele  en fu fors treite La dameisele  et la rez feite Ou ele deuoit estre mise Trestote nue en sa chemise . 
Au feu liee la tenoient Cil qui a tort li ametoient Ce qu  ele onques pansé n  auoit  Et messire Yuains s  an uenoit Au feu ou an la uialt ruer  Tot ce li dut formant greuer  Cortois ne sages ne seroit Qui de rien nule an doteroit . 
uoirs est que mout li enuia  Mes boene fiance an lui a Que Dex et droiz li aideroit  Qui en sa partie seroit  En ses aïdes mout se fie Et ses lions nel rehet mie . 
uers la presse toz eslessiez S  an uet criant   Lessiez  lessiez La dameisele  gent malueise  N  est droiz qu  an rez ne an forneise Soit mise  que forfet ne l  a . 
 Et cil tantost que ça que la Se departent  si li font uoie . 
Et lui est mout tart que il uoie Des ialz celi que ses cuers uoit En quelque leu qu  ele onques soit . 
As ialz la quiert tant qu  il la trueue  Et met son cuer an tel esprueue Qu  il le retient et si l  afreinne Si com an retient a grant painne Au fort frain son cheual tirant . 
Et neporquant an sopirant La regarde mout uolantiers  Mes ne fet mie si antiers Ses sopirs que l  an les conuisse  Einz les retranche a grant angoisse . 
Et de ce granz pitiez li prant Qu  il ot et uoit et si antant Les poures dames qui feisoient Estrange duel et si disoient   Ha  Dex  con nos as obliees  Con remenrons or esgarees  Qui perdromes si boene amie Et tel consoil et tele aïe  Qui a la cort por nos estoit  Par son consoil nos reuestoit Ma dame de ses robes ueires  Mout nos changera li afeires  Qu  il n  est mes qui por nos parost . 
Mal ait de Deu qui la nos tost  Mal ait par cui nos la perdrons  Que trop grant domage i aurons  N  iert mes qui die ne qui lot   Et cest mantel et cest sorcot Et ceste cote  chiere dame  Donez a ceste franche fame  Que uoir  se uos li enuoiez  Mout i sera bien anploiez  Et ele en a mout grant sofreite . 
 Ia de ce n  iert parole feite  Que nus n  est mes frans ne cortois  Einz demande chascuns einçois Por lui que por autrui ne fait  Sanz ce que nul mestier en ait . 
 Ensi se demantoient celes  Et messire Yuains ert antr  eles  S  ot bien oïes lor conplaintes  Qui n  estoient fauses ne faintes  Et uit Lunete agenoilliee En sa chemise despoilliee  Et sa confesse auoit ia prise  A Deu de ses pechiez requise Merci  et sa corpe clamee  Et cil  qui mout l  auoit amee  uient uers li  si l  en lieue amont Et dit   Ma dameisele  ou sont Cil qui uos blasment et ancusent  Tot maintenant  s  il nel refusent  Lor iert la bataille arramie . 
 Et cele  qui ne l  auoit mie Encor ueü ne regardé  Li dit   Sire  de la part Dé uaigniez uos a mon grant besoing  Cil qui portent le faus tesmoing uers moi sont ci tuit apresté . 
S  un po eüssiez plus esté  Par tans fusse charbons et cendre . 
uenuz estes por moi desfandre  Et Dex le pooir uos an doint  Ensi con ie de tort n  ai point Del blasme don ie sui retee . 
 Ceste parole ot escoutee Li seneschax  il et ses frere   Ha  dist il  fame  chose auere De uoir dire et de mantir large  Mout est po sages qui encharge  Por ta parole  si grant fes  Mout est li cheualiers malués Qui uenuz est morir por toi  Qu  il est seus et nos somes troi . 
Mes ie li lo qu  il s  an retort Einçois que a noauz li tort . 
 Et cil respont  cui mout enuie   Qui peor aura  si s  an fuie  Ne criem pas tant uoz trois escuz Que sanz cop m  en aille ueincuz . 
Mout feroie ore qu  afeitiez  Se ie  toz sains et toz heitiez  La place et le chanp uos lessoie  Ia tant come uis et sains soie Ne m  an fuirai por tes menaces . 
Mes ie te consoil que tu faces La dameisele clamer quite Que tu as a grant tort sordite  Qu  ele le dit  et ie l  en croi  Si m  an a pleuie sa foi Et dit  sor le peril de s  ame  C  onques traïson uers sa dame Ne fist  ne dist  ne ne pansa . 
Bien croi quanqu  ele dit m  en a  Si la desfandrai  se ie puis  Que son droit en m  aïe truis . 
Et qui le uoir dire an uoldroit  Dex se retient deuers le droit  Et Dex et droiz a un s  an tienent  Et quant il deuers moi s  an uienent  Dons ai ge meillor conpaingnie Que tu n  as  et meillor aïe . 
 Et cil respont mout folemant Que il met an son nuisemant Trestot quanque lui plest et siet  Mes que li lyons ne lor griet . 
Et cil dit c  onques son lyon N  i amena por chanpion N  autrui que lui metre n  i quiert  Mes se ses lyons les requiert  Si se desfandent uers lui bien  Qu  il nes en afie de rien . 
Cil responent   Que que tu dies  Se tu ton lyon ne chasties Et se nel fez an pes ester  Donc n  as tu ci que demorer . 
Mes reua t  an  si feras san  Que par tot cest païs set an Comant ele traï sa dame  S  est droiz que an feu et en flame L  en soit randue la merite . 
Ne place le Saint Esperite  Fet cil  qui bien an set le uoir . 
Ia Dex ne m  an doint remouoir Tant que ie deliuree l  aie   Lors dit au lyon qu  il se traie Arrieres et toz coiz se gise  Et cil le fet a sa deuise . 
Li lyons s  est arrieres trez . 
Tantost la parole et li plez Remest d  aus .ii. 
 si s  antresloingnent  Li troi ansanble uers lui poingnent  Et il uint encontre aus le pas  Qui desreer ne se uost pas As premiers cos ne angoissier . 
Lor lances lor lesse froissier Et il retient la soe sainne  De son escu lor fet quintainne  Si a chascuns sa lance freite . 
Et il a une pointe feite  Tant que d  ax .i. 
arpant s  esloingne  Mes tost reuint a la besoingne  Qu  il n  a cure de lonc seior . 
Le seneschal an son retor Deuant ses .ii. 
freres ataint  Sa lence sor le cors li fraint  .I. 
cop li a doné si buen Quel porte a terre  mau gré suen  Une grant piece estanduz iut  C  onques nule riens ne li nut . 
Et li autre dui sus li uienent  As espees  que nues tienent  Li donent granz cos anbedui  Mes plus granz reçoiuent de lui  Que de ses cos ualt li uns seus Des lor toz a mesure deus . 
Si se desfant uers ax si bien Que de son droit n  en portent rien  Tant que li seneschax relieue  Qui de tot son pooir li grieue  Et li autre auoec lui s  an painnent Tant qu  il le grieuent et sormainnent . 
Et li lyons  qui ce esgarde  De lui aidier plus ne se tarde  Que mestiers li est  ce li sanble  Et totes les dames ansanble  Qui la dameisele mout ainment  Damedeu mout souant reclainment Et si li prïent de boen cuer Que sofrir ne uuelle a nul fuer Que cil i soit morz ne conquis Qui por li s  est an painne mis . 
De priere aïde li font Les dames  qu  autres bastons n  ont . 
Et li lyons li fet aïe Tel qu  a la premiere enuaïe A de si grant aïr feru Le seneschal  qui a pié fu  Ausi con se ce fussent pailles Fet del hauberc uoler les mailles  Et contreual si fort le sache Que de l  espaule li arache Le tanrun atot le costé . 
Quanqu  il ateint l  en a osté  Si que les antrailles li perent . 
Ce cop li autre dui conperent . 
Or sont el chanp tot per a per  De la mort ne puet eschaper Li seneschax  qui se tooille Et deuulte an l  onde uermoille Del sanc qui de son cors li saut . 
Li lyons les autres asaut  Qu  arrieres ne l  en puet chacier  Por ferir ne por menacier  Messire Yuains en nule guise  S  i a il mout grant poinne mise . 
Mes li lyons sanz dote set Que ses sires mie ne het S  aïe  einçois l  en ainme plus  Si lor passe fieremant sus Tant que cil de ses cos se plaignent Et lui reblescent et mahaignent . 
Quant messire Yuains uoit blecié Son lyon  mout a correcié Le cuer del uantre  et n  a pas tort  Mes del uangier se poinne fort  Si lor uet si estoutemant Que il les mainne si uilmant Que uers lui point ne se desfandent Et que a sa merci se randent Par l  aïde que li a feite Li lions  qui mout se desheite  Que bien deuoit estre esmaiez  Car an .ii. 
leus estoit plaiez . 
Et d  autre part messire Yuains Ne restoit mie trestoz sains  Einz auoit el cors mainte plaie  Mes de ce pas tant ne s  esmaie Con de son lyon  qui se dialt . 
Or a  tot ensi com il uialt  Sa dameisele deliuree Et s  iror li a pardonee La dame trestot de son gré . 
Et cil furent ars an la ré Qui por li ardoir fu esprise  Que ce est reisons de iustise Que cil qui autrui iuge a tort Doit de celui meïsmes mort Morir que il li a iugiee . 
Or est Lunete baude et liee Qant a sa dame est acordee  Si ont tel ioie demenee Qu  ainz nule gent si grant ne firent . 
Et tuit a lor seignor ofrirent Lor seruise si con il durent  Sanz ce que il ne le conurent  Neïs la dame  qui auoit Son cuer et si ne le sauoit  Li pria mout qu  il li pleüst A seiorner tant qu  il eüst Respassé son lyon et lui . 
Et il dit   Dame  ce n  iert hui Que ie me remaingne an cest point Tant que ma dame me pardoint Son mautalant et son corroz . 
Lors finera mes trauauz toz . 
Certes  fet ele  ce me poise . 
Ne tieng mie por tres cortoise La dame qui mal cuer uos porte . 
Ne deüst pas ueher sa porte A cheualier de uostre pris Se trop n  eüst uers li mespris . 
Dame  fet il  que qu  il me griet  Trestot me plest ce que li siet  Mes ne m  an metez pas an plet  Que l  acoison et le forfet Ne diroie por nule rien Se cez non qui le seuent bien . 
Set le donc nus  se uos dui non  Oïl  uoir  dame . 
Et uostre non  Se uos plest  biax sire  nos dites  Puis si uos en iroiz toz quites . 
Toz quites  dame  Nel feroie  Plus doi que randre ne porroie . 
Neporquant ne uos doi celer Comant ie me faz apeler  Ia del Cheualier au lyon N  orroiz parler se de moi non  Par cest non uuel que l  en m  apiaut . 
Por Deu  biax sire  ce  qu  espiaut Que onques mes ne uos ueïsmes Ne uostre non nomer n  oïsmes  Dame  par ce sauoir poez Que ne sui gueres renomez . 
 Lors dit la dame de rechief   Encor  s  il ne uos estoit grief  De remenoir uos prieroie . 
Certes  dame  ie nel feroie Tant que certenemant seüsse Que le boen cuer ma dame eüsse . 
Or alez donc a Deu  biaus sire  Qui uostre pesance et uostre ire  Se lui plest  uos atort a ioie  Dame  fet il  Dex uos en oie   Puis dist antre ses danz soef   Dame  uos en portez la clef  Et la serre et l  escrin auez Ou ma ioie est  si nel sauez . 
 Atant s  an part a grant angoisse  Se n  i a nul qui le conoisse Fors que Lunete seulemant  Qui le conuea longuemant . 
Lunete seule le conuoie Et il li prie tote uoie Que ia par li ne soit seü Quel chanpion ele ot eü . 
 Sire  fet ele  non iert il . 
 Aprés ce li repria cil Que de lui li resouenist Et uers sa dame li tenist Boen leu  s  ele uenoit en eise . 
Et cele dit que il s  an teise  Qu  ele n  en iert ia oblieuse Ne recreanz ne pereceuse  Et cil l  en mercie .c. 
foiz . 
Si s  an uet pansis et destroiz Por son lyon  qu  il li estuet Porter  que siudre ne le puet . 
En son escu li fet litiere De la mosse et de la fouchiere  Qant il li ot feite sa couche  Au plus soef qu  il puet le couche  Si l  en porte tot estandu Dedanz l  enuers de son escu . 
Ensi an son escu l  en porte Tant que il uint deuant la porte D  une meison mout fort et bele  Ferme la trueue  si apele  Et li portiers ouerte l  a Si tost c  onques n  i apela .I. 
mot aprés le premerain . 
A la resne li tant la main  Si li dit   Biax sire  an presant L  ostel mon seignor uos presant  Se il uos i plest a descendre . 
Ce presant  fet il  uuel ie prendre  Que ie en ai mout grant mestier Et si est tans de herbergier . 
 Atant a la porte passee Et uoit la mesniee amassee  Qui tuit a l  encontre li uont  Salué et descendu l  ont  Li un metent sor .i. 
perron Son escu atot le lyon Et li autre ont son cheual pris  Si l  ont en une estable mis  Li escuier  si con il doiuent  Ses armes pranent et reçoiuent . 
Qant li sires la nouele ot  Tot maintenant que il le sot uient an la cort  si le salue  Et la dame est aprés uenue Et si fil et ses filles totes  D  autres genz i ot mout granz rotes  Si le herbergent a grant ioie . 
Mis l  ont en une chanbre coie Por ce que malade le trueuent  Et de ce mout bien se reprueuent Que son lyon auoec lui metent  Et de lui garir s  antremetent .II. 
puceles qui mout sauoient De mecines et si estoient Filles au seignor de leanz . 
Iorz i seiorna ne sai quanz  Tant que il et ses lyons furent Gari et que raler s  an durent . 
Mes dedanz ce fu auenu Que a la mort ot plet tenu Li sires de la Noire Espine  Si prist a lui tel anhatine La morz  que morir le couint . 
Aprés sa mort  ensi auint De .ii. 
filles que il auoit Que l  ainznee dist qu  ele auroit Trestote la terre a deliure Toz les iorz qu  ele auroit a uiure  Que ia sa suer n  i partiroit . 
Et l  autre dist que ele iroit A la cort le roi Artus querre Aïde a desresnier sa terre . 
Et quant l  autre uit que sa suer Ne li sofferroit a nul fuer Tote la terre sanz tançon  S  an fu en mout grant cusançon Et dist que  se ele pooit  Einçois de li a cort uanroit . 
Tantost s  aparoille et atorne  Ne demore ne ne seiorne  Einz erra tant qu  a la cort uint . 
Et l  autre aprés sa uoie tint Et quanqu  ele pot se hasta  Mes sa uoie et ses pas gasta  Que la premiere auoit ia fet A monseignor Gauuain son plet Et il li auoit otroié Quanqu  ele li auoit proié . 
Mes tel couant entr  ax auoit Que  se nus par li le sauoit  Ia puis ne s  armeroit por li  Et ele l  otroia ensi . 
Atant uint l  autre suer a cort  Afublee d  un mantel cort D  escarlate forré d  ermine  S  auoit tierz ior que la reïne Ert de la prison reuenue Ou Meleaganz l  a tenue Et trestuit li autre prison  Et Lanceloz par traïson Estoit remés dedanz la tor . 
Et an celui meïsmes ior Que a la cort uint la pucele  I fu uenue la nouele Del iaiant cruel et felon Que li Cheualiers au lyon Auoit an bataille tué . 
De par lui orent salué Monseignor Gauuain si neueu . 
Le grant seruise et le grant preu Que il lor auoit por lui fet Li a tot sa niece retret  Et dist que bien le conuissoit Ne ne sauoit qui il estoit . 
Ceste parole ot entandue Cele qui mout ert esperdue Et trespansee et esbahie  Que nul consoil ne nule aïe A la cort trouer ne cuidoit  Puis que li miaudres li failloit  Qu  ele auoit en mainte meniere  Et par amor et par proiere  Essaié monseignor Gauuain  Et il li dist   Amie  an uain Me priez  que ie nel puis feire  Que i  ai anpris .i. 
autre afeire Que ie ne lesseroie pas . 
 Et la pucele en es le pas S  an part et uient deuant le roi . 
 Rois  fet ele  ie uing a toi Et a ta cort querre consoil  N  en i truis point  si m  an meruoil Qant ie consoil n  i puis auoir . 
Mes ne feroie pas sauoir Se ie sanz congié m  an aloie . 
Et sache ma suer tote uoie Qu  auoir porroit ele del mien Par amors  s  ele uoloit bien  Mes ia par force  que ie puisse  Por qu  aïe ne consoil truisse  Ne li leirai mon heritage . 
uos dites  fet li rois  que sage Et  demantres que ele est ci  Ie li consoil et lo et pri Qu  ele uos lest uostre droiture . 
 Et cele qui estoit seüre Del meillor cheualier del monde Respont   Sire  Dex me confonde Se ia de ma terre li part Chastel  ne uile  ne essart  Ne bois  ne plain  ne autre chose . 
Mes se uns cheualiers s  en ose Por li armer  qui que il soit  Qui uoelle desresnier son droit  Si ueingne trestot maintenant . 
Ne li ofrez mie auenant  Fet li rois  que plus i estuet  S  ele uiaut  porchacier se puet Au moins iusqu  a .xiiii. 
iorz Au iugemant de totes corz . 
 Et cele dit   Biax sire rois  uos poez establir uoz lois Tex con uos plest et boen uos iert  N  a moi n  ateint n  a moi n  afiert Que ie desdire uos an doiue  Si me couient que ie reçoiue Le respit  s  ele le requiert . 
 Et cele dit qu  el le requiert Et si le desirre et demande . 
Tantost le roi a Deu comande  Ne finera par tote terre Del Cheualier au lyon querre  Qui met sa poinne a conseillier Celes qui d  aïe ont mestier . 
Ensi est an la queste antree Et trespasse mainte contree C  onques noueles n  en aprist  Don tel duel ot que max l  en prist . 
Mes de ce mout bien li auint Que chiés .i. 
suen acointe uint Dom ele estoit acointe mout  S  aparçut l  en bien a son uout Que ele n  estoit mie sainne . 
A li retenir mistrent painne Tant que son afeire lor dist  Et une autre pucele anprist La uoie qu  ele auoit anprise  Por li s  est an la queste mise . 
Ensi remest cele a seior  Et l  autre erra au lonc del ior  Tote seule grant aleüre  Tant que uint a la nuit oscure . 
Si li enuia mout la nuiz  Et de ce dobla li enuiz Qu  il plouoit a si grant desroi Con Damedex auoit de coi  Et fu el bois mout an parfont . 
Et la nuiz et li bois li font Grant enui  et plus li enuie Que la nuiz  ne li bois  la pluie . 
Et li chemins estoit si max Que souant estoit ses cheuax Iusque pres des cengles en tai  Si pooit estre an grant esmai Pucele au bois  et sanz conduit  Par mal tans et par noire nuit  Si noire qu  ele ne ueoit Le cheual sor qu  ele seoit . 
Et por ce reclamoit adés Deu auant  et sa mere aprés  Et puis toz sainz et totes saintes  Et dist la nuit orisons maintes  Que Dex a ostel la menast Et fors de ce bois la gitast . 
Si cria tant que ele oï .I. 
cor  don mout se resioï  Qu  ele cuide que ele truisse Ostel  mes que uenir i puisse  Si s  est uers la uoiz adreciee Tant qu  ele antre en une chauciee  Et la chauciee droit l  en mainne uers le cor dom ele ot l  alainne  Que par trois foiz  mout longuemant  Sona li corz et hautemant . 
Et ele erra droit a la uoiz Tant qu  ele uint a une croiz Qui sor la chauciee ert a destre  Iluec pansoit que poïst estre Li corz et cil qui l  a soné . 
Cele part a esperoné Tant qu  ele aprocha uers .i. 
pont Et uit d  un chastelet reont Les murs blans et la barbaquane . 
Einsi par auenture asane Au chastel  ensi asena  Par la uoiz qui l  i amena . 
La uoiz del cor l  i a atrete Que soné auoit une guete Qui sor les murs montee estoit  Tantost con la guete la uoit  Si la salue et puis descent  Et la clef de la porte prent  Si li oeure et dit   Bien ueigniez  Pucele  qui que uos soiez . 
Anquenuit auroiz boen ostel . 
Ie ne demant enuit mes el   Fet la pucele  et il l  en mainne . 
Aprés le trauail et la painne Que ele auoit le ior eüe  Si est a l  ostel bien uenue  Que mout i est bien aeisiee . 
Aprés soper l  a aresniee Ses ostes  et si li anquiert Ou ele ua et qu  ele quiert . 
Et cele li respont adonques   Ie quier ce que ie ne ui onques  Mien esciant  ne ne quenui  Mes .i. 
lyon a auoec lui Et an me dit  se ie le truis  Que an lui mout fier me puis . 
Gié  fet cil  l  en report tesmoing  Que a .i. 
mien mout grant besoing Le m  amena Dex auant ier . 
Beneoit soient li santier Par ou il uint a mon ostel  Car d  un mien anemi mortel Me uencha  don si lié me fist Que tot ueant mes ialz l  ocist . 
A cele porte la defors Demain porroiz ueoir le cors D  un grant iaiant que il tua Si tost que gueres n  i sua . 
Por Deu  sire  dit la pucele  Car me dites uoire nouele Se uos sauez ou il torna Et s  il en nul leu seiorna  Ie non  fet il  se Dex me uoie  Mes bien uos metrai an la uoie  Demain  par ou il s  en ala . 
Et Dex  fet ele  me maint la Ou ie uoire nouele en oie  Car se iel truis  mout aurai ioie . 
 Ensi mout longuemant parlerent Tant qu  an la fin couchier alerent . 
Qant uint que l  aube fu creuee  La dameisele fu leuee  Qui an mout grant espans estoit De trouer ce qu  ele queroit . 
Et li sires de la meison Se lieue et tuit si conpaignon  Si la metent el droit chemin  uers la fontainne soz le pin . 
Et ele de l  errer esploite uers le chastel la uoie droite  Tant qu  ele uint et demanda As premerains qu  ele troua S  il li sauoient anseignier Le lyon et le cheualier Qui entraconpaingnié s  estoient . 
Et cil dïent qu  il lor auoient ueüz .iii. 
cheualiers conquerre Droit an cele piece de terre . 
Et cele dit en es le pas   Por Deu  ne me celez uos pas  Des que uos tant dit m  an auez  Se uos plus dire m  an sauez . 
Nenil  font il  nos n  en sauons Fors tant con dit uos en auons  Ne nos ne sauons qu  il deuint . 
Se cele por cui il ça uint Noueles ne uos an enseigne  N  iert nus qui les uos an apreigne  Et  se a li uolez parler  Ne uos couient aillors aler  Qu  ele est alee an ce mostier Por messe oïr et Deu proier  Et si i a tant demoré Qu  asez i puet auoir oré . 
 Quequ  il l  aparloient ensi  Lunete del mostier issi  Si li dïent   ueez la la . 
 Et cele ancontre li ala . 
Si se sont antresaluees  Tantost a cele demandees Les noueles qu  ele queroit . 
Et cele dit qu  ele feroit .I. 
suen palefroi anseler  Car auoec li uoldroit aler  Si l  an manroit uers .i. 
plessié Ou ele l  auoit conuoié . 
Et cele de cuer l  en mercie . 
Li palefroiz ne tarda mie  En li amainne et ele monte . 
Lunete  an cheualchant  li conte Comant ele fu ancusee Et de traïson apelee Et comant la rez fu esprise Ou ele deuoit estre mise  Et comant cil li uint eidier Quant ele en ot plus grant mestier . 
Ensi parlant la conuea Tant qu  au droit chemin l  auea Ou messire Yuains l  ot lessiee . 
Quant iusque la l  ot conuoiee  Si li dist   Cest chemin tanroiz Tant que en aucun leu uanroiz Ou nouele uos en iert dite  Se Deu plest et Saint Esperite  Plus uoire que ie ne l  en sai . 
Bien m  an souient que iel lessai Bien pres de ci ou ci meïsmes  Ne puis ne nos antreueïsmes Ne ie ne sai qu  il a puis fet  Que grant mestier eüst d  antret Qant il se departi de moi . 
Par ci aprés lui uos enuoi Et Dex le uos doint trouer sain  S  il li plest  ainz hui que demain  Or alez  a Deu uos comant  Que ie ne uos os siudre auant  Que ma dame a moi ne s  iresse . 
 Maintenant l  une l  autre lesse  L  une retorne et l  autre en ua  Et uet tant que ele troua La meison ou messire Yuains Ot esté tant que toz fu sains . 
Et uit deuant la porte genz  Dames  cheualiers et sergenz  Et le seignor de la meison . 
Sel salue et met a reison  S  il seuent  que il li apreingnent Noueles et qu  il li anseingnent .I. 
cheualier que ele quiert   De tel meniere est que ia n  iert Sanz .i. 
lyeon  c  ei oï dire . 
Par foi  pucele  fet li sire  Il parti or endroit de nos  Encor ancui l  ateindroiz uos Se ses escloz sauez garder  Mes gardez uos de trop tarder . 
Sire  fet ele  Dex m  an gart  Mes or me dites de quel part Ie le siue . 
 Et cil le li dïent   Par ci  tot droit . 
 Et si li prïent Qu  ele  de par ax  le salut  Mes ce gueres ne lor ualut  Qu  ele onques ne s  an entremist . 
Mes lors es granz galoz se mist  Que l  anbleüre li sanbloit Estre petite  et si anbloit Ses palefroiz de grant eslais . 
Ausi galope par le tais Con par la uoie igal et plainne  Tant qu  ele uoit celui qui mainne Le lyeon an sa conpaingnie . 
Lors fet ioie et dit   Dex  aïe  Or uoi ce que tant ai chacié  Mout l  ai bien seü et tracié . 
Mes se iel chaz et ie l  ataing  Que me ualdra se ie nel praing  Par ci s  an uet  uoire par foi  S  il ne s  an uient ansanble o moi  Donc ai ge ma poinne gastee . 
 Ensi parlant s  est tant hastee  Trestoz ses palefroiz tressue  Si s  areste et si le salue  Et cil li respondi mout tost   Dex uos saut  bele  et si uos ost De cusançon et de pesance  Et uos  sire  ou i  ai esperance  Que bien m  an porriez oster   Lors se ua lez lui acoster Et dit   Sire  ie uos ai quis . 
Li granz renons de uostre pris M  a mout fet aprés uos lasser Et mainte contree passer . 
Tant uos ai quis  la Deu merci  Qu  asanblee sui a uos ci  Et se ge nul mal i ai tret  De rien nule ne m  an deshet  Ne ne m  an pleing  ne ne m  an menbre . 
Tuit me sont alegié li manbre  Que la dolors m  an fu anblee Tantost qu  a uos fui asanblee . 
Si n  est pas la besoingne moie  Miaudre de moi a uos m  anuoie  Plus gentix fame et plus uaillanz . 
Mes se ele est a uos faillanz  Donc l  a uostre renons traïe  Qu  ele n  atant secors n  aïe Fors que de uos  la dameisele  De bien desresnier sa querele  C  une soe suer desherete  Ne quiert qu  autres s  an entremete  N  an ne li puet feire cuidier Que autres l  an poïst eidier . 
Et sachiez bien trestot de uoir  Se le pris an poez auoir  S  auroiz conquise et rachetee L  enor a la desheritee Et creü uostre uaselage . 
Por desresnier son heritage  Ele meïsmes uos queroit  Por le bien qu  ele i esperoit  Ne ia autre n  i fust uenue  Mes uns forz max l  a detenue  Tex que par force au lit la trest . 
Or m  an responez  s  il uos plest  Se uos uenir i oseroiz Ou se uos uos reposeroiz . 
N  ai soing  fet il  de reposer  Ne s  en puet nus hom aloser  Ne ie ne reposerai mie  Einz uos siudrai  ma dolce amie  uolantiers  la ou uos pleira . 
Et se de moi grant afeire a Cele por cui uos me querez  Ia ne uos an desesperez Que ie tot mon pooir n  en face . 
Or me doint Dex et cuer et grace Que ie  par sa boene auenture  Puisse desresnier sa droiture   Ensi entr  aus .ii. 
cheualchierent Parlant  tant que il aprochierent Le chastel de Pesme Auenture . 
De passer oltre n  orent cure  Que li iorz aloit declinant . 
Ce chastel uienent aprismant  Et les genz qui uenir les uoient Trestuit au cheualier disoient   Mal ueigniez  sire  mal ueigniez  Cist ostex uos fu anseigniez Por mal et por honte andurer  Ce porroit uns abes iurer  Ha  fet il  gent fole et uilainne  Gent de tote maluestié plainne  Qui a toz biens auez failli  Por coi m  auez si asailli  Por coi  uos le sauroiz assez S  ancore .i. 
po auant passez  Mes nule rien ia n  en sauroiz Iusque tant que esté auroiz An cele haute forteresce . 
 Tantost messire Yuains s  adresce uers la tor  et les genz l  escrïent  Trestuit a haute uoiz li dïent   Hu  hu  Maleüreus  ou uas  S  onques en ta uie trouas Qui te feïst honte ne let  La ou tu uas t  an iert tant fet Que ia par toi n  iert reconté . 
Gent sanz enor et sanz bonté  Fet messire Yuains  qui escote  Gent enuieuse  gent estoute  Por coi m  asauz  Por coi m  aquiaus  Que me demandes  Que me uiaus  Qui si aprés moi te degroces  Amis  de neant te corroces  Fist une dame auques d  aage Qui mout estoit cortoise et sage  Que certes por mal ne te dïent Nule chose  einçois te chastïent  Se tu le sauoies entendre  Que lessus n  ailles ostel prendre  Ne le por coi dire ne t  osent  Mes il te chastoient et chosent Por ce que esmaier t  en uuelent  Et par costume feire suelent Autel a toz les soruenanz  Por ce que il n  aillent leanz . 
Et la costume est ça fors tex Que nos n  osons a noz ostex Herbergier  por rien qui aueigne  Nul preudome qui de fors ueigne . 
Or est sor toi del soreplus  La uoie ne te desfant nus  Se tu uiax  leissus monteras  Mes  par mon los  retorneras . 
Dame  fet il  se ie creoie uostre consoil  ie cuideroie Que g  i eüsse enor et preu  Mes ie ne sauroie an quel leu Ie retrouasse ostel huimés . 
Par foi  fet cele  et ie m  an tes  Qu  a moi rien nule n  en afiert . 
Alez quel part que boen uos iert . 
Et neporquant  grant ioie auroie Se ie de leanz uos ueoie Sanz trop grant honte reuenir  Mes ce ne porroit auenir . 
Dame  fet il  Dex le uos mire  Mes mes fins cuers leanz me tire  Si ferai ce que mes cuers uialt . 
 Tantost uers la porte s  aquialt  Et ses lyeons et la pucele  Et li portiers a soi l  apele  Si li dit   uenez tost  uenez  Qu  an tel leu estes ariuez Ou uos seroiz bien retenuz  Et mal i soiez uos uenuz   Ensi li portiers le semont Et haste de uenir amont  Mes mout li fist leide semonse . 
Et messire Yuains  sanz response  Par deuant lui s  an passe et trueue Une grant sale haute et nueue  S  auoit deuant .i. 
prael clos De pex aguz reonz et gros . 
Et par entre les pex leanz uit puceles iusqu  a trois cenz Qui diuerses oeures feisoient  De fil d  or et de soie ouroient Chascune au mialz qu  ele sauoit  Mes tel poureté i auoit Que desliees et desceintes En i ot de poureté meintes  Et as memeles et as codes Estoient lor cotes derotes  Et les chemises as cos sales . 
Les cos gresles et les uis pales De fain et de meseise auoient . 
Il les uoit  et eles le uoient  Si s  anbrunchent totes et plorent  Et une grant piece demorent  Qu  eles n  antendent a rien feire  Ne lor ialz n  en pueent retreire De terre  tant sont acorees . 
Qant un po les ot regardees Messire Yuains  si se trestorne  Droit uers la porte s  an retorne  Et li portiers contre lui saut  Se li escrie   Ne uos uaut  Que uos n  en iroiz or  biax mestre . 
uos uoldriez or la fors estre  Mes  par mon chief  ne uos i monte  Einz auroiz eü tant de honte Que plus n  en porriez auoir . 
Si n  auez mie fet sauoir Quant uos estes uenuz ceanz  Que del rissir est il neanz . 
Ne ie ne quier  fet il  biax frere . 
Mes di moi  par l  ame ton pere  Dameiseles que i  ai ueües An cest chastel  don sont uenues  Qui dras de soie et orfrois tissent  Et oeures font qui m  abelissent  Mes ce me desabelist mout Qu  eles sont de cors et de uout Meigres et pales et dolantes . 
Si m  est uis que beles et gentes Fussent mout se eles eüssent Itex choses qui lor pleüssent . 
Ie  fet il  nel uos dirai mie . 
Querez autrui qui le uos die . 
Si ferai ge  quant mialz ne puis . 
 Lors quiert tant que il trueue l  uis Del prael ou les dameiseles Ouroient  et uint deuant eles  Si les salue ansanble totes  Et si lor uoit cheoir les gotes Des lermes qui lor decoroient Des ialz  si con eles ploroient . 
Et il lor dit   Dex  s  il li plest  Cest duel que ne sai don uos nest uos ost del cuer et tort a ioie . 
 L  une respont   Dex uos en oie  Que uos en auez apelé  Ne uos sera mie celé Qui nos somes et de quel terre  Espoir ce uolez uos anquerre . 
Por el  fet il  ne uing ie ça . 
Sire  il auint mout grant pieç a Que li rois de l  Isle as Puceles Aloit por apanre noueles Par les corz et par les païs . 
S  ala tant come fos naïs Qu  il s  anbati an cest peril . 
A mal eür i uenist il  Que nos cheitiues  qui ci somes  La honte et le mal en auomes  Qui onques ne le desseruimes . 
Et bien sachiez que uos meïsmes I poez mout grant honte atendre Se reançon n  en uialt an prendre . 
Mes tote uoie ensi auint Que mes sire an cest chastel uint Ou il a .ii. 
filz de deable  Ne nel tenez uos mie a fable  Que de fame et de netun furent . 
Et cil dui conbatre se durent Au roi  don dolors fu trop granz  Qu  il n  auoit pas .xuiii. 
anz  Si le poïssent tot porfandre Ausi com .i. 
aignelet tandre . 
Et li rois  qui grant peor ot  S  an deliura si con il pot  Si iura qu  il anuoieroit  Chascun an  tant con uis seroit  Ceanz de ses puceles trante  Si fust quites par ceste rante  Et deuisié fu au iurer Que cist treüz deuoit durer Tant con li dui maufé durroient  Et a ce ior que il seroient Conquis et uaincu an bataille  Quites seroit de ceste taille Et nos seriens deliurees  Qui a honte somes liurees Et a dolor et a meseise  Ia mes n  aurons rien qui nos pleise . 
Mes mout di ore grant enfance  Qui paroil de la deliurance  Que ia mes de ceanz n  istrons  Toz iorz dras de soie tistrons  Ne ia n  en serons mialz uestues  Toz iorz serons poures et nues  Et toz iorz fain et soif aurons  Ia tant cheuir ne nos saurons Que mialz en aiens a mangier . 
Del pain auons a grant dongier  Au main petit et au soir mains  Que ia de l  ueure de noz mains N  aura chascune por son uiure Que .iiii. 
deniers de la liure  Et de ce ne poons nos pas Assez auoir uiande et dras  Car qui gaaigne la semainne XX solz n  est mie fors de painne . 
Mes bien sachiez uos a estros Que il n  i a celi de nos Qui ne gaaint .u. 
solz ou plus . 
De ce seroit riches uns dus  Et nos somes ci an pouerte  S  est riches de nostre desserte Cil por cui nos nos traueillons . 
Des nuiz grant partie ueillons Et toz les iorz por gaaignier  Qu  il nos menace a mahaignier Des manbres quant nos reposons  Et por ce reposer n  osons . 
Mes que uos iroie contant  De honte et de mal auons tant Que le quint ne uos an sai dire . 
Et ce nos fet anragier d  ire Que maintes foiz morir ueomes Cheualiers iuenes et prodomes  Qui as .ii. 
maufez se conbatent  L  ostel mout chieremant achatent  Ausi con uos feroiz demain  Que trestot seul  de uostre main  uos couandra  uoilliez ou non  Conbatre et perdre uostre non Encontre les .ii. 
uis deables . 
Dex  li uoirs rois esperitables  Fet messire Yuains  m  an desfande Et uos enor et ioie rande  Se il a uolenté li uient  Des or mes aler m  an couient Et ueoir genz qui leanz sont  Sauoir quel chiere il me feront . 
Or alez  sire  cil uos gart Qui toz les biens done a sa part   Lors uet tant qu  il uint en la sale  N  i trueue gent boene ne male Qui de rien les mete a reison . 
Tant trespassent de la meison Que il uindrent en .i. 
uergier  Einz de lor cheuax herbergier Ne tindrent plet ne n  an parlerent . 
Cui chaut  Que bien les establerent Cil qui l  un an cuident auoir . 
Ne sai s  il cuiderent sauoir  Qu  ancore a il cheual tot sain  Li cheual ont auoinne et fain Et la litiere eniusqu  au uantre . 
Et messire Yuains lors s  en antre El uergier  aprés li sa rote  uoit apoié desor son cote .I. 
riche home qui se gisoit Sor .i. 
drap de soie  et lisoit Une pucele deuant lui En .i. 
romans  ne sai de cui . 
Et por le romans escoter S  i estoit uenue acoder Une dame  et s  estoit sa mere  Et li sires estoit ses pere . 
Si se porent mout esioïr De li bien ueoir et oïr  Car il n  auoient plus d  enfanz  Ne n  ot mie plus de .xui. 
anz  Et s  estoit mout bele et mout gente  Qu  an li seruir meïst s  antente Li deus d  Amors  s  il la ueïst  Ne ia amer ne la feïst Autrui se lui meïsmes non . 
Por li seruir deuenist hon  Se issist de sa deïté fors Et ferist lui meïsme el cors Del dart don la plaie ne sainne Se desleax mires n  i painne . 
N  est que nus pener i puisse Iusque desleauté i truisse  Et qui an garist autremant  Il n  ainme mie lëaumant . 
De ces plaies mout uos deïsse Tant qu  a une fin an uenisse Se l  estoire bien uos pleüst  Mes tost deïst tel i eüst Que ie uos parlasse de songe  Que la genz n  est mes amoronge Ne n  ainment mes si con il suelent  Que nes oïr parler n  an uuelent . 
Mes or oez an quel meniere  A quel sanblant et a quel chiere Messire Yuains est herbergiez . 
Contre lui saillirent an piez Tuit cil qui el uergier estoient  Et maintenant que il le uoient  Si li dïent   Or ça  biax sire  De quanque Dex puet feire et dire Soiez uos beneoiz clamez  Et uos et quanque uos auez   Se ne sai ge s  il le deçoiuent  Mes a grant ioie le reçoiuent Et font sanblant que mout lor pleise Qu  il soit herbergiez a grant eise . 
Meïsmes la fille au seignor Le sert et porte grant enor Com an doit feire a son boen oste  Trestotes ses armes li oste  Et ce ne fu mie del mains Qu  ele li leue de ses mains Le col et le uis et la face  Tote enor uialt que l  en li face Li peres  si con ele fet . 
Chemise risdee li tret Fors de son cofre  et braies blanches  Et fil et aguille a ses manches  Si li uest et ses braz li cost . 
Or doint Dex que trop ne li cost Ceste losenge et cist seruise  A uestir desor sa chemise Li a baillié un nuef sorcot Et un mantel sanz harigot  ueir d  escarlate  au col li met . 
De lui seruir tant s  antremet Que l  en la bote  et si l  an poise  Mes la pucele est tant cortoise Et si franche et si deboneire Qu  ancor n  an cuide ele preu feire . 
Et bien set qu  a sa mere plest Que rien a feire ne li lest Dont ele le cuit losangier . 
La nuit fu seruiz au mangier De tanz mes que trop en i ot  Li aporters enuier pot As sergenz qui des mes seruirent . 
La nuit  totes enors li firent Et mout a eise le colchierent  N  onques puis uers lui n  aprochierent Que il fu an son lit colchiez . 
Et li lyeons iut a ses piez  Si com il ot acostumé . 
Au main  quant Dex rot alumé  Par le monde  son luminaire  Si matin com il le pot faire  Qui tot fet par comandemant  Se leua mout isnelemant Messire Yuains et sa pucele  S  oïrent a une chapele Messe qui mout tost lor fu dite En l  enor del Saint Esperite . 
Messire Yuains aprés la messe Oï nouele felenesse  Quant il cuida qu  il s  an deüst Aler  que rien ne li neüst  Mes ne pot mie estre a son chois . 
Qant il dit   Sire  ie m  an uois  S  il uos plest  a uostre congié . 
Amis  ancor nel uos doing gié  Fet li sires de la meison . 
Ie nel puis feire par reison  En cest chastel a establie Une mout fiere deablie Qu  il me couient a maintenir . 
Ie uos ferai ia ci uenir .II. 
miens sergenz mout granz et forz  Encontre aus .ii. 
 soit ou torz  uos conuenra uoz armes prendre . 
S  ancontre aus uos poez desfandre Et aus endeus uaincre et ocirre  Ma fille et s  enors a seignor uos desirre  Et de cest chastel uos atant L  enors et quanqu  il i apant . 
Sire  fet il  ie n  en quier point . 
Ia Dex ensi part ne m  i doint  Et uostre fille uos remaingne  Ou l  empereres d  Alemaingne Seroit bien saus s  il l  auoit prise  Que mout est bele et bien aprise . 
Teisiez  biax ostes  dit li sire  De neant uos oi escondire  Que uos n  an poez eschaper . 
Mon chastel et ma fille aurez a per Et ma fille Doit auoir  et tote ma terre  Se cez poez Cil qui porra en chanp conquerre Qui ia Çaus qui uos uanront asaillir . 
La bataille ne puet faillir Ne remenoir en nule guise . 
Mes ie sai bien que coardise uos fet ma fille refuser  Par ce uos cuidiez eschaper Oltreemant de la bataille  Mes ce sachiez uos bien  sanz faille  Que conbatre uos i estuet . 
Por rien eschaper ne s  an puet Nus cheualiers qui ceanz gise . 
Ce est costume et rante asise  Qui trop aura longue duree  Que ma fille n  iert mariee Tant que morz ou conquis les uoie . 
Donc m  i couient il tote uoie Conbatre  maleoit gré mien  Mes ie m  an sofrisse mout bien Et uolantiers  ce uos otroi . 
La bataille  ce poise moi  Ferai  que ne puet remenoir . 
 Atant uienent  hideus et noir  Amedui li fil d  un netun . 
N  i a nul d  aus .ii. 
qui n  ait un Baston cornu de cornelier Qu  il orent fez aparellier De cuiure et puis lier d  archal . 
Des les espaules contreual Furent armé iusqu  aus genolz  Mes les chiés orent et les uolz Desarmez et les iames nues  Qui n  estoient mie menues . 
Et ensi armé com il uindrent  Escuz reonz sor lor chiés tindrent  Forz et legiers por escremir . 
Li lyeons comance a fremir Tot maintenant que il les uoit  Qu  il set mout bien et aparçoit Que a ces armes que il tienent Conbatre a son seignor se uienent  Si se herice et creste ansanble  De hardemant et d  ire tranble Et bat la terre de sa coe  Que talant a que il rescoe Son seignor einz que il l  ocïent . 
Et quant cil le uoient  si dïent   uasax  ostez de ceste place uostre lyeon  qui nos menace  Ou uos uos randez recreanz  Q  autremant  ce uos acreanz  Le uos couient an tel leu metre Que il ne se puisse antremetre De uos eidier et de nos nuire . 
Seul uos couient o nos deduire  Que li lyeons uos eideroit Mout uolentiers  se il pooit . 
uos meïsmes  qui le dotez  Fet messire Yuains  l  en ostez  Que mout me plest et mout me siet  S  il onques puet  que il uos griet  Et mout m  est bel se il m  aïe . 
Par foi  font il  ce n  i est mie  Que ia aïde n  i auroiz . 
Feites del mialz que uos porroiz Toz seus sanz aïde d  autrui . 
uos deuez seus estre et nos dui  Se li lyons ert auoec uos  Por ce qu  il se merlast a nos  Donc ne seriez uos pas seus  Dui seriez contre nos deus . 
Se uos couient  ce uos afi  uostre lyeon oster de ci  Mes que bien uos poist or androit . 
Ou uolez uos  fet cil  qu  il soit  Ou uos plest il que ie le mete   Lors li mostrent une chanbrete  Si dïent   Leanz l  encloez . 
Fet iert  des que uos le uolez . 
 Lors l  i moinne et si l  i anserre . 
Et an li uet maintenant querre Ses armes por armer son cors  Et son cheual li ont tret fors  Se li baillent et il i monte . 
Por lui leidir et feire honte Li passent li dui chanpion  Qu  aseüré sont del lyon  Qui est dedanz la chanbre anclos . 
Des maces li donent tex cos Que petit d  aïde li fait Escuz ne hiaumes que il ait  Car quant an son hiaume l  ateignent  Tot li anbarrent et anfreignent  Et li escuz peçoie et font Come glace  tex tros i font Que son poing i puet an boter . 
Mout font lor cop a redoter . 
Et il  que fet des .ii. 
maufez  De honte et de crieme eschaufez  Se desfant de tote sa force  Mout s  esuertue et mout s  efforce De doner granz cos et pesanz . 
N  ont pas failli a ses presanz  Qu  il lor rant la bonté a doble . 
Or a son cuer dolant et troble Li lyeons  qui est an la chanbre  Que de la grant bonté li manbre Que cil li fist par sa franchise  Qui ia auroit de son seruise Et de s  aïde grant mestier  Ia li randroit au grant setier Et au grant mui ceste bonté  Ia n  i auroit rien mesconté S  il pooit issir de leanz . 
Mout uet reuerchant de toz sanz Ne ne uoit par ou il s  an aille . 
Bien ot les cos de la bataille  Qui perilleuse est et uilainne  Et por ce si grant duel demainne Qu  il anrage uis et forsene . 
Tant uet cerchant que il asene Au suil  qui porrisoit pres terre  Et tant qu  il l  arache et desserre s  i serre Et fiche iusque pres des rains . 
Et ia estoit messire Yuains Mout traueilliez et mout suanz  Et mout trouoit les .ii. 
iaianz Forz et felons et adurez . 
Mout i auoit cos andurez Et randuz  tant con il plus pot  Ne de rien bleciez ne les ot  Que trop sauoient d  escremie  Et lor escu n  estoient mie Tel que rien en ostast espee  Tant fust tranchanz ne aceree . 
Por ce si se pooit mout fort Messire Yuains doter de mort  Mes adés tant se contretint Que li lyons oltre s  an uint  Tant ot desoz le suel graté . 
S  or ne sont li gloton maté  Donc ne le seront il ia mes  Car au lyeon ne panront pes Ne n  auront  tant con uis les sache . 
L  un en aert et si le sache Par terre  ausi con un moston . 
Or sont esfreé li gloton  N  il n  a home an tote la place Qui an son cuer ioie n  en face . 
Et cil ne releuera ia Que li lyeons aterré a  Se li autres ne le secort  Por lui eidier  cele part cort Et por lui meïsmes secorre  Qu  a lui ne lest li lyeons corre Quant il aura celui ocis Que il auoit par terre mis . 
Et si auoit graignor peor Del lyeon que de son seignor . 
Des or est messire Yuains fos  Des qu  il li a torné le dos Et uoit le col nu et deliure  Se longuemant le leisse uiure  Que mout l  an est bien auenu . 
La teste nue et le col nu Li a li gloz abandoné  Et il li a tel cop doné Que la teste del bu li ret  Si soauet que mot n  an set . 
Et maintenant a terre uient Por l  autre  que li lyeons tient  Que rescorre et tolir li uialt . 
Mes por neant  que tant se dialt Ia mes mire a tans n  i aura  Qu  an son uenir si le naura Li lyeons  qui mout uint iriez  Que leidemant fu anpiriez . 
Et tote uoie arriers le bote  Si uoit que il li auoit tote L  espaule fors de son leu trete . 
Por lui de rien ne se deshete  Que ses bastons li est cheüz . 
Et cil gist pres come feüz  Qu  il ne se crosle ne ne muet  Mes tant i a que parler puet Et dist  si com il li pot dire   Ostez uostre lyeon  biax sire  Se uos plest  que plus ne m  adoist  Que des or mes faire uos loist De moi tot ce que boen uos iert . 
Et qui merci prie et requiert  N  i doit faillir cil qui la rueue  Se home sanz pitié ne trueue . 
Et ie ne me desfandrai plus  Ne ia ne releuerai sus De ci  por force que ie aie  Si me met an uostre menaie . 
Di donc  fet cil  se tu otroies Que uaincuz et recreanz soies . 
Sire  fet il  il i pert bien  ueincuz sui  maleoit gré mien  Et recreanz  ce uos otroi . 
Donc n  as tu mes garde de moi Et mes lyeons te raseüre . 
 Tantost uienent grant aleüre Totes les genz anuiron lui  Et li sire et la dame andui Li font grant ioie et si l  acolent Et de lor fille li parolent  Si li dïent   Or seroiz uos Dameisiax et sires de nos  Et nostre fille iert uostre dame  Car nos la uos donrons a fame . 
Et ie  fet il  la uos redoing . 
Qui uialt  si l  ait  Ie n  en ai soing  Si n  en di ge rien por desdeing  Ne uos poist  se ie ne la preing  Que ie ne puis  ne ie ne doi . 
Mes  s  il uos plest  deliurez moi Les cheitiues que uos auez  Li termes est  bien le sauez  Qu  eles s  an doiuent aler quites . 
uoirs est  fet il  ce que uos dites  Et ie les uos rant et aquit  Qu  il n  i a mes nul contredit . 
Mes prenez  si feroiz sauoir  Ma fille  a trestot mon auoir  Qui est mout bele et riche et sage  Ia mes si riche mariage N  auroiz  se uos cestui n  auez . 
Sire  fet il  uos ne sauez Mon essoine ne mon afeire  Ne ie ne le uos os retreire . 
Mes ie sai bien que ie refus Ce que ne refuseroit nus Qui deüst son cuer et s  antente Metre an pucele bele et gente  Que uolantiers la receüsse Se ie poïsse ne deüsse . 
Ie ne puis  ce sachiez de uoir  Cesti ne autre receuoir . 
Si m  an lessiez an pes atant  Que la dameisele m  atant Qui auoec moi est ça uenue  Conpaignie m  i a tenue Et ie la reuoel li tenir  Que que il m  an doie auenir . 
uolez  biax sire  Et uos  comant  Ia mes  se ie ne le comant Et mes consauz ne le m  aporte  Ne uos iert ouerte ma porte  Einz remanroiz en ma prison . 
Orguel feites et mesprison Qant ie uos pri que uos praigniez Ma fille et uos la desdaigniez . 
Desdaing  sire  Nel faz  par m  ame  Mes ie ne puis esposer fame Ne remenoir por nule painne . 
La dameisele qui mout m  ainme Siudrai  qu  autremant ne puet estre . 
Mes  s  il uos plest  de ma main destre uos pleuirai  si m  an creez  Q  ainsi con uos or me ueez  Reuanrai ça se i  onques puis Et panrai uostre fille puis . 
Dahait  fet il  qui el uos quiert Ne qui foi ne ploige an requiert  Se ma fille uos atalante  Receuez la por bele et gente  uos reuanroiz hastiuemant  Ia por foi ne por seiremant  Ce cuit  ne reuanroiz plus tost . 
Or alez  que ie uos en ost Trestoz ploiges et toz creanz . 
Se uos retaingne pluie et uanz Ou fins neanz  ne me chaut il  Ia ma fille n  aurai si uil Que ie par force la uos doingne . 
Or alez an uostre besoingne  Que tot autant  se uos uenez  M  an est  con se uos remenez . 
 Tantost messire Yuains s  an torne  Qui el chastel plus ne seiorne  Et s  en a auoec soi menees Les cheitiues desprisonees  Et li sires li a bailliees  Poures et mal apareilliees  Mes or sont riches  ce lor sanble . 
Fors del chastel totes ensanble  Deuant lui  .ii. 
et .ii. 
s  an issent  Ne ne cuit pas qu  eles feïssent Tel ioie con eles li font A celui qui fist tot le mont  S  il fust uenuz de ciel an terre . 
Merci et pes li uindrent querre Totes les genz qui dit li orent Tant de honte con il plus porent  Si le uont einsi conuoiant  Mes il dit qu  il n  an set neant   Ie ne sai  fet il  que uos dites  Et si uos an claim ie toz quites  C  onques choses que i  en mal teingne Ne deïstes  don moi soueingne . 
 Cil sont mout lié de ce qu  il oent  Et sa corteisie mout loent . 
Or le comandent a Deu tuit  Que grant piece l  orent conduit . 
Et les dameiseles li ront Congié demandé  si s  an uont . 
Au partir totes li anclinent  Et si li orent et destinent Que Dex li doint ioie et santé Et uenir a sa uolanté En quelque leu qu  il onques aut . 
Et cil respont que Dex les saut  Cui la demore mout enuie   Alez  fet il  Dex uos conduie En uoz païs sainnes et liees . 
 Maintenant se sont auoiees  Si s  an uont grant ioie menant . 
Et messire Yuains maintenant De l  autre part se rachemine . 
D  errer a grant esploit ne fine Trestoz les iorz de la semainne  Si con la pucele l  en mainne  Qui la uoie mout bien sauoit Et le recet ou ele auoit Lessiee la desheritee  Desheitiee et desconfortee . 
Mes quant ele oï la nouele De la uenue a la pucele Et del Cheualier au lyeon  Ne fu ioie se cele non Que ele en ot dedanz son cuer  Car or cuide ele que sa suer De son heritage li lest Une partie  se li plest . 
Malade ot geü longuemant La pucele  et nouelemant Estoit de son mal releuee  Qui duremant l  auoit greuee  Si que bien paroit a sa chiere . 
A l  encontre  tote premiere  Li est alee sanz demore  Si le salue et si l  enore De quanqu  ele onques set ne puet . 
De la ioie parler n  estuet Qui la nuit fu a l  ostel feite  Ia parole n  en iert retreite  Que trop i auroit a conter  Tot uos trespas iusqu  au monter L  andemain  que il s  an partirent . 
Puis errerent tant que il uirent .I. 
chastel ou li rois Artus Ot demoré quinzainne ou plus . 
Et la dameisele i estoit Qui sa seror desheritoit  Qu  ele auoit pres la cort tenue  Puis si atendoit la uenue Sa seror  qui uient et aproche . 
Mes mout petit au cuer li toche  Qu  ele cuide que l  en ne truisse Nul cheualier qui sofrir puisse Monseignor Gauuain an estor . 
N  il n  i auoit que .i. 
seul ior De la quinzainne a paruenir  La querele  tot sanz mantir  Eüst desresnié quitemant Par reison et par iugemant Se cil seus iorz fust trespassez . 
Mes plus i a a feire assez Qu  ele ne cuide ne ne croit . 
En .i. 
ostel bas et estroit Fors del chastel cele nuit iurent  Ou nules genz ne les conurent  Car se il el chastel geüssent  Totes les genz les coneüssent  Et de ce n  auoient il soing . 
Fors de l  ostel  a grant besoing  A l  aube aparissant s  an issent  Si se reponent et tapissent Tant que li iorz fu biax et granz . 
Iorz auoit passez ne sai quanz Que messire Gauuains s  estoit Herbergiez  si qu  an ne sauoit De lui a cort nule nouele  Fors que seulemant la pucele Por cui il se uoloit conbatre . 
Pres a trois liues ou a quatre S  estoit de la cort trestornez  Et uint a cort si atornez Que reconuistre ne le porent Cil qui toz iorz coneü l  orent As armes que il aporta . 
La dameisele qui tort a uers sa seror trop desapert en apert  ueant toz l  a a cort offert  Que par lui desresnier uoldroit La querele ou ele n  a droit  Et dit au roi   Sire  ore passe  Iusqu  a po sera none basse  Et li derriens iorz iert hui . 
Or uoit an bien comant ie sui  Or me couient droit maintenir . 
Se ma suer deüst reuenir  N  i eüst mes que demorer . 
Deu an puisse ie aorer  Quant el ne uient ne ne repeire  Bien i pert que mialz ne puet feire  Si sui por neant traueilliee Et i  ai esté apareilliee Toz les iorz iusqu  au desrien A desresnier ce qui est mien . 
Tot ai desresnié sanz bataille  S  est or bien droiz que ie m  en aille Tenir mon heritage an pes  Que ie n  an respondroie mes A ma seror tant con ie uiue  Si uiura dolante et cheitiue . 
 Et li rois  qui mout bien sauoit Que la pucele tort auoit uers sa seror  trop desleal  Li dit   Amie  a cort real Doit en atendre  par ma foi  Tant con la iustise le roi Siet et atant por droiturier . 
N  i a rien del corion ploier  Qu  ancor uendra trestot a tans uostre suer ci  si con ie pans . 
 Einz que li rois eüst ce dit  Le Cheualier au lyeon uit Et la pucele delez lui  Seul a seul uenoient andui  Que del lyeon anblé se furent  Si fu remés la ou il iurent . 
Li rois la pucele a ueüe  Si ne l  a pas mesconeüe  Et mout li plot et abeli Quant il la uit  que deuers li De la querele se pandoit  Por ce que au droit entandoit . 
De la ioie que il en ot Li dist  au plus tost que il pot   Or auant  bele  Dex uos saut   Quant cele l  ot  tote an tressaut  Et si se torne  si la uoit Et le cheualier qu  ele auoit Amené a son droit conquerre  Si deuint plus noire que terre . 
Mout fu bien de toz apelee La pucele  et ele est alee Deuant le roi  la ou le uit  Quant fu deuant lui  si li dit   Dex salt le roi et sa mesniee  Rois  s  or puet estre desresniee Ma droiture ne ma querele Par un cheualier  donc l  iert ele Par cestui qui  soe merci  M  en a seüe aniusque ci . 
S  eüst il mout aillors a feire  Li frans cheualiers deboneire  Mes de moi li prist tex pitiez Qu  il a arrieres dos gitiez Toz ses afeires por le mien . 
Or feroit corteisie et bien Ma dame  ma tres chiere suer  Que i  aim autant come mon cuer  Se ele mon droit me lessoit . 
Mout feroit bien  s  el le feisoit  Que ie ne demant rien del suen . 
Ne ie  uoir  fet ele  del tuen  Tu n  i as rien  ne ia n  auras . 
Ia tant preeschier ne sauras Que rien en aies por preschier  Tote an porras de duel sechier . 
 Et l  autre respont maintenant  Qui sauoit assez d  auenant Et mout estoit sage et cortoise   Certes  fet ele  ce me poise Que por nos .ii. 
se conbatront Dui si preudome con cist sont . 
S  est la querele mout petite  Mes ie ne la puis clamer quite  Que mout grant mestier en auroie . 
Por ce meillor gré uos sauroie Se uos me lessiez mon droit . 
Certes  qui or te respondroit  Fet l  autre  mout seroit musarde . 
Max fex et male flame m  arde Se ie t  an doing don tu mialz uiues  Einçois asanbleront les riues De la Dunoe et de Seone  Se la bataille nel te done . 
Dex et li droiz que ie i ai  En cui ie m  an fi et fiai  En soit en aïde celui  E se lou desfende d  enui  Qui par amors et par frainchise Se poroffri de mon seruise  Si ne set il qui ge me sui  N  il ne me conoist ne ge lui   Tant ont parlé qu  a li atant remainnent Les paroles et si amainnent Les cheualiers enmi la cort . 
Et toz li pueples i acort  Si con a tel afeire suelent Corre les genz qui ueoir uuelent Cos de bataille et escremie . 
Mes ne s  antreconurent mie Cil qui conbatre se uoloient  Qui mout entramer se soloient . 
Et or donc ne s  antrainment il   Oïl   uos respong et  Nenil   Et l  un et l  autre prouerai Si que reison i trouerai . 
Por uoir  messire Gauuains ainme Yuain et conpaingnon le clainme  Et Yuains lui  ou que il soit  Neïs ci  s  il le conuissoit  Feroit il ia de lui grant feste  Et si metroit por lui sa teste Et cil la soe ausi por lui  Einz qu  an li feïst grant enui . 
N  est ce Amors antiere et fine  Oïl  certes . 
Et la Haïne  Don ne rest ele tote aperte  Oïl  que ce est chose certe Que li uns a l  autre sanz dote uoldroit auoir la teste rote  Ou tant de honte li uoldroit Auoir feite que pis ualdroit . 
Par foi  c  est meruoille prouee Que l  en a ensanble trouee Amor et Haïne mortel . 
Dex  Meïsmes en .i. 
ostel  Comant puet estre li repaires A choses qui tant sont contraires  En .i. 
ostel  si con moi sanble  Ne pueent eles estre ansanble  Que ne porroit pas remenoir L  une auoeques l  autre .i. 
seul soir  Que noise et tançon n  i eüst Puis que l  une l  autre i seüst . 
Mes en .i. 
chas a plusors manbres  Que l  en i fet loges et chanbres  Ensi puet bien estre la chose  Espoir qu  Amors s  estoit anclose En aucune chanbre celee  Et Haïne s  an ert alee As loges par deuers la uoie Por ce qu  el uialt que l  en la uoie . 
Or est Haïne mout an coche  Qu  ele esperone et point et broche Sor Amors quanque ele puet  Et Amors onques ne se muet . 
Ha  Amors  ou es tu reposte  Car t  an is  si uerras quel oste Ont sor toi amené et mis Li anemi a tes amis  Li anemi sont cil meïsme Qui s  antrement d  amor saintime  Qu  amors qui n  est fause ne fainte Est precieuse chose et sainte . 
Si est Amors asez trop glote  Et Haïne n  i reuoit gote  Qu  Amors desfandre lor deüst  Se ele les reconeüst  Que li uns l  autre n  adesast Ne feïst rien qui li greuast . 
Por ce est Amors auuglee Et desconfite et desiuglee Que cez qui tuit sont suen par droit Ne reconuist  et si les uoit . 
Et Haïne dire ne set Por coi li uns d  ax l  autre het  Ses uialt feire mesler a tort  Si het li uns l  autre de mort . 
N  ainme pas  ce poez sauoir  L  ome qui le uoldroit auoir Honi et qui sa mort desirre . 
Comant  uialt donc Yuains ocirre Monseignor Gauuain  son ami  Oïl  et il lui autresi . 
Si uoldroit messire Gauuains Yuain ocirre de ses mains Ou feire pis que ie ne di  Nenil  ce uos iur afi . 
Li uns ne uoldroit auoir fet A l  autre ne honte ne let  Por quanque Dex a fet por home Ne por tot l  empire de Rome . 
Or ai manti mout leidemant  Que l  en uoit bien apertemant Que li uns uialt enuaïr l  autre  Lance leuee sor le fautre  Et li uns l  autre uialt blecier Et feire honte et correcier  Que ia de rien ne s  an feindra . 
Or dites  De cui se plaindra Cil qui des cos aura le pis Quant li uns l  autre aura conquis  Car s  il font tant qu  il s  antreuaignent  Grant peor ai qu  il ne maintaignent Tant la bataille et la meslee Qu  el soit de l  une part oltree . 
Porra Yuains par reison dire  Se la soe partie est pire  Que cil li ait fet let ne honte Qui antre ses amis le conte  N  ainz ne l  apela par son non Se ami et conpaignon non  Ou s  il auient par auenture Qu  il li ait fet nule leidure Ou de que que soit le sormaint  Aura il droit se il se plaint  Nenil  qu  il ne saura de cui . 
Antresloignié se sont andui Por ce qu  il ne s  antreconoissent . 
A l  asanbler lor lances froissent  Qui grosses erent et de fresne . 
Li uns l  autre de rien n  aresne  Car s  il entrareisnié se fussent  Autre asanblee feite eüssent . 
Ia n  eüssent a l  asanblee Feru de lance ne d  espee . 
Entrebeisier et acoler S  alassent einz que afoler  Qu  il s  antrafolent et mehaingnent . 
Les espees rien n  i gaaingnent Ne li hiaume ne li escu  Qui anbarré sont et fandu  Et des espees li tranchant Esgrunent et uont rebouchant . 
Car il se donent si granz flaz Des tranchanz  non mie des plaz  Et des pons redonent tex cos Sor les nasex et sor les dos Et sor les fronz et sor les ioes Que totes sont perses et bloes  La ou li sans quace desoz . 
Et les haubers ont si deroz Et les escuz si depeciez N  i a celui ne soit bleciez . 
Et tant se painnent et trauaillent A po qu  alainnes ne lor faillent . 
Si se conbatent une chaude Que iagonce ne esmeraude N  ot sor lor hiaumes atachiee Ne soit molue et arachiee  Car des pons si granz cos se donent Sor les hiaumes que tuit s  estonent Et par po qu  il ne s  esceruelent . 
Li oel des chiés lor estancelent  Qu  il ont les poinz quarrez et gros  Et forz les ners  et durs les os  Si se donent males groigniees A ce qu  il tienent anpoigniees Les espees  qui grant aïe Lor font quant il fierent a hie . 
Quant grant piece se sont lassé Tant que li hiaume sont quassé Et li escu fandu et fret  Un po se sont arrieres tret  Si lessent reposer lor uainnes Et si repranent lor alainnes . 
Mes n  i font mie grant demore  Einz cort li uns a l  autre sore Plus fieremant qu  ainz mes ne firent  Et tuit dïent que mes ne uirent .II. 
cheualiers plus corageus   Ne se conbatent mie a geus  Einz le font asez trop a certes . 
Les merites et les desertes Ne lor an seront ia rendues . 
 Ces paroles ont entandues Li dui ami qui s  antrafolent  Et s  antendent que il parolent Des deus serors antracorder  Mes la pes n  i pueent trouer Deuers l  ainznee an nule guise . 
Et la mainsnee s  estoit mise Sor ce que li rois an diroit  Que ia rien n  en contrediroit . 
Mes l  ainznee estoit si anrieure Que nes la reïne Ganieure Et cil qui sauoient lor lois Et li cheualier et li rois Deuers la mainsnee se tienent . 
Et tuit le roi proier an uienent Que  mau gré l  ainznee seror  Doint de la terre a la menor La tierce partie ou la quarte Et les .ii. 
cheualiers departe  Que mout sont de grant uaselage Et trop i auroit grant domage Se li uns d  ax l  autre afoloit Ne point de s  enor li toloit . 
Et li rois dit que de la pes Ne s  antremetra il ia mes  Que l  ainznee suer n  en a cure  Tant par est male criature . 
Totes ces paroles oïrent Li dui  qui des cors s  antranpirent Si qu  a toz uient a grant meruoille  Et la bataille est si paroille Que l  en ne set par nul auis Qui n a le mialz ne qui le pis . 
Mes li dui  qui si se conbatent Que par martire enor achatent  Se meruoillent et esbaïssent  Que si par igal s  anuaïssent Qu  a grant meruoille a chascun uient Qui cil est qui se contretient Ancontre lui si fieremant . 
Tant se conbatent longuemant Que li iorz uers la nuit se tret  Ne il n  i a celui qui n  et Le braz las et le cors doillant . 
Et li sanc tuit chaut et boillant Par mainz leus fors des cors lor bolent  Qui par desoz les haubers colent  N  il n  est meruoille s  il se uuelent Reposer  car formant se duelent . 
Lors se reposent anbedui  Et puis panse chascuns por lui C  or a il son paroil troué Comant qu  il li ait demoré . 
Longuemant andui se reposent  Que rasanbler as armes n  osent . 
N  ont plus de la bataille cure  Que por la nuit qui uient oscure Que por ce que mout s  antredotent . 
Ces .ii. 
choses an.ii. 
les botent Et semonent qu  an pes s  estoisent  Mes einçois que del chanp s  an uoisent  Se seront bien antracointié  S  aura entr  ax ioie et pitié . 
Messire Yuains parla einçois  Qui mout estoit preuz et cortois  Mes au parler nel reconut Ses boens amis  et ce li nut Qu  il auoit la parole basse Et la uoiz roe et foible et quasse  Que toz li sans li fu meüz Des cos qu  il auoit receüz . 
 Sire  fet il  la nuiz aproche  Ia  ce cuit  blasme ne reproche N  en auroiz se l  en nos depart . 
Mes tant di de la moie part Que mout uos dot et mout uos pris  N  onques en ma uie n  enpris Bataille don tant me dousisse Ne cheualier que ie uousisse Tant ueoir ne tant acointier . 
A meruoilles uos puis prisier  Que uaincuz me cuidai ueoir . 
Bien sauez uos cos aseoir Et bien les sauez anploier . 
Einz tant ne sot de cos paier Cheualiers que ie coneüsse  Ia  mon uuel  tant n  an receüsse Con uos m  an auez hui presté . 
Tot m  ont uostre cop antesté . 
Par foi  fet messire Gauuains  N  iestes si estonez ne uains Que ie autant ou plus ne soie  Et se ie uos reconoissoie  Espoir ne me greueroit rien . 
Se ie uos ai presté del mien  Bien m  en auez randu le conte  Et del chetel et de la monte  Que larges estiez del rendre Plus que ie n  estoie del prendre . 
Mes comant que la chose praingne  Quant uos plest que ie uos apraingne Par quel non ie sui apelez  Ia mes nons ne uos iert celez  Gauuains ai non  filz au roi Lot . 
 Quant Yuains ceste nouele ot  Si s  esbaïst et espert toz . 
Par mautalant et par corroz  Flati a la terre s  espee  Qui tote estoit ansanglantee  Et son escu tot depecié  Si descent del cheual a pié Et dit   Ha  las  Quel mescheance  Par trop leide mesconoissance Ceste bataille feite auomes  Qu  antreconeü ne nos somes  Que ia  se ie uos coneüsse  A uos conbatuz ne me fusse  Einz me clamasse a recreant Deuant le cop  ce uos creant . 
Comant  fet messire Gauuains . 
Qui estes uos  Ie sui Yuains  Que plus uos aim c  ome del monde  Tant com il dure a le reonde  Que uos m  auez amé toz iorz Et enoré an totes corz . 
Mes ie uos uoel de cest afeire Tel amande et tel enor feire C  outreemant uaincuz m  otroi . 
Ice feriez uos por moi  Fet messire Gauuains li douz . 
Certes  mout seroie or estouz Se ge ceste amande an prenoie . 
Ia ceste enors ne sera moie  Einz iert uostre  ie la uos les . 
Ha  Biax sire  nel dites mes  Que ce ne porroit auenir  Ie ne me puis mes sostenir  Si sui atainz et sormenez . 
Certes  de neant uos penez  Fet ses amis et ses conpainz . 
Mes ie sui uaincuz et atainz  Ne ie n  en di rien por losange  Qu  il n  a el monde si estrange Que ie autretant n  an deïsse  Einçois que plus des cos sofrisse . 
 Einsi parlant sont descendu  S  a li uns a l  autre tandu Les braz au col  si s  antrebeisent  Ne por ce mie ne se teisent Que chascuns oltrez ne se claint . 
La tançons onques ne remaint Tant que li rois et li baron uienent corrant tot anuiron  Ses uoient antreconioïr Et mout desirrent a oïr Que ce puet estre et qui cil sont Qui si grant ioie s  antrefont . 
 Seignor  fet li rois  dites nos Qui a si tost mis antre uos Ceste amistié et ceste acorde  Que tel haïne et tel descorde I ai hui tote ior ueüe . 
Sire  ia ne uos iert teüe  Fet messire Gauuains  ses niés  La mescheance et li meschiés Don ceste bataille a esté . 
Des que or estes aresté Por l  oïr et por le sauoir  Bien iert qui uos an dira uoir . 
Ie  qui Gauuains uostre niés sui  Mon conpaignon ne reconui  Monseignor Yuain  qui est ci  Tant que il  la soe merci  Si con Deu plot  mon non enquist . 
Li uns son non a l  autre dist  Lors si nos antreconeümes Quant bien antrebatu nos fumes . 
Bien nos somes antrebatu  Et se nos fussiens conbatu Encore .i. 
po plus longuemant  Il m  en alast trop malemant  Que  par mon chief  il m  eüst mort Par sa proesce et par le tort Celi qui m  auoit el chanp mis . 
Mes mialz uoel ie que mes amis M  ait oltré d  armes que tué . 
 Lors a trestot le san mué Messire Yuains  et si li dit   Biax sire chiers  se Dex m  aït  Trop auez grant tort de ce dire  Mes bien sache li rois  mes sire  Que ie sui de ceste bataille Oltrez et recreanz sanz faille . 
Mes ge . 
Mes ge   fet cil et cil . 
Tant sont andui franc et gentil Que la uictoire et la querone Li uns a l  autre otroie et done  Ne cist ne cil ne la uialt prendre  Einz fet chascuns par force entendre Au roi et a totes ses genz Qu  il est oltrez et recreanz . 
Mes li rois la tançon depiece  Quant oïz les ot une piece  Et li oïrs mout li pleisoit Et ce auoec que il ueoit Qu  il s  estoient entracolé  S  auoit li uns l  autre afolé Mout leidemant an plusors leus . 
 Seignor  fet il  antre uos deus A grant amor  bien le mostrez Quant chascuns dit qu  il est oltrez . 
Mes or uos an metez sor moi Et ies acorderai  ce croi  Si bien qu  a uoz enors sera Et toz siegles m  an loera . 
 Lors ont andui acreanté Qu  il an feront sa uolanté Tot ensi com il le dira . 
Et li rois dit qu  il partira A bien et a foi la querele . 
 Ou est  fet il  la dameisele Qui sa seror a fors botee De sa terre et deseritee Par force et par male merci  Sire  fet ele  ie sui ci . 
La estes uos  uenez donc ça . 
Ie le sauoie bien  pieç a  Que uos la deseriteiez . 
Ses droiz ne sera plus noiez  Que coneü m  auez le uoir . 
La soe part par estouoir uos couient tote clamer quite . 
Ha  sire rois  se ie ai dite Une response nice et fole  uolez m  an uos prendre a parole  Por Deu  sire  ne me greuez  uos estes rois  si uos deuez De tort garder et de mesprendre . 
Por ce  fet li rois  uoel ie rendre A uostre seror sa droiture  C  onques de tort feire n  oi cure . 
Et uos auez bien antendu Qu  an ma merci se sont randu uostres cheualiers et li suens  Ne dirai mie toz uoz buens  Que uostre torz est bien seüz . 
Chascuns dit qu  il est chanpcheüz  Tant uialt li uns l  autre enorer . 
A ce n  ai ge que demorer Des que la chose est sor moi mise  Ou uos feroiz a ma deuise Tot quanque ge deuiserai Sanz feire tort  ou ge dirai Que mes niés est d  armes conquis . 
Lors si uaudra a uostre oés pis  Mes iel di or contre mon cuer . 
 Il ne le deïst a nul fuer  Mes il le dit por essaier S  il la porroit tant esmaier Qu  ele randist a sa seror Son heritage  par peor  Qu  il s  est aparceüz mout bien Que ele ne l  en randist rien  Por quanque dire li seüst  Se force ou crieme n  i eüst . 
Force Por ce que ele dote et crient  Li dit   Biax sire  or me couient Que ie face uostre talant  Mes mout en ai le cuer dolant  Que iel ferai que qu  il me griet  S  aura ma suer ce que li siet De la part de mon heritage  uostre cors li doing en ostage Por ce que plus seüre an soit . 
Reuestez l  an tot or endroit  Fet li rois  et ele deueingne uostre fame  et de uos la teingne  Si l  amez come uostre fame  Et ele uos come sa dame Et come sa seror germainne . 
 Li rois einsi la chose mainne Tant que de sa terre est seisie La pucele  qui l  en mercie . 
Et li rois dit a son neueu  Au cheualier uaillant et preu  Que les armes oster se lest  Et messire Yuains  se lui plest  Se relest les soes tolir  Car bien s  an pueent mes sofrir . 
Lors sont desarmé li uasal  Si s  antrebeisent par igal . 
Et queque il s  antrebeisoient  Le lyon corrant uenir uoient  Qui son seignor querant aloit . 
Tot maintenant que il le uoit  Si comance grant ioie a feire . 
Lors ueïssiez genz arriers treire  Trestoz li plus hardiz s  an fuit . 
 Estez  fet messire Yuains  tuit . 
Por coi fuiez  Nus ne uos chace  Ne doutez ia que mal uos face Li lyeons que uenir ueez . 
De ce  s  il uos plest  me creez  Qu  il est a moi et ie a lui  Si somes conpaignon andui . 
 Lors sorent trestuit cil de uoir  Qui orent oï manteuoir Les auentures au lyeon  De lui et de son conpaignon  C  onques ne fu autres que cist Qui le felon iaiant ocist . 
Et messire Gauuains li dist   Sire conpainz  se Dex m  aïst  Mout m  auez bien auileni . 
Malueisemant uos ai meri Le seruise que me feïstes  Del iaiant que uos oceïstes Por mes neueuz et por ma niece . 
Mout ai pansé a uos grant piece  Mes apanser ne me sauoie N  onques oï parler n  auoie De cheualier que ie seüsse An terre ou ie esté eüsse Qui li Cheualiers au lyeon Fust apelez an sorenon . 
 Desarmé sont ensi parlant  Et li lyeons ne uint pas lant uers son seignor  la ou il sist . 
Quant deuant lui uint  si li fist Grant ioie  come beste mue . 
En anfermerie ou an mue Les an couient an.ii. 
mener  Car a lor plaies resener Ont mestier de mire et d  antret . 
Deuant lui mener les an fet Li rois  qui mout chiers les auoit . 
.I. 
fisicien qui sauoit De mirgie plus que nus hom Fist mander rois Artus adon . 
Et cil del garir se pena Tant que lor plaies lor sena Au mialz et au plus tost qu  il pot . 
Qant anbedeus gariz les ot  Messire Yuains  qui sanz retor Auoit son cuer mis en amor  uit bien que durer n  i porroit Et por amor an fin morroit Se sa dame n  auoit merci De lui  qui se moroit ensi . 
Et panse qu  il se partiroit Toz seus de cort et si iroit A sa fontainne guerroier  Et s  i feroit tant foudroier Et tant uanter et tant plouoir Que par force et par estouoir Li couanroit feire a lui pes Ou il ne fineroit ia mes De la fontainne tormanter Et de plouoir et de uanter . 
Maintenant que messire Yuains Santi qu  il fu gariz et sains  Si s  an parti  que nus nel sot  Mes son lyeon auoec lui ot  Qui onques en tote sa uie Ne uolt lessier sa conpaignie . 
Puis errerent tant que il uirent La fontainne  et plouoir i firent . 
Ne cuidiez pas que ie uos mante  Que si fu fiere la tormante Que nus n  an conteroit le disme  Qu  il sanbloit que iusqu  an abisme Deüst fondre la forez tote . 
La dame de son chastel dote Que il ne fonde toz ansanble  Li mur croslent et la torz tranble  Si que par po qu  ele ne uerse . 
Mialz uolsist estre pris an Perse Li plus hardiz  antre les Turs  Que leanz estre antre les murs . 
Tel peor ont que il maudïent Lor ancessors  et trestuit dïent   Maleoiz soit li premiers hom Qui fist an cest païs meison Et cil qui cest chastel fonderent  Qu  an tot le monde ne trouerent Leu que l  an doie tant haïr  C  uns seus hom le puet enuaïr Et tormanter et traueillier . 
  De ceste chose conseillier uos couient  dame  fet Lunete . 
Ne troueroiz qui s  antremete De uos eidier a cest besoing Se l  en nel ua querre mout loing . 
Ia mes uoir ne reposerons An cest chastel  ne n  oserons Les murs ne la porte passer . 
Qui auroit toz fez amasser uoz cheualiers por cest afeire  Ne s  an oseroit auant treire Toz li miaudres  bien le sauez . 
S  est or ensi que uos n  auez Qui desfande uostre fontainne  Si sanbleroiz fole et uilainne  Mout bele enor i auroiz ia Quant sanz bataille s  an ira Cil qui si uos a asaillie . 
Certes  uos estes malbaillie S  autremant de uos ne pansez . 
Tu  fet la dame  qui tant sez  Me di comant i  en panserai  Et ge an toz leus le ferai . 
Dame  certes  se ie sauoie  uolantiers uos conseilleroie  Mes uos auriez grant mestier De plus resnable conseillier . 
Por ce  si ne m  an os mesler  Et le plouoir et le uanter Auoec les autres sofferré Tant  se Deu plest  que ie uerré En uostre cort aucun preudome Qui prendra le fes et la some De ceste bataille sor lui . 
Mes ie ne cuit que ce soit hui  Si uaudra pis a oés uostre oés . 
 Et la dame li respont lués   Dameisele  car parlez d  el  Car il n  a gent an mon ostel An cui ge aie nule atandue Que ia par aus soit desfandue La fontainne ne li perrons . 
Mes  se Deu plest  or i uerrons uostre consoil et uostre san  Qu  au besoing  toz iorz le dit an  Doit an son ami esprouer . 
Dame  qui cuideroit trouer Celui qui le iaiant ocist Et les .iii. 
cheualiers conquist  Il le feroit boen aler querre . 
Mes tant com il aura la guerre Et l  ire et le mal uers sa dame  N  a en cest mont home ne fame Cui il suiest  mien esciant  Tant que il li iurt et fiant Qu  il fera tote sa puissance De racorder la mescheance Que sa dame a si grant a lui Qu  il an muert de duel et d  enui . 
 Et la dame dit   Ie sui preste  Einz que uos entroiz an la queste  Que ie uos pleuisse ma foi  Et iurerai  s  il uient a moi  Que ie  sanz guile et sanz feintise  Li ferai tot a sa deuise Sa pes  se ie feire la puis . 
 Et Lunete li redit puis   Dame  de ce ne dot ge rien Que uos ne li puissiez mout bien Sa pes feire  se il uos siet  Mes del seiremant ne uos griet  Que ie le panrai tote uoie Einz que ie me mete a la uoie . 
Ce  fet la dame  ne me poise . 
 Lunete  qui mout fu cortoise  Li fist isnelemant fors traire .I. 
mout precieus saintuaire  Et la dame a genolz s  est mise . 
Au geu de la uerté l  a prise Lunete  mout cortoisemant . 
A l  escheuir del seiremant  Rien de son preu n  i oblia Cele qui escheui li a . 
 Dame  fet ele  hauciez la main  Ie ne uoel pas qu  aprés demain M  an metoiz sus ne ce ne quoi  Que uos n  an feites rien por moi . 
Por uos meïsmes le feroiz  Se il uos plest  si iureroiz Por le Cheualier au lyeon Que uos  en boene antencion  uos peneroiz tant qu  il saura Que le boen cuer sa dame aura Tot autresi com il ot onques . 
 La main destre leua adonques La dame et dit   Trestot einsi Con tu l  as dit  et ie le di  Que  si m  aïst Dex et li sainz  Que ia mes cuers ne sera fainz Que ie tot mon pooir n  en face . 
L  amor li randrai et la grace Que il sialt a sa dame auoir  Puis que i  en ai force et pooir . 
 Or a bien Lunete esploité  De rien n  auoit tel couoitié Come de ce qu  ele auoit fet . 
Et l  en li auoit ia fors tret .I. 
palefroi soef anblant . 
A bele chiere  a lié sanblant  Monte Lunete  si s  an ua  Tant que delez le pin troua Celui qu  ele ne cuidoit pas Trouer a si petit de pas  Einz cuidoit qu  il li couenist Mout querre einçois qu  a lui uenist . 
Par le lyeon l  a coneü Tantost com ele l  a ueü  Si uint uers lui grant aleüre Et descent a la terre dure . 
Et messire Yuains la conut De si loing com il l  aparçut  Si la salue  et ele lui . 
Et dit   Sire  mout liee sui Quant ie uos ai troué si pres . 
 Et messire Yuains dit aprés   Comant  Queriez me uos donques  Oïl  uoir  et si ne fui onques Si liee des que ie fui nee  Que i  ai ma dame a ce menee Que tot ausi com ele siaut  S  ele pariurer ne se uiaut  Iert uostre dame et uos ses sire  Por uerité le uos puis dire . 
 Messire Yuains formant s  esiot De la meruoille  que il ot Ce qu  il ia ne cuidoit oïr . 
Ne puet pas asez conioïr  Les ialz beisa et puis le uis Celi que ce li a porquis  Et dit   Certes  ma dolce amie  Ce ne uos porroie ie mie Guerredoner  en nule guise . 
A uos feire enor et seruise Criem que pooirs ou tans me faille . 
Sire  fet ele  or ne uos chaille  Ne ia n  en soiez an espans  Qu  assez auroiz pooir et tans A feire bien moi et autrui . 
Se ie ai fet ce que ie dui  Si m  an doit an tel gré sauoir Con celi qui autrui auoir Anprunte  et puis si le repaie . 
N  encor ne cuit que ie uos aie Randu ce que ie uos deuoie . 
Si auez fet  se Dex me uoie  A plus de .u. 
.c. 
mile droiz  Or en irons tost qu  il est droiz . 
Et auez li uos dit de moi Qui ie sui  Naie  par ma foi  Ne ne set comant auez non  Se Cheualiers au lyeon non . 
 Ensi s  an uont parlant adés  Et li lyeons toz iorz aprés  Tant qu  au chastel uindrent tuit troi . 
Einz ne distrent ne ce ne quoi Es rues  n  a home n  a fame  Tant qu  il uindrent deuant la dame . 
Et la dame mout s  esioï Tantost con la nouele oï De sa pucele qui uenoit Et de ce que ele amenoit Le lyeon et le cheualier Qu  ele uoloit mout acointier Et mout conoistre et mout ueoir . 
A ses piez s  est lessiez cheoir Messire Yuains  trestoz armez . 
Et Lunete  qui fu delez  Li dit   Dame  releuez l  an  Et metez force et poinne et san A la pes querre et au pardon  Que nus ne li puet  se uos non  En tot le monde porchacier . 
 Lors l  a fet la dame drecier Et dit   Mes pooirs est toz suens . 
Sa uolenté feire et ses buens uoldroie mout que ie poïsse . 
Certes  dame  ia nel deïsse  Fet Lunete  s  il ne fust uoirs . 
Toz an est uostres li pooirs Assez plus que dit ne uos ai . 
Mes des or mes  le uos dirai  La uerité  si la sauroiz  Einz n  eüstes ne ia n  auroiz Si boen ami come cestui . 
Dex  qui uialt qu  antre uos et lui Ait boene pes et boene amor  Tel qui ia ne faille a nul ior  Le m  a hui fet si pres trouer . 
Ia a la uerité prouer N  i couient autre rescondire . 
Dame  pardonez li uostre ire  Que il n  a dame autre que uos  C  est messire Yuains  uostre espos . 
 A cest mot la dame tressaut Et dit   Se Damedex me saut  Bien m  as or au hoquerel prise  Celui qui ne m  ainme ne prise Me feras amer mau gré mien . 
Or as tu esploitié mout bien  Or m  as tu mout an gré seruie  Mialz uolsisse tote ma uie uanz et orages endurer  Et s  il ne fust de pariurer Trop leide chose et trop uilainne  Ia mes a moi  por nule painne  Pes ne acorde ne trouast . 
Toz iorz mes el cors me couast  Si con li feus coue an la cendre  Ce don ge ne uoel ore aprendre Ne ne me chaut del recorder  Des qu  a lui m  estuet acorder . 
 Messire Yuains ot et antant Que ses afeires si bien prant Qu  il aura sa pes et s  acorde  Et dist   Dame  misericorde Doit an de pecheor auoir . 
Conparé ai mon nonsauoir  Et ie le uoel bien conparer . 
Folie me fist demorer  Si m  an rant corpable et forfet  Et mout grant hardemant ai fet Qant deuant uos osai uenir . 
Mes s  or me uolez retenir  Ia mes ne uos forferai rien . 
Certes  fet ele  ie uoel bien  Por ce que pariure seroie Se tot mon pooir n  en feisoie  La pes feire antre uos et moi . 
S  il uos plest  ie la uos otroi . 
Dame  fet il  .u. 
.c. 
merciz  Et si m  aïst Sainz Esperiz  Que Dex an cest siegle mortel Ne me feïst pas si lié d  el   Or a messire Yuains sa pes  Et poez croire c  onques mes Ne fu de nule rien si liez  Comant qu  il ait esté iriez . 
Mout an est a boen chief uenuz  Qu  il est amez et chier tenuz De sa dame  et ele de lui . 
Ne li souient or de nelui  Que par la ioie l  antroblie Que il a de sa dolce amie . 
Et Lunete rest mout a eise  Ne li faut chose qui li pleise  Des qu  ele a fet la pes sanz fin De monseignor Yuain le fin Et de s  amie chiere et fine . 
Del Cheualier au lyeon fine Crestiens son romans ensi  N  onques plus conter n  en oï Ne ia plus n  en orroiz conter S  an n  i uialt mançonge aioster . 
