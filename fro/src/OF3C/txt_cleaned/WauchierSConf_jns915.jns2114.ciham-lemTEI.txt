form Ci conmence la uie monsigneur seint Nicholas le beneoit confessor nostre Signeur Iesu Crist . 
Mout doit uolentiers oïr et entendre tote creature qi nostre Signour aime et croit les uies et les oeures des seinz  car il est raisson et droiture qe qi ot les biens q  il i prenge de bien example . 
Por ce uos uoel ie conter la uie monsigneur saint Nicholas cui clerc et cheualier et puceles reclaiment a lor besoignes  qe aucun bien en retiegnent cil qi le m  orront conter et dire  car de bien ne puet nus trop sauoir si com les Escritures recontent et del mal ne seit nus si petit que trop n  en soit . 
Messires seinz Nicholas fu nez de haute lignie de la cité de Patre qi ça en arriere fu uile de grant renomee et pueplee de grant pueple  mes par les pechiez des genz par qoi totes choses amenuisent est elle si amenuisie qe molt poi de genz i habitent . 
En cele cité manoit li peres et la mere monsigneur seint Nicholas qi entre les hauz homes et les riches estoient honorez  mes il amoient mielz la celestiel loenge a aqerre qe la terriene . 
Et encore fussent il molt riches de granz auoirs et de granz possessions  il ne tendoient mie a auoir terrienes honors ne granz signories  mes del tout en tout entendoient a mener seinte uie . 
Et merueille fu qe en la premeraine fleur de lor iouente  qant il eurent cel seul fil  renoncierent a toz leur charneus deliz ne ne uoloient plus auoir d  oirs a totes leur richesces et de celui prioient a nostre Signor q  il l  aornast de bones meurs et de bones costumes . 
Nostre Sires del ciel entendi lor ueus et lor proieres et si lor demostra mout tempre qieus li enfes seroit qant il uendroit en eage  car dementieres q  il gisoit en bierçuel et la mere l  alaitoit  comença il a geuner . 
. 
iorz en la semaine  le miercredi et le uenredi  ne n  aletoit chascun de cez iorz qe une foie et atant s  en astenoit . 
Et ce estoit merueilleuse chose qe enfes s  atenoit d  aletier la mamele sa mere en tele maniere . 
Qant il comença a croistre et il fu de tel point q  il pot aler  si fu de si bones costumes qe onqes de meillors ne fu nus iouenceaus ne ne se demena mie de teles ioliuetés ne de teles enfances  come son aage deüst demander  einz aloit ensamble o son pere et sa mere a l  eglise et si escoutoit et retenoit les seintes ﻿paroles qe il ooit conter et dire des Escritures . 
Einsi estoit li bons enfes espris dedenz son cuer des oeures nostre Signor et de sa grace . 
Il ala a l  escole et tant aprist qe mort furent son pere et sa mere . 
Et qant il tint en sa mein lor richesces et lor possessions  la parole qe nostre Signor dist en l  Euuangile li uenoit mout souent en sa pensee  Qi ne deguerpira totes les terrienes choses q  il tient  il ne puet estre mes deciples . 
Si com il pensoit a cez choses feire  il cremoit qe la ueine loenge del monde ne li fust greuable . 
Por ce prioit il a nostre Signor a cui il demostroit tote sa couerture qe si com il auoit poesté seur tote creature  le deignast espirer et conseillier si qe s  oeure li peüst plere . 
Si com li bons enfes se porpensoit en tele maniere  il auint qe uns siens uoisins qi iadis ot esté molt riches fu uenuz a si tres grant pouerté et a si tres grant besoigne q  il n  auoit nule rien dont il peüst meintenir sa uie . 
Et cil auoit . 
. 
mout beles filles qi uirges et puceles estoient et cui bien bas home ne uoloient prendre en mariage por la grant pouerté q  eles sosfroient et sostenoient . 
Li poures hom qui besoing et pouertez destreignoit dist a ses filles q  eles alassent gaaignier a lor cors ce dont il et eles peüssent uiure . 
Ce fu granz doleur  ce poez croire  qant eles s  apareillierent d  aler au bordel par pouerté . 
La renoumee en ala tantost par la cité  tant qe seinz Nicholas l  entendi  si se dolut mout del chetif home qi ses filles uoloit a tel mestier enuoier . 
Lors se porpensa li seinz iouenceaus q  il de ses richesces raempliroit les besoinz des puceles qi estoient nees de haute lignie  por ce q  eles ne fussent conchies del pechié et de la uileine oeure ou li peres les uoloit enuoier . 
Li seinz hom se porpensoit coment il porroit ceste oeure fere  si qe nus ne le seüst fors nostre Sires Iesu Criz  car meesmement le uoloit il si fere qe cil a cui il le feroit ne seüssent qi il fust ne ne le coneüssent . 
Tant atendi qe la nuit fu uenue  si prist une grant piece d  or  si la lia el pan de sa chemise et ala a la messon del pere as damoiseles qi grant duel demenoient  por ce q  eles deuoient lor cors liurer a hontage . 
Li seinz hom regarda ﻿partout enuiron la meson  si uit une fenestre ouerte  si gieta parmi la fenestre l  or en la meson q  il auoit aporté coiement et puis si s  en torna coiement arriere q  il ne fust aperceüs ne ueüs . 
Einsint trespassa cele nuit  tant qe ce uint a la matinee qe li soleuz resplendi . 
Dont se leua li poures hom de son lit  si troua l  or dont il ot grant ioie . 
Et bien sachiez q  il n  est nus qi peüst conter ne dire la grant leesche q  il auoit ne les granz loenges . 
Entre les loenges et lez granz ioies fist il s  orison a nostre Signor et si dit  Beaus Sire Dex par cui totes creatures sont fetes et establies et qi conois totes choses  ie te proi qe tu deignes demostrer a moi pecheor par ta grant douceur qi est cil qui tant de bien a fait a moi en ceste uie . 
Por ce le te reqier ie  beaus Sire  qe ie ne li mefface en aucune maniere et qe ie conoisse ton seriant qi a conuersation d  angele entre les homes et qe loe ton seintisme non qi beneïz est el siecle des siecles . 
Ce prioit il a nostre Signor et disoit q  il ne dormiroit ne ne reposeroit tresq  atant qe nostre Sires li auroit demostré son serf qi l  auoit gieté de sa grant misere . 
Dont comença a aguetier tant qe seinz Nicholas li beneürés iouenceaus reuint la tierce foie  si regeta or dedenz la meson par la fenestre . 
Et li peres as damoiseles sailli sus qant il oï la noise  si garda et uit le iouencel qi s  enfuioit . 
Et il li conmença a escrier et a dire  Tu qi la t  en uas  aten toi et si sueffre qe ie te uoie  qe ie t  ai mout desirré a ueoir  Ie t  ai mout couoitié a esgarder  Qant il ot ce dit  il corut aprés molt isnelement  si reconut seint Nicholas qi l  atendoit . 
Meintenant se lessa cheoir a terre  si li uout baisier les piez par molt grant douceur  mes li seinz hom qi pius estoit et humles ne li soffri mie  ainz l  aparla briement et si li dist q  il a nul home qi fust en uie ne deïst ce q  il li auoit fet  car li seinz hom ne uout mie aqerre la loenge del siecle . 
Einsi se departi del home qui il auoit ioie rendue et si departoit et donoit le suen por l  amor nostre Signor et ior et nuit as poures q  il sauoit qi mestier en auoient . 
Et li peres as damoiseles qi par le seint home fu rescous de pouerté et de pechié et de maluese renomee maria ses filles hautement solonc lor nobleces . 
Et por ce doiuent encore auoir grant fiance totes les puceles desconseillies en saint Nicholas . 
Quant ce fu fet et auenu qe ie uos ai dit et conté  et seinz Nicholas li bons iouenceaus menoit seinte uie q  il abandonoit son cuer et son cors del tout a bones oeures fere . 
Il auint qe li arceuesqes de la cité de Myrre trespassa de cest siecle qi molt auoit esté bons hom et religieus et auoit mené seinte uie . 
La s  assemblerent tuit li uoisin euesqes et li clerc de la contree por fere eslection et mout proierent nostre Signor q  il a gouerner l  Eglisse lor enuoiast un preudome . 
Entr  els auoit un euesqe de grant auctorité a cui li aferes pendoit  si qe cui il esliroit  qe tuit li autre le prenderoient . 
Einsi l  auoient entr  eus esgardé par comune sentence  car il sauoient celui a bon home et a religieus . 
Et li euesqes qi de tot son cuer entendoit a bien fere et a ourer selonc droiture proia toz ceus qi la estoient assamblez en l  eglise  euesqes  prestres et clers q  il fussent en ieunes et en proieres enuers nostre Signor  q  il lor deignast demostrer et ensignier cui Il uoudroit eslire a meintenir le pueple et l  Eglisse . 
Dont firent einsi com li euesqes lor auoit amonesté et proierent a nostre Signor de toz lor cuers q  il lor degnast demostrer tel pastor q  il fust dignes de gouerner l  eueschié et ententis de sa uolenté fere . 
Si com il fesoient einsi lor oroisons par grant deuotion  li euesqes sor qui l  eslection estoit mise oï la uoiz del ciel qi li dist q  il issist fors et s  esteüst a l  entree de l  eglisse et celui q  il i uerroit uenir premiers la matinee preïst et si le sacrast a euesqe et si li dist encore la uoiz q  il estoit apelez Nicholas . 
Dont dist li euesqes a toz les autres ce q  il auoit oï et si lor dist q  il fussent toz coiz et en orissons et il iroit toz seus guetier a l  entree de l  eglisse tresq  a la iornee . 
Einsint le fist et a l  eure qe la uoiz li auoit dit  uint seinz Nicholas tot droitement aussint com se Dex li enuoiast et si faisoit il sanz doutance . 
Qant il aproisma l  entree de l  eglise  li euesqes qi la guetoit geta les meins  si le prist et si li demanda molt belement coument il auoit non . 
Cil qi estoit simples et dous conme colons abessa le chief et si dist  Apelez Nicholas  sers a uostre seinteé . 
Li euesqes l  acola meintenant et si li dist  Beaus fiuz  uien ensamble o moi la dedenz  car ie uoel a toi parler un pou priueement . 
Tantost com il furent entrez en l  eglisse  li euesqes comença a crier a hautes uoiz  Mi frere  ueez ici celui que nos querions et por qui nos faisions a nostre Signor nos proieres . 
Qant cil qi en l  eglisse estoient le uirent  il comencierent mout hautement a crier de ioie et nostre Signor a loer et a gracier . 
Li euesqe s  esleecierent por tel compaignon qe Dex lor auoit doné et dont tuit li clerc s  esioïssoient . 
Que uos diroie ie plus lonc conte  Il le pristrent et l  emporterent en la chaere et l  ordenerent a euesqe  si com il estoit droiz et costume  mes bien saciez q  il fu encontre mout durement et bien lor disoit q  il n  en estoit mie dignes . 
Qant li seinz hom fu essauciez de l  eueschié et de la signorie  onqes por ce ne s  en orgueilli  einz ot cele meïsmes charité et cele meïsmes humilité q  il auoit deuant . 
Il estoit adés en orisons et amegrissoit son cors par ieunes et si fuioit pechié et eschiuoit de quanq  il pooit et sauoit . 
As oeures de misericorde estoit del en tout ententius ses corages . 
Les ueues et les orphenins prendoit en sa cure  si com ses propres choses . 
Et s  il trouoit par auenture aucun home qi fust entechiés de grant pechié  il le reconfortoit et rauoioit a droite uoie . 
Cascun ior croissoit de lui la bone renomee et partout estoit racontee la loenge de seint Nicholas . 
Li riches et li poures et li puissanz et li non puissanz l  annonçoient et preeschoient . 
Toz li pueples s  esioïssoit de teil pasteur qe Dex lor auoit doné et li haut baron s  esleeçoient de si bon euesqe qui estoit de si grant auctorité pleinz q  il prenoit cure de toz aussi del poure come del riche . 
Et bien sachiez  uos qi m  escoutez  qe tens et uie me faudroit ançois qe les paroles de ses miracles  se ie les uoloie totes conter et dire . 
Et qi entendre en uoudra une ﻿partie lest ester sa felonie et ie li conterai de quel uertu seinz Nicholas fu esforciez et les miracles par coi il uint a la hautesce dont il est encore renomez et par les queles li estrange reclaiment s  aïde  aussi bien com cil qi coneü l  auoient et ueü . 
Ci conmencent les miracles seint Nicholas le beneoit confessor . 
Un ior auint en cel tempore qe mariniers estoient en mer en une nef cui granz tempeste et granz tormenz destraignoit  si q  il auoient perdue l  esperance de lor uie et lor maz estoit brisiez et lor uoiles descirez et lor cordes rompues et lor nef defroissoit por les ondes qi si granz et si crueles lor uenoient . 
Il comencierent por la grant poor a crier et a dire  Seinz Nicholas  seriant Deu  se les oeures sont ueraies qe nos auons oï dire de toi  dont nos deliure de cest peril ou nos somes  si qe nos a Deu et a toi en puissons rendre graces . 
Si com il einsi huçoient seint Nicholas q  il les socorust  uns hom s  aparut a eus en la nef en semblance del seint home et ce fu merueilleuse chose . 
Cil hom lor dist  uos m  auez apelé  ueez moi ici en uostre presence . 
Lors se prist as cordes et as autres estrumenz de la nef  si lor conmença a aidier ne ne demora mie gramnent adonc qe la mer s  apaisa et la grant tempeste . 
Lors se departi de la nef li seinz hom qe li marinier i auoient ueü  et eus a granz ioies tot graciant nostre Signor et loant nostre signor seint Nicholas errerent tant par haute mer q  il uindrent au port q  il tant auoient desirré . 
Qant il furent issu a terre  il demanderent quieus seinz Nicholas estoit et l  en lor dist q  il estoit archeuesqes de Myerre . 
Lors alerent en l  eglisse ou li seinz hom estoit et tantost com il le uirent  le conurent il par la semblance q  il auoient ueüe en lor nef qant il lor auoit fait secors et aïde . 
Dont se lessierent cheoir a ses piez  si li rendirent graces de ce q  il les auoit deliurez de la mort  si com il li conterent et distrent  en la mer . 
Seinz Nicholas lor respondi et dist qe ce n  estoit mie ﻿par sa deserte qu  il estoient deliuré  einz estoit par la misericorde de nostre Signor et par la foi et par la uraie creance qu  il auoient . 
Or poez uos sauoir  uos qi entendez  qe granz chose est de uraie creance et de uraie foi et de droite pensee  car par ce furent il aidié et secoruz  cil qi en la mer perissoient . 
D  un autre miracle Aprés ce auint qe . 
uns granz chiers tens leua en la terre et en la contree dont seinz Nicholas estoit euesqes  si qe la poure gent i estoient si destreint q  il ne sauoient qe fere peüssent . 
Li pluiseur en uindrent a seint Nicholas et si li proierent tout em plorant q  il les soucorust et aidast  car il moroient de feim pleinement . 
Li seinz hom fist s  orisson a nostre Signor q  il les conseillast et secorust . 
Icele nuit par la haute misericorde de Deu qui ses genz poruoit de bien arriuerent au port . 
. 
nes de forment charchies qui uenoient d  Alixandre et aloient a la cité de uigaute ou li seriant l  empereor les enuoioient . 
Qant li seinz euesqes le sot  il fu molt liez  si uint as mariniers de la nef et a ceus qi baillis en estoient  si lor proia q  il de cel forment lor uendissent . 
Il distrent qe non feroient  car ce estoient les nes a l  empereor et ses auoirs  si ne l  oseroient fere . 
Et seinz Nicholas dist q  il l  en prestassent tant q  il uenissent en lor contree et bien seüssent certeinement q  il le raueroient . 
Li maronier n  oserent escondire au seint home sa proiere  einz li presterent de chascune des nes cent muis de forment . 
Et qant ce fu fait  il rentrerent en lor nes  si trestrent lor ancres et li uens si feri es uoiles bons et droituriers qi les fist departir del port et dont corurent tant sanz auoir uent ne nule tempeste qe il uindrent a la cité ou il aler uoloient . 
La liurerent il as serianz l  empereor le forment q  il aporté auoient . 
Et qant il l  orent tout mesuré  si i trouerent lor mesure tote pleine sanz defaute . 
Ce fu la chose dont il molt s  esmerueillierent et neqedent conterent il tout coment il auoient esploitié as serianz l  empereor et lors en loerent nostre Signor tuit ensamble et rendirent graces . 
Li seinz hom qi le forment ot receü as mariniers le departi si droiturierement com il onqes pout a chascun solonc ce qu  il estoit et qu  il sauoit q  il en auoit besoing . 
Et la haute misericorde de Deu et sa grant largesce acrut tant chascun qe li seinz hom li donoit q  il ne le porta mie outre cel an tant solement  mes pres qe tout l  autre et en resemerent lor terres cil qi les auoient qi bien en furent charchies et repleniez . 
Si ne doit nus ceste chose mescroire  car nostre Sires dist qi est sauueres de tot le monde  Se uos auez autant de foi come un seul grein de seneué et uos dites a une montaigne q  ele se departie de son leu et uoist en un autre  elle i serra meintenant tresportee . 
Et en autre leu dist il encore  Qi en moi croira  il fera les oeures qe ie faz et encore plus granz . 
Por ce ne doit nus mescroire les miracles qe les seinz homes faissoient ne les uertuz qi ueraie foi et ueraie creance auoient . 
﻿ D  un autre miracle . 
En cele contree auoit eü iadis mout d  ymages et d  ydres qe li paien aoroient et encore i auoit il une ymage en cel tens adonqes a l  ouneur de Dyane lor diuesse ou li uilein de la terre auoient grant fiance et la seruoient por la grant religion  mes seins Nicholas fist tant par l  aïde de Deu q  il deguerpirent lor mauuese creance et le seruoient par grant religion . 
Et si destruist et debrissa l  ydre qi mout estoit de grant beauté . 
Qant li deables qi mout estoit malicieus et engigneus et est toz tens uit q  il auoit einsi perdue sa signorie  il fu mout espris enuers seint Nicholas de grant ire  si comença a porpenser coment il le poroit engignier a mal fere . 
Lors prist une liqeur en semblance d  uile q  il auoit fait confire a son uoloir as genz qi le seruoient et engigneus estoient de tote male auenture . 
Dont se tresmua en semblance d  une molt religieuse feme  si uint au riuage de la mer ou il troua genz qi a seint Nicholas deuoient aler  si lor dist  Ce me samble qe uos deuez aler a seint Nicholas et ie iroie uolentiers o uos se ie pooie  car ie desire mout a auoir la beneïçon del seint home  mes ie n  i puis mie ore aler  si uos proi qe uos ensamble o uos portez cest huile et en la ramembrance de moi en oigniez les paroiz de l  eglisse . 
Cil le reçurent qi ne se garderent de traïson ne de male oeure et li deables s  esuanui meintenant de deuant eus  mes nostre Sires qi pius est et debonaires ne uout mie q  il portassent loing le don qe li deables lor auoit charchié por ce q  il aloient a seint Nicholas . 
Si com il aloient par la mer nagant atout cele huile  il uirent une nacele uenir uers eus qi estoit tote pleine de hauz homes et entr  eus en uirent un a semblance a seint Nicholas . 
Cil parla a eus et dist  Hé  Qele feme fu ce qi parla a uos ore et qe uos aporta ele  Cil reconterent tout en ordre ce q  ele lor auoit dit et li mostrerent l  uile dont ele lor auoit conmandé en oindre l  eglisse . 
Li hom lor dist  uolez uos sauoir pleinement qi cele feme fu  Saciez ueraiement qe ce fu la felonesche Dyane et por ce qe uos puissiez prouer qe ie di uerité  getez ce uesselet escoumenié atot l  uile maleoit q  ele uos charcha en la mer  si uerroiz l  aparance de ses oeures . 
Lors firent cil sanz demorance ce qe li hom lor auoit dit et conmandé . 
Tantost com li huiles cheï seur les ondes  eles espristrent et arstrent dont ce fu granz meruelle et la mer arst a flamble molt longuement . 
Dementieres qe li notonier regardoient cele meruelle dont il s  esbahissoient  se fu de﻿partie d  eus la nef ou li hom estoit qi auoit a eus parlé . 
Et por ce ne porrent il mie demander qi il estoit  einz s  en alerent au seint home  si com il auoient uoé et a toz ceus q  il encontroient racontoient li ceste meruelle q  il auoient ueüe . 
Et qant il par furent uenuz a seint Nicholas  il li distrent  Certes tu es cil qi en la nef nos mostras la chose qi tant fesoit a criembre . 
Tu ies cil par la cui deserte nos somes deliurez del deable et de son aguet . 
Qant il li orent ce dit  il li raconterent tot en ordre coment la chose estoit alee et li seinz hom en rendi graces a nostre Signor et loenges  si com il l  auoit bien a costume et puis si les amonesta et doctrina q  il uesqissent en bones oeures et solonc droiture  q  il se comandassent a la garde de nostre Signor del tout en tout  car il garde ceus qi en lui ont fiance . 
Et qant il les ot de teles choses et de pluiseurs autres ensigniez et doctrinez  il reçurent sa beneïçon et puis pristrent congié  si repairierent ioianz et hetiez en lor contrees . 
Uns autres Aprés ce auint miracles . 
qe les genz qi habitent en une des parties de Grece meffirent enuers l  em﻿pereor et le conmencierent a guerroier par lor grant deruerie . 
Qant li empereres le sot  il manda . 
. 
hauz homes coiement . 
Li uns apeloit l  en Nepotianum et l  autre Ursum et le tierz Aquileon  si lor conmanda q  il entrassent en nes et genz assez ensamble o eus et alassent destruire celz qi le despisoient . 
Li troi hauz homes pristrent assez cheualiers et serianz et uiandes  si mistrent es nes et tout ce q  il cuidoient qi mestier lor deüst auoir a longuement demorer . 
Puis entrerent enz  si firent drecier lor uoiles ensom les maz et li uenz s  i feri qi tost les ot fet departir del port de Costantinoble . 
Et qant il orent grant piece coru par mer et il uindrent pres de la contree de Lisce  une tempeste lor uint granz et orible si qe por pou q  il ne perissoient . 
Et por ce ne porent il aler auant ne parfere lor oirre q  il auoient comencié  einz trestrent plus tost q  il porrent uers terre et pristrent port en la contree dont seinz Nicholas estoit euesqes . 
Et qant il orent lor ancres getetes si com il est costume et lor nes furent asseür  dont les genz auoient ent grans poors sostenues  li iouenencel en issirent qi mout auoient desirré terre et alerent d  une part et d  autre esbanoiant . 
Li pluiseur en alerent a un chastel qi Lapres estoit apelez  ou il auoit feste et marchié et grant plenté de pluiseurs auoirs  si comencierent a prendre a force ce q  il auoir i uoloient  car ce est costume a ceus qi uont en ost q  il cuident qe totes les choses q  il trueuent soient abandonees a eus . 
Qant ce uirent cil del païs qi la estoient assamblez  il furent de tot lor pooir encontre  si comença la noise a croistre et la mellee  tant qe la nouele en ala a la cité de Patere qi pres estoit del port ou il estoient a . 
. 
liues . 
Lors s  esmurent tuit cil de la cité por aler aidier a ceus de la contree et adont i estoit seinz Nicholas li beneüreus euesqes qi s  esmut por la noise abessier ne ne fina  si uint au port ou les nes estoient . 
La troua il les trois princes qe ie uos ai deuant nomez . 
Et qant il les ot saluez  il parla a eus et si lor dist  Beaus signors  qui estes uos et de quel contree  uenez uous por pes en cest païs ou por guerre  Cil respondirent et si distrent  Seinz peres  nos ne uolons se pes non  mes tempeste nos a ici amenez en uostre terre . 
Nos somes a l  em﻿pereor qi nos enuoie seur genz qi li sont rebelle et qi despisent sa signorie et sa puissance . 
Por ce uos proions nos qe uos nos metez en uos orissons  si qe nos puissons ceste chose bien parfere . 
Dont lor proia seinz Nicholas li bons confessors q  il uenissent ensamble o lui a la cité ne si ne desdeignassent mie sa beneïçon ne sa compaignie . 
Il li otroierent et si deffendirent a lor genz qe mes ne forfeïssent en la terre . 
Einsi furent apesiez de l  une et de l  autre partie  si repairierent li un a la cité et li autre as nes au riuage . 
Qant ce fu fet et seinz Nicholas s  en repairoit uers la cité ensamble o les . 
. 
hauz homes por honeur fere  pluiseurs genz de la cité  femes et homes  uindrent encontre lui et si li distrent  Sire seinz hom  se tu fusses en la cité orendroit  l  en n  i ocesist mie . 
. 
cheualiers a si grant tort com Eustaces le concele les fet ocirre et por ce sont dolenz li citoien qe uos n  i estes mie  car il sauoient bien qe par uos eüssent il secors et aïde  car li conceles est si auuglés par les granz dons qe lor enemis lui ont fet qu  il s  asent bien a lor mort et a lor martyre . 
Qant li seinz hom oï cez paroles  il fu de grant pitié meüz et espris  si proia les . 
. 
princes q  il ensamble o lui enmenoit q  il enforçassent lor aleüres et eus si firent . 
Tantost com il furent entrez en la cité  seinz Nicholas demanda as genz q  il encontra se cil qe l  en deuoit ocirre uiuoient encore . 
Et il respondirent et si distrent  Seinz peres  haste toi  car il sont encore uif en la place deuant l  eglisse Cressencii et Dyoscori qi furent martyr . 
Lors s  en corut li seinz euesqes tresq  a la et qant il i uint  si ne les troua mie . 
Lors demanda a ceus qi la estoient ou cil erent . 
Il li distrent q  il estoient ia menez defors la porte ou l  en ochioit ceus qi a mort estoient iuchiés . 
Dont s  en corut li seinz euesqes tresq  au liu qi ensigniez li estoit  encore fust il lassez de la grant uoie q  il auoit alee . 
Qant il i uint  il troua les . 
. 
iouenceaus qui ia estoient aienoilliez et auoient les iols bendez  si come por mort reçoiure  et cil qi ocire les deuoient tenoient les espees traites et apareilliez por meintenant ferir . 
La pot l  en bien prouer qe la parole est uoire qe li prophetes dist  Li iustes qi en nostre Signor a fiance ne doute nule chose . 
Car li seinz euesqes ne douta mie terriene poesté  einz corut a celi sanz poor qi tenoit l  espee  si li toli et si deslia ceus qi la mort atendoient proceine ne onqes nus de toz les serianz qi la estoient por ceus ocirre de par le conselle ne li oserent mot dire  car il sauoient bien q  il estoit seinz hom et puissanz de par nostre Signor Iesu Crist . 
Lors s  en ala a la meson au consele et granz pueples ensamble o lui  car totes les genz l  amoient seur toute creature por sa grant doceur et por sa grant misericorde . 
Qant il uint a l  entree  il troua les portes closes  mes l  en li defferma plus par force qe par uolenté  car bien saciez s  il conmandast la meson a ardoir ou a abatre a ceus qi ensamble o lui estoient  q  il mout uolentiers le feïssent par son comandement ne ia por signorie qe li conseles eüst seur la cité et seur les genz ne s  i gardassent . 
Dont fu noncié au consele Eustaces qe seinz Nicholas li euesqes uenoit a lui et li conseles ala encontre lui  si le salua  mes li seinz hom n  adeigna mie mout son salu  por ce q  il le uoloit chastier par ses paroles  einz li dist  Enemis Deu qi la uraie loy trestornes a ton pooir et qi ceus qi riens n  auoient meffet uoloies ocirre  conment m  oses tu regarder en la face  qi tel felonie uoloies fere  Chetis  por qoi n  as tu retenues les paroles nostre Signor qe oz et entenz chascun ior  et qi dist  Ne iuches mie le iuste et celi qi mal n  a fet a estre dampné  Li conseles respondi au seint home et si li dist  Serz Deu  por qoi m  aparoles tu en tel maniere  Et por qoi t  aïres tu en tel maniere a moi et corroces sanz ce qe ie l  aie deserui  Saches bien que Eudoxius et Symonides  li dui plus haut home de ceste cité  font plus a reprendre qe ie de ceste chose  car il estoient plus engrandes qe ie de ceus faire ocirre . 
Li seinz euesqes respondi encontre au consele et si dist  Symonides ne Eudoxius ne te menerent mie a ce qe tu sosfrisces si grant felonie  mes la grant couoitisse de l  or et de l  argent qi dedenz ton cuer est mise . 
Et si me croi bien de ce qe ie te dirai qe li tens uendra qe l  empereur saura coment tu gouernes ceste contree ne mie gouernes  mes destruiz  et si te rendra solonc ton fet la deserte . 
De tieus paroles et d  autres laidenia li seinz hom le conseile  tant qe li troi haut baron qi ensemble o lui estoient uenuz li proierent q  il lessast atant ester et si li pardonast cest meffet por l  amor d  eus . 
Li seinz hom lor otroia mout doucement et si recomença a adoucier le conseile par debonaires paroles deuant toz ceus qui la estoient . 
Et li seinz euesqes enmena les . 
. 
hauz princes ensamble o lui mengier  si com ceus qui il uoloit grant honeur faire . 
Et aprés mengier  qant il orent sa beneïçon receüe  il se partirent de lui par grant amor et reuindrent a lor nes  si entrerent dedenz a grant ioie . 
Qant il orent lor choses atornees  il se partirent del riuage et alerent tant q  il uindrent en la terre ou il deuoient aler et firent tant qe ceus qi contre l  empereor estoient atornerent il si par lor forces q  il les menerent a la uolenté l  empereor et les sosmistrent a son seruice . 
Qant il orent tot ce fet  il re﻿pairierent tant q  il reuindrent arriere a la cité de Costentinoble . 
Tantost com il furent arriuez  uindrent toz ceus de la cité encontre els  cheualier  seriant  dames et boriois et damoiseles . 
Meïsmes li empereres cui besoigne il auoient bien faite les honora seur toz les autres et les rechut en son palés  mes li deables qi enuieus est seur tote humeine lignie fu dolenz de l  oneur et de la ioie qe li empereres fesoit as preudomes qui mout estoient hauz barons . 
Ne demora mie mout  einz porchaça tant et quist q  il ot troué malués homes et enuieus qi des . 
. 
princes orent enuie et q  il se porpenserent q  il porchaceroient ou lor mort ou lor honte . 
Qe uos diroie ie plus  Il trestrent au preuost qi auoit non Albanies et regarz estoit de la cité aprés l  empereor  si li distrent qe cil troi prince auoient iuree la mort a l  empereor si qe bien le sauoient et qe ia tantost li tens ne uendroit q  il le peüssent fere q  il lor desirier en aempliroient . 
Or poez oïr grant traïson et mortel enuie porparlee . 
Li preuoz ne les en creoit mie bien et cil l  en donerent tant or et argent q  il l  orent atorné a lor uoloir et a lor ensiuance . 
Quel chose est ce qe l  en ne puisse constreindre par l  escommeniee famine d  or et d  argent  Li preuoz en fu deceüz par les granz dons qe cil l  en firent  si trest a l  em﻿pereor et si li dist et conta en ceste maniere  Tres hauz sires par cui gouernement toz li mondes se repose em pes  li enuie del deable qi est semence de tote felonie a enuerz uos esmeüz enemis de cuer si qe ie le sai bien certeinement et sanz doutance . 
Et por uoir le saciez qe li troi prince qi uos enuoiastes uos enemis destruire sont encontre uos et si uos guaitent et qierent compaignons et amis cui il promettent a essaucier de granz richeces . 
Et por ce qe ie le sai certeinement  si le uos sui ie uenuz dire  por ce qe Dex et uous ne m  en seüssiez malgré ne qe ie n  en fusse encheüs en uostre ire  car cil qi font le mal n  en sont mie tant seulement coupables  mes cil aussi qi le consentent . 
Et ceste chose ai ie seüe et entendue par lor compaignons qi tote l  oeure m  ont contee et dite . 
Qant li empereres oï et entendi cest afaire  il fu corrociez outre mesure  si comanda a prendre les . 
. 
princes et a metre em prison en sa chartre  tresq  a lendemein q  il les feroit ocirre . 
Qant uint a lendemein  li empereres fu ensigniez de pluisors afaires  si com ie cuit  ﻿par la uolenté de nostre Signor . 
La chose demora ne sai qanz iorz q  il auoit deuisee . 
Et li traïteur qi ceste chose auoient porparlee reuindrent au preuost et si li raporterent molt granz dons et distrent  Coument est ce qe uoz nos enemis auez tant lessiez en uie  Cuidiez uos qe uos ne puissiez fin metre a rapaier l  empereor se uoz les auiez en la chartre fez ocirre  Sachiez qu  il ont lor compaignons mandés et semons et si cuident de ceenz issir et aemplir la felonie q  il ont porpensee . 
Et por ce te couient esforcier et si t  en est bien besoinz et mestiers q  il ne puissent parfaire l  oeure qe nos ne uoudrions meesme mie . 
Il nos pesera qe nos auons ueillié por ta pes et si en periras aussi sanz atariance . 
Qant ce oï li preuoz  il fu constrainz plus por le desloial don qe cil li auoient fait qe por autre chose . 
Lors trest a l  empereor et si li dist  Beaus sire  cez mauuez homes qe uostre pitié lait tant uiure ne finent de tenir mauuez conseuz a lor compaignons et porpenser coment il uos puissent mal fere . 
Et bien sachiez certeinement q  il ont tieus compagnons qi bien lor cuident aidier  qe se il estoient fors  q  il uos ociroient qi estes mes sires . 
Qant li empereres oï ce qe l  en li amenteuoit sa mort en tel maniere  il fu pleinz de si grant deruerie qe sanz demande et sanz iuchement comanda les . 
. 
hauz princes a ocirre . 
Qant li mauuez preuoz qi pleins estoit d  auarice qe Dex het plus qe nul pechié qi soit el monde oï cest comandement  il fu mout liez  si enuoia a celui qi gardoit la chartre et si li manda q  il gardast ces . 
. 
princes mout bien et si les desseurast des autres prisons qi laienz estoient  car tantost conme la nuit seroit uenue  il les feroit ocirre coiement . 
Cil qi gardoit la chartre estoit mout bons hom et pleins de grant misericorde  Ylariens auoit non . 
Qant il oï le mandement au preuost  il ala a la chartre et si parla de mout dolent cuer as . 
. 
princes et si lor dist  Beaus signors  ie uoudroie qe ie ne uos eüsse onqes ueüs ne coneüz . 
Lors comença mout durement a plorer et si dist  Parlerai ie ou ie me tairai  Parler m  estuet a uos  ia soit ce qe ie ne le face mie uolentiers  car nus ne doit uolentiers tel parole dire . 
Saciez qe la sentence est uenue de l  empereor qe uos soiez ocis anuit en ceste nuit sanz plus atendre . 
Et por ce pensez d  ordener uostre chose  qe uos ne les deguerpissiez mie sanz deuisance faire . 
Qant li troi haut home oïrent ceste parole  il furent mout espoentez et comencierent a gemir et a plorer et lor cheueus a detraire et a descirer lor uesteüres et si crioient a hautes uoiz et disoient  Hé  Dont uient ceste cruautez et ceste forsenerie qe nos muirons einsi sanz iuchement et sanz reson et sanz droiture  Ceste cruiautez est mout grant et ne onqes mes ne fu oïe si grant . 
Qant il orent mout longuement gemi et ploré  Nepotiens  li uns des trois  recorda dedenz son cuer coment seinz Nicholas auoit deliurez les . 
. 
iouenceaus de la mort qi assez leur auoit esté procheine . 
Lors comença a sospirer et puis si dist  Beaus Sires Dex  hautismes rois  secor a ces chetis qi doiuent perir et rechoif me humle proiere non mie por nos merites  mes por les merites seint Nicholas ton serf  si qe nos soions secorus et deliurez par s  aïde de la cruele sentence ou nos somes  aussint com nos ueïmes les . 
. 
iouenceaus deliurer de la mort par s  aïde et s  il n  i puet estre corporelment  nos creons bien qu  il puet aidier spirituelment ceus qui en lor besoing le reclaiment . 
Beaus Sire qui fes la uolenté de ceus qi te criement  deliure nos par ses seintismes proieres . 
Einsi disoit Nepotiens et si compaignon aussint et si crioient a une uoiz tuit ensamble  Seinz Nicholas  aïde nos  Ia soit ce qe tu ne soiez en nostre presence  proie por nos  si qe nos puissons encore ueoir ta face et besier tes piez seintismes . 
Or poez oïr la grant pitié et la grant doçor de nostre Signor qi ceus secort et aïde qi par bon cuer le reclaiment . 
Et qi fu ce onqes qi par bon corage li reqist aïde et ne li troua  Et qi li requist misericorde et ne li recoura mie  Ce ne fu onqes nus qui en lui eüst fiance . 
Ce esprouerent bien cil troi haut home qi a lor grant besoing li reqistrent aïde . 
Encore adonc estoit seinz Nicholas en uie et nostre Sires oï aussi bien les proieres de ceus qi le reclamoient com s  il fussent ensamble o lui en parmenable regne . 
La nuit c  on deuoit ocirre les . 
. 
princes  se coucha li empereres en son lit et li preuoz el suen lit a son ostel . 
Qant li em﻿pereres fu endormiz  la semblance de monsigneur seint Nicholas s  aparut deuant lui en auision et si li dist  Costentin  por qoi as tu a tort fet prendre les . 
. 
princes qe tu tienz en ta prisson et por qoi les comandas tu a ocirre sanz ce q  il l  aient deserui en nule maniere  Lieue sus isnielement et si conmande tost q  il soient deliuré et se tu ce ne uieus fere  ie proi le celestiel Roi q  il de toi me uenge et q  il lest tele bataille uenir seur toi  qe tu soiez ocis et qe ta char soit uiande as oiseaus et as bestes sauuages . 
Quant ce oï li empereres  il dist  Qui es tu et de quele auctorité qi a ceste heure ies entrez en mon palés et tieus choses m  oses dire  Il respondi  Ie sui Nicholas  pechierres  euesqes de la cité de Myerre . 
Qant il ot ce dit  si s  en ﻿parti et ala au preuost  si li dist en ceste maniere  Albanies  deruez de pensee et perduz de sens  Quiels besoinz estoit il a toi qe tu porchaçasses par couoitisse qe li troi prince fussent destruit qi ne l  auoient mie forfait  ua isnelement  si les deliure de la chartre et se tu ce ne ueus faire  ie deproi la maiesté del parmenable Empereor  et si le m  a ia otroié  qe ton cors porrisse tout et soit mengiez de uers et ta mesnie soit tote destruite . 
Qant ce oï li preuoz  il dist  Qi ies tu qi si durement me manaces  Il respondi  Saces qe ie sui Nicholas  euesqes de la cité de Myerre . 
Et qant il ot ce dit  il s  esuanui de deuant lui . 
Adont s  esueillierent li empereres et li preuoz de l  auision dont il erent espoentez et manda li uns a l  autre isnelement ce q  il auoient ueü . 
Tantost com il fu aiorné  manda li em﻿pereres le preuost et ses hauz barons et si fist uenir deuant lui les . 
. 
princes qi en prison estoient . 
Et qant il les uit  il lor fist molt cruel semblant et si lor dist  Ques ars enchanteresses sauez uos qi si nous auez anuit enfantosmez et par fantosme degabés  Cil furent esbahiz et espoentez de tel demande  si ne respondirent noient . 
Et li empereres lor redist  Dites nos quel sont uostre enchantement . 
Nepotiens dist et respondi por ses compaignons mout poorosement et si dist  Tres hauz empereres a cui Dex a otroié le regne a gouerner  ia ne puist il auenir qe nos soions estruit ne doctrinez de l  escomenié art d  enchanterie ne onqes  biaus sire  ne nos mellames de tel maiestire retenir ne aprendre et bien disomes qe nos ne somes mie fourfait de nule creature par coi nos doiomes mort reçoiure . 
Dont parla li em﻿pereres et si dist  Conoissiez uos nul home qi Nicholas ait non  Qant cil oïrent nomer seint Nicholas  si tendirent lor meins uers le ciel et si crierent a hautes uoiz et si distrent  Beaus Sire Dex qui seinz Nicholas aeure  tu ies beneïz  car tu ne deguerpiz mie ceus qi en toi ont fiance . 
Beaus Sire  deliure nos de ceste fause traïsson qe l  en nos a sus mise par les merites seint Nicholas  si com li . 
. 
iouenceaus en furent deliurez qe nos ueïmes . 
Qant ce oï li em﻿pereres  il lor comanda q  il se teüssent et si li deïssent qi il estoit et de quel lignie et se ce estoit uoirs q  il en disoient . 
Nepotiens respondi isnielement a l  empereor et si dist  Empereres  saches q  il est seinz hom en totes choses et qe par lui creons nos estre deliuré del peril ou nos somes . 
Lui apelasmes nos et nos sentons ia s  aïde et si creons bien certeinement q  il est urais sers nostre Signor damerleà corriger en Damedé  qant nostre Sires nos a por lui oïz et entendus qi si est en lonteignes terres et ensus de nos . 
Ce dist Nepotiens et puis si comença tot meintenant a raconter a l  empereor de com grant humilité messires seinz Nicholas estoit et de com grant bonté et si lor conta tot en ordre conment il auoit deliurez les . 
. 
iouenceaus dont ie uos ai conté arriere . 
Qant li empereres oï cez choses conter et dire  il s  en esmerueilla mout et por la grant bonté q  il ooit dire de monsigneur seint Nicholas et retraire  parla il as . 
. 
hauz homes et si dist  Alez uos ent et si rendez graces au seint home et a nostre Signor par cui uoz estes deliurez et si porterez au seint home de mes choses  une pierre par merueilleus art en or assise et . 
. 
uessiaus d  or mout bien ourez et aornez de riches pierres . 
Et si li dites qe por m  amor les reçoiue et q  il ne me manace mie  einz proit por moi  car ie ferai molt uolentiers ce q  il comandera et si proit le Signor de tot le monde por la pes de nostre reigne . 
Aprés ce ne demora gueres de tens qe li troi prince murent por aler a monsigneur seint Nicholas a totes les choses qe li empereres li enuoioit et tant alerent q  il le trouerent en la cité de Myerre si com ie cuit . 
Tantost com il uindrent deuant lui  si se lessierent cheoir a ses piez . 
Et li comencierent a besier et por la grant ioie q  il auoient crioient a hautes uoiz et si disoient  Tu ies amis Deu  toi doit l  en loer  car por toi somes nos deliuré de la mort . 
Qant il orent ce et autres choses longuement dites  il raconterent a seint Nicholas tout si com auenu estoit et si li donerent ce qe li empereres li enuoioit et les lettres meesmement l  empereor a enseignes . 
Qant seinz Nicholas entendi ce  il tendi ses meins uers le ciel et si comença a loer le Sauueor del monde  si dist  Beaus Sire Dex  tu ies granz et esmerueillables en totes choses et nule fins n  est de ta grandeur . 
Tu ies riches en totes choses et tu seus fes les granz merueilles . 
Qant il ot ce dit  il se torna uers les hauz homes  si les prist a ensignier et a doctriner des comandemenz et des Escritures et qu  il donassent de lor choses largement por nostre Signor as poures et as besoigneus . 
Dont firent li troi prince lor cheueus tondre qi en la chartre lor estoient creüs . 
Et qant il orent souiorné ensamble o seint Nicholas tant com il lor plot  si pristrent sa beneïçon  si s  en repairierent a grant ioie en lor contrees loant et beneïssant nostre Signor Iesu Crist qi uit et regne par toz les siecles des siecles parmenablement . 
Ci comence uns autres miracles Aprés ce auint de . 
seint . 
Nicholas qe une feme auoit un fil cui li deables auoit entré el cors  si le traueilloit molt cruelment  si q  il a ses dens desciroit totes ses uesteüres . 
Cele feme estoit d  une uile qi auoit non Quaparse . 
De cele uile s  esmut ensamble o son fil  si ala tant q  ele uint a Crobe une meson de seint Michiel l  archangele et la estoit seinz Nicholas adonques . 
Qant ele i fu uenue  si se lessa cheoir as piez de seint Nicholas  si li dist tot em plorant  Serz Deu  aies merci de cest mien fil chetif cui li deables est entrez el cors et le trauaille trop cruelment . 
Qant seinz Nicholas uit la feme qi si ploroit  si en ot grant pitié . 
Lors prist la mein de celui qi estoit fors del sens  si li soffla en la bouche et tantost s  en issi li deables par la uertu nostre Signor et par les merites monsigneur seint Nicholas  que plus n  i osa demorer . 
Et cil fu gueriz de sa male auenture  si repaira en son païs a grant ioie entre lui et sa mere  beneïssant nostre Seignor et seint Nicholas . 
Si com messires . 
seinz . 
Nicholas deliura une feme del deable Une autre fois auint qe une feme d  une uile qi Necapolie estoit apelee estoit fors del sens par le deable qi grant enuie a seur tote humeine lignie . 
Cele feme prist ses maris  si le mena au leu ou messires seinz Nicholas arrestoit adonqes et qant il i uint  si li cheï as piez et si li dist  Home Deu  soceur a ceste chetiue feme  car li deables le tormente molt griefment et trauaille . 
Lors se coucha messires seinz Nicholas en orissons enuers nostre Signor por celi et tantost com il l  ot finie  li issi li deables del cors  si fu sanee . 
Cil qi ce uirent en gracierent nostre Signor et la dame repeira a sa meson tout loant Deu et seinte Syon . 
Seinte Syon estoit apelee l  abeïe qe seinz Nicholas auoit fait faire . 
Et la estoit il adonques  car il i seiornoit plus uolentiers qu  en autre leu por ce q  il l  auoit estoree en l  oneur Deu et sa glorieuse mere l  abeïe et la meson . 
Uns autres miracles Aprés ce n  ot mie lonc tens auint en un qaresme qe uns hom qi Nicholas auoit non et si estoit d  une uile qi Siuine estoit apelee uint a monsigneur seint Nicolas atout un malade q  il aportoit deuant lui seur un cheual  car il estoit entrepris de tele enfermeté qe palezinz li auoit tolue tote la force de ses membres . 
Qant cil hom qi le malade aportoit uint deuant le seint home  si se mist a terre a ienous et si dist  Nicholas  home Deu  proie a nostre Signor por ce chetif home qe Dex le gart et ait merci de lui par tes orissons et par tes proieres . 
Qant seinz Nicholas uit celui entrepris de si grant enfermeté  il en fu molt dolenz  si prist de l  uile qi tout adés ardoit le diemence  si li oinst tout le cors et les membres et puis fist s  orisson a nostre Signor et tantost fu cil sanez et si ot santé recouree de toz ses membres entirement . 
Et tantost com il ot de seint Nicholas receü beneïçon  il retorna arriere nostre Signor loant et graciant qui misericorde il auoit receüe et trouee . 
Uns deruez . 
Uns autres miracles fu amenez  n  ot mie lonc tens aprés ce  a seint Nicholas qi par le deable estoit si traueilliez q  il hurtoit sa teste a pierres d  une part et d  autre  si q  il auoit pluiseurs plaies qi totes estoient sorsamees et pleines de uers qi contre ual le uiaire li cheoient . 
Trois homes l  amenerent tresqe deuant seint Nicholas qi molt docement proierent au seint home q  il a nostre Seignor deignast fere ses orissons por celui qui grant mestier auoit de secors et aïde . 
Et si disoient  Nicholas  sers Deu qi Sires est seur tote creature  regarde la doleur de cest home et si proie por lui a nostre Signor q  il puisse eschaper de ceste misere ou il est et auoir misericorde . 
Lors seigna seinz Nicholas celui a sa mein  si le gueri et deliura de la doleur q  il soustenoit de la deruerie q  il auoit longuement eüe . 
Cil s  en repera seinz et haitiez beneïssant nostre Signor qi a son confessor auoit si grant grace donee . 
Dementieres qe messires seinz Nicholas estoit essauciez et reclamez em pluiseurs lieus de tieus miracles et d  autres dont nostre Sires li auoit la uertu donee  le prist enfermetez par qoi il se parti de ceste uie et ala en la gloire parmenable  en la uie qi ia ne prendra fin . 
Qant li seinz hom senti la maladie par qoi il li couenoit paier la dette de la mort qe nule creature ne puet trespasser morteus  il comença ses orissons a fere assiduelment et si proioit a nostre Signor qe il ses seinz angeles enuoiast a lui por reçoiure l  ame q  il li auoit comandee . 
Et si com il estoit plus ententis en ses proieres  il regarda  si uit les glorieus angeles qi a lui uenoient . 
Dont enclina le chief et si fist sor lui le signe de la seinte croiz et puis si comença a dire les . 
. 
psalmes del sautier en ceste maniere  In te  Domine  speraui . 
Non confundar in eternum  in iusticia tua libera me et eripe me . 
Inclina ad me aurem tuam et salua me . 
Esto michi in Deum protectorem et in domum refugii ut saluum me facias et propter nomen tuum deduces me et enutries me . 
In manus tua  Domine  commendo spiritum meum . 
Redemisti me  Domine  Deus ueritatis . 
Et qant il ot ice dit  il rendi sa seintime ame enz es meinz des seinz angeles qi deuant lui s  estoient aparu . 
La estoient Archemius et Chemelaus  seintisme prestre  et Nicholas qi arcediacres estoit mout preudom et de seinte uie et si autre clerc q  il besa toz ainçois qu  il rendist l  ame . 
Qant seinz Nicholas fu departiz de cest siecle por aler au celestiel regne  les uoiz des angeles furent oïes ioïssanz et esleeçanz aussint com por conforter ceus qui de sa mort auoient tristrece . 
Tuit cil de la cité de Myerre demenoient doleur por la defaillance de lor bon pasteur  lor bon pere . 
Li clerc et li moine le ploroient . 
Grant criee i auoit d  omes et de femes qi lor cheueus errachoient et desciroient lor uestemenz  si se plaignoient de ce q  il auoient perdu lor bon pere et le deffendeur de lor contree . 
La ne s  assemblerent mie tant solement les genz des procheins chasteaus enuiron la cité  einz uindrent de par tote la region homes  femes  uiel et iouene et si i uint Phelippes li seintimes euesqes de la cité de Feliton por enseuelir le cors del seint home . 
Cil Phelippes euesqes et cil Nicholas arcedyacre li lauerent le cors et si li clostrent les iols et courirent sa glorieuse face del suaire . 
Hylarions qi seintismes hom estoit et li arcedyacres Nicholas le porterent mout dignement et par molt grant reuerence  si com droiture estoit  tresqu  a sa sepouture . 
Et qant li seruices fu finez tieus com il est establis par les seinz peres a faire  li euesqes Phelippes le coucha en sa sepouture mout glorieusement et molt seintement . 
Et la a fait nostre Sires por lui ia meint beau miracle et fet encore tresq  a hui cest ior  aussi com s  il estoit encore en uie . 
Et si ne fait mie tant solement les miracles la ou son cors gist  mes en trestoz les leus ou il est apelez en la mer ou en terre . 
Il trespassa de cest siecle el mois de decembre as octaues ydes et adonc estoit Iustiniens empereres qi crestiens estoit et nostre Signor cremoit et amoit et . 
. 
anz auoit et . 
. 
qe nostre Sires auoit receüe passion et seinz Machaires estoit adonc apostoiles de Rome . 
Li cors de seint Nicholas fu enseueliz et enfoïz en sa seinte meson de seint Syon en la destre partie de l  eglisse et si ot riche sepouture et haute  si com il couenoit a si seintime euesqe . 
Et de sa sepouture nessent . 
. 
fontenieles  si com nos meïmes auons ueü et esgardé . 
L  une au chief et l  autre as piez . 
Cele del cief si est de si seintisme oile par coi pluseur enferm sont gueriz de lor enfermetez par ce q  il en estoient enoinz . 
Et cele as piez si est de si tres clere eue dont li malade reçoiuent santé sanz doutance qant il la boiuent . 
Et cele glorieuse meson de seinte Syon ou messires seinz Nicholas  li beneoiz confessor  estoit enfoïz auoit mout de hautes reliqes  car il i auoit de seint Iehan Baptiste et de seint Estiene le premerain martyr et de seint Theodore le martyr et de seint Serge et de seint Bace qe Antiocus li duz fist ocirre por le non nostre Signor q  il preeçoient . 
Et si i auoit de . 
. 
martyrs qe Lucius fist ocirre en Armenee la petite en la cite de Sebasté . 
Aueuqes ceus gisoit li cors de monsigneur seint Nicholas qui por nos mesfez uoelle proier assiduelment a nostre Signor . 
Puis qe messires seinz Nicholas trespassa de cest siecle et q  il fu alez a nostre Signor  ne cessa la tombe ou ses seintismes cors gisoit de decorre de liquieur et d  uile  si com ie uos ai deuant dit  et fet encore . 
La uenoient li malade de totes parz  languereus  clop  auugle  contrez  sourz et muz et deruez . 
Et tantost com il auoient esté oinz de la licuieur de l  uile et beü de la fonteine  si receuoient santé de quele onques enfermetez il fussent constreint . 
Un autre miracle de sa tombe Aprés ce ne sai combien de tens auint q  il ot un euesqe en la cité de Myerre qi fu chaciez de la cité et enuoiez en essil par le preuost qui iustiçoit cele contree de par l  empereor . 
Et tantost com cil euesqes en fu chaciez a force  si com ie uos ai deuant dit  lessa la tombe monsigneur seint Nicholas a rendre l  uile et la clere fonteine dont meint languereus auoient receüe santé ne onqes puis n  en issi goute  tresq  atant qe li euesqes fu reuenuz et mis en son propre siege et en sa signorie . 
Et lors recomença l  eue clere a corre et li huiles de la tombe si com il font encore . 
Or poez uos oïr et entendre  uos qi escoutez de com grant merite seinz Nicholas fu  qant nostre Sires qi sires est de tote creature li essauça son non et acrut toz tens plus et plus par totes terres si com li mons s  estent . 
le miracle del marcheant qi offri la Adonc en cel temporie coupe qe la renomee estoit loing et pres si granz des hautes oeures et des granz miracles monsignor seint Nicholas et qe les granz torbes des riches genz et de poures i uenoient de par totes les dyuerses parties del monde en pelerinage  uns riches hom marcheanz estoit qi auoit a costume a uenir a lui chascun an et la fere ses orissons deuant le cors del seint confessor et puis si s  en repairoit arriere par mer toz ioianz en sa contree . 
Dont auint un ior qe cil riches hom i fu uenuz si com il auoit a costume . 
Qant il fu reuenuz a son ostel  il ala a un ourier mout bon orfeure et molt bon ourier et si li porta or assez  si li deuisa un uessel d  or a fere q  il auoit uoé a monsigneur seint Nicholas a doner a son seruice fere  qant il fu en orissons deuant sa tombe . 
Li orfeures prist l  or et comença a ourer ﻿par mout grant deligense  si com il couenoit faire aueuc si haut home a cui l  oeure estoit uoee et comença le uessel a orner de pieres precieuses de pluisors manieres  si qe l  oeure en fu mout enbelie . 
Et tant i oura li orfeures q  il s  esmerueilla  qant l  oeure fu parfinee  coment il auoit de ses meins si bien ouré et dont li engiens li estoit uenuz et la maniere . 
Qant tot ce fu fet  li orfeures rendi au riche home le uessel selonc le pois q  il li auoit liuré . 
Li riches hom le resgarda et si s  esmerueilla mout de l  oeure et loa molt durement l  orfeure . 
Lors pensa q  il en feroit un autre feire autel a oés monsigneur seint Nicholas et celui retendroit a son oés  por ce q  il le ueoit si bien ouré et si riche . 
Or poez oïr qe couoitisse l  auoit si sourpris q  il n  entendoit mie ce q  il auoit uoé a seint Nicholas en cui honeur li uesseaus estoit fez . 
Li riches hom qi ce uessel riche auoit empensé a retenir reprist autant d  or com il auoit eü en celui  si rala a l  orfeure  si li proia en totes manieres q  il un autel uessel li feïst a oez seint Nicholas  car le premerein uoloit il retenir a son oés por la richesce de l  oeure . 
Qant li orfeures le uit  il prist l  or et les pierres precieuses uolentiers  si les emporta ensamble o lui et puis comença l  or a fondre  si com resons est et droiture  et a batre  mes n  en pot onques oeure feire a sa uolenté ne qui li peüst plere . 
Qant il uit ce  si repeira au riche home et li rendi l  or q  il li auoit charchié et les pierres  si li dist qe por nul pooir q  il eüst ne pooit il oeure feire qi fust plesanz ne honorable . 
Li riches hom qi sa couoitise ne deguerpi mie dist q  il porteroit a monsigneur seint Nicholas l  or et les pierres . 
Einsi remest la chose tant qe ce uint au chief de l  an q  il s  atorna por aler a monsigneur seint Nicholas si com il auoit a costume . 
Dont fist apareillier sa nef et fist dedenz metre qanqe mestiers lor estoit et besoinz . 
Qant ce fu fet  il entra dedenz et sa feme et ses fiuz et ses serianz et assez de sa mesnie  et puis drecierent leur uoiles  si se partirent del port tost et isnielement  car il orent bon uent et droiturier . 
Si com il s  en aloient einsint par mer  grant soif prist le riche home  si comanda a son fil q  il li aportast le uin el riche uessel q  il auoit fet fere  car il amoit tant ce uessel q  il ne le lessoit nului atouchier fors son fil et sa feme . 
Li iouenceaus prist le uessel  si le uout refroidier de l  eue . 
Et si com il le uolt fors geter  il li eschapa de la mein et cheï en la mer par auenture . 
Li enfes en fu esmaiez  si tendi ses braz et ses meins ﻿parmi le bort de la nef por reprendre le et por le haste q  il ot li defaillirent li pié  si cheï en la mer et la nef qi tost coroit et de grant rauine l  ot em pou d  eure trespassé  si qe cil qi dedenz estoient n  orent nule esperance de lui rauoir ne de retrouer . 
Or poez oïr qe cil riches hom ot perdu son uessel et son fil par sa couoitisse . 
Et bien sachiez uos tuit cil qui m  entendez qe encore sont il meint riche home qui perdent et perderont par les granz couoitises qu  il ont . 
Que demande qi a assez  Ia riches hom n  iert assazez  Car com plus a et plus couuoite . 
Certes trop malement esploite Qi einsi fait  car ia n  aura Ioie qi trop couoitera Auoir  richesce a assambler  Car tot ce puet lerres embler Et morz tolir qui uait par nuit . 
Et l  ome prent en son deduit Aussi bien come en sa dolor . 
Qi le bien fet s  atent honor . 
Ia n  i faudra qe il ne l  ait  Qui q  il soit bel ne qui soit lait . 
Por ce s  i deuroient tenir Li riches hom fu mout dolenz de son fil qu  il ot perdu et la dame et toute la mesnie et demenerent si grant duel en la nef qe griez chose seroit del raconter et del dire  mes neporqant tant corurent q  il uindrent au port ou il uoloient ariuer . 
Tantost com il furent fors de la nef  li riches hom et sa feme s  en alerent tout plorant a la tombe monsigneur seint Nicholas et si mist l  or qu  il ensamble o lui portoit seur l  autel  si com il auoit promis por le uessel a fere  mes tantost com li ors fu sor l  autel  resailli il arriere enmi l  aire del mostier  aussint com par desdaing . 
Quant ce uit li riches hom  il se coucha deuant l  autel  et si se clama coupable a haute uoiz et raconta a ceus qi la estoient ce q  il auoit fet tout em plorant  coment il auoit le uessel fet fere a oés monsigneur seint Nicholas qe il auoit retenu par couoitise et coment il l  auoit perdu et son fil aussint . 
Si com il demenoit si grant duel deuant la tombe seint Nicholas  si entra li iouenceaus qi ses fiuz estoit el moustier  si tenoit la coupe en sa mein qi li estoit en mer cheüe . 
Qant li peres et la mere et tuit cil qi la estoient le uirent  il demenerent mout grant ioie et rendirent graces et loenges a nostre Signor et a seint Nicholas . 
Li iouenceaus ala a l  autel et si mist deseur la coupe qi li auoit esté uoee et puis si lor raconta mout hautement c  uns molt beaus uiels hom s  estoit aparus a lui qant il cheï en la mer et si l  auoit recheü en ses braz et porté tresc  au riuage et li auoit enseignié la uoie au mostier seint Nicholas et puis si estoit de lui partiz . 
Dementieres q  il contoit ces choses et autres  tuit cil qi l  escoutoient ploroient de ioie et si looient la grant douceur nostre Signor et le haut confessor seint Nicholas . 
Qant tout ce fu fet et li riches hom ot a seint Nicholas graces rendues et a nostre Signor de si tres grant miracle  il repaira arriere liez et ioianz ensamble o sa mesnie en sa contree . 
Or rendons au seint home graces et a la grant misericorde de Deu qui chascun ior nos demostre les bones examples des seinz  por ce qe nos en amendons nos uies en faisant bones oeures et si nous otroit qe nos puissons paruenir en la gloire parmenable a sa destre . 
Amen . 
Del crestien Uns autres qui emprunta l  or hom estoit en cel au Iuif  tempoire adonques pleins de mout grant auoir de richesces  mes souentes foiz auient qe aussint com l  en deuient riche par engien et par aquerre  deuient l  en poure par mal garder et par mauuesement despendre . 
Cil hom dont ie uos ai comencié a dire qi riches hom estoit se fia tant en sa richesce qu  il ne prist garde en son afaire ne a quel fin il peüst uenir . 
Tant ala la chose qi malement fu gardee q  il uint a grant destrece de pouerté . 
Qant il uit ce  si cremi mout q  il ne li couenist aler mendiier deuant ceus qi l  auoient ueü riche home  si uint a un Iuif qi en la uile manoit mout riches  si li proia mout docement q  il li prestast de son auoir  tant q  il em peüst gaagnier et releuer la poureté qi seure li estoit corue . 
Li Iuif li dist q  il li aportast gage sor qoi il li peüst croire . 
Cil respondi q  il n  auoit q  il i peüst metre  mes s  il uoloit  il li meteroit seint Nicholas em pleige . 
Qant li Iuif l  oï  il ne refusa mie tel plege  einz dist au crestien  Ie ne douç mie qe cil Nicholas qe tu me uius doner en pleiges ne soit bons hom et q  il n  ait fait meint beau miracle et por ce qe ie sai bien q  il est amis au grant Deu et ses feels  ie te presterai mout uolentiers  se tu ueus  sour le raplegement de lui . 
Et ie croi q  il est hom de si grant auctorité q  il ne me lairoit boisier en nule maniere . 
Dont s  en alerent au mostier monsigneur seint Nicholas amedeus ensamble . 
Li crestiens mist sa mein seur l  autel et si dist au Iuif  Ie te doing ma foi en gages et seint Nicholas em pleiges qe ie te renderai au ior nomé ce qe tu me presteras a cest besoing . 
Dont se departirent del mostier  si s  en alerent a la meson au Iuif qi presta au crestien une grant piece d  or seur ceste fiance . 
Et par la uolenté de Deu et par l  aïde seint Nicholas gaaigna tant li crestiens de l  auoir au Iuif q  il reuint a sa premereine richesce en assez petit de tens . 
Tant ala li tens qe li iorz uint qe li Iuif dut rauoir ce q  il auoit presté au crestien . 
Dont uint a lui li Iuif et si li dist q  il li rendist debonerement ce q  il li auoit presté charitablement . 
Li crestiens li proia q  il li donast un pou de respit et il li restoerroit molt bien la bonté q  il li auoit fete . 
Li Iuif fist au crestien ce q  il li proia de bon gré et uolentiers . 
Einsi li dona . 
. 
respiz  tant qe ce uint au qart q  il li dist qu  il li sousist sa dette . 
Li crestiens ot oubliee toute la bonté q  il li auoit faite et li deables l  ot si deceü q  il noia au Iuif ce q  il li deuoit et si dist q  il li auoit bien sa dette souse et païe . 
Qant li Iuif l  oï  si fu esbahiz outre mesure  neporqant amonesta il le crestien une foiz et autres par mout beles paroles q  il li rendist ce q  il li deuoit . 
Li crestiens respondoit adés et si disoit qe qanq  il li deuoit li auoit il bien rendu et paié . 
Tant ala ceste parole einsint qe li Iuif uint a la iustice de la uile et as sages homes  si lor conta et dist coment et par quele reson il auoit son or presté au crestien et si lor proia que solonc le iugement de la contree li feïst l  en rendre . 
Li crestiens disoit encontre au Iuif qe qanc  onqes il li deuoit li auoit il rendu entierement . 
Dont respondi la iustice au crestien et si dist q  il li couendroit cele dette rendre ou iurer seur seinz q  il l  auoit rendue . 
Li Iuif dist q  il li auoit presté seur la fiance seint Nicholas qi preudom estoit si com il creoit et se li crestiens iuroit seur l  autel q  il li auoit doné en gages  il sofferoit bien la perte de l  auoir q  il li auoit presté  mes neqedent disoit il bien a cui il auoit presté son or et creü et q  il en estoit bien certeins qe deceüs n  en pooit estre par nule boisdie . 
Or poez oïr bone foi de Iuif qi encore n  estoit baptiziez  car il creoit bien qe Dex et seinz Nicholas ne sofferroient mie mauués seremenz ne qu  il perdit sa chose . 
Au ior qi fu establiz del serement prendre et reçoiure s  assemblerent li Iuif et autres pluiseurs ensamble o lui de sa loy et li crestiens et autres crestiens assez en sa compaignie . 
Li crestiens auoit fait par boisdie un mout beau baston  ausint come por porter en sa mein  tot chaué dedenz  si auoit bouté en la chauerie le nombre et le pois de l  or qe li Iuif li demandoit dont il deuoit seur l  autel le serement fere . 
Si com il s  en aloient ensamble au mostier monsigneur seint Nicholas  li crestiens dona au Iuif le baston en qoi li ors estoit repoz  si li proia q  il li portast tresq  a l  eglisse et por ce le fist li crestiens q  il peüst seürement iurer qu  il en ses meins li auoit rendu la some de son auoir q  il li demandoit . 
Or poez oïr come deceuance qi estoit el crestien qui uoloit deçoiure seint Nicholas et le Iuif qi n  i entendoit nul deceuement ne nule boisdie et por ce q  il n  est nus sauoirs ne nus engins couerz encontre nostre Signor  uos conterei ie coment cele traïson fu aperceüe et descouerte . 
Li Iuif qi noient ne sauoit de cele cheuance prist le baston en ses meins et alerent tant q  il uindrent au mostier ensamble . 
La mist li chetis crestiens ses meins sor l  autel et si iura sanz nule doute le serement dont il uoloit le Iuif deçoiure . 
Et puis se departi de l  autel et trest arriere . 
Et li Iuif dist  Or uerrai ie se seinz Nicholas cui ie crui mon auoir me fera ueniance de si grant fauseté come i  ai ueüe . 
Quant il ot ce dit  il issirent del mostier  si s  en departirent . 
Si com li crestiens s  en aloit uers sa meson tote la uoie et li Iuif d  autre part uers la soie meson  si tres grant talent de dormir prist au crestien  qe s  il ne dormist un petit  il cuidast bien morir erranment . 
Lors se coucha enmi la uoie et si mist iouste lui le baston en qoi li ors estoit mis  car il l  auoit del Iuif repris  tresce q  il se departirent de l  eglisse  si s  endormi par la uolenté nostre Signor . 
Si com il gisoit com cil qi estoit entrepris de dormir  uns chars toz charchiez qe bués atreoient uint cele uoie par auenture et tant q  il paruindrent la ou cil gisoit . 
Li bouier qi les bués menoient bouterent celui assez por esueillier  mes ne porent ne lor char fere torner en autre partie  einz trestrent li buef maugré les bouiers a force  tant q  il menerent le char ﻿parmi le uentre del faus crestien et si l  ocistrent  et si combrisa et defroisça tout le baston qi ioste lui gisoit en qoi li ors estoit repost . 
Tuit cil qi la estoient assamblé uirent l  or qi mis estoit el baston et bien fu coneüe chose a la iustice et a tot le pueple de la cité q  il auoit esté mis por le Iuif deçoiure . 
A cele merueille ueoir uindrent genz de totes parz et li Iuif meesmement i uint et si reçut l  or et prist deuant les iustices qui la estoient  car bien sorent et connurent qe cil boisieres l  en auoit boisié et deceü par sa fauseté . 
Lors s  en couru li Iuif mout isnielement au mostier monsigneur seint Nicholas et qant il i uint  il dist  Seinz Nicholas  bons hom  ie renç graces a toi de ce qe tu m  as rendu feelment l  or qe ie crui sor la fiance de toi et tres or en auant te seruirai ie et honoerrai  si come mon signor et ami Deu  por ce qe tu n  as mie soffert qe ie fusse boisiez et qe tu m  as si grant bonté faite sanz nule deserte  et se tu cest home ci resuscitoies ci deuant moi par la grant uertu de ta merite  saces qe ie croirai en nostre Signor Iesu Crist et tote ma mesnie et toz ceus de nostre loy qe ie porrai atornerai ie a creance de crestienté . 
Qant il ot ce dit  il se partirent d  iluec tout parlant de ces choses qi estoient auenues . 
Et cil qi morz estoit se releua seinz et heitiez et ala au mostier monsigneur seint Nicholas  si se lessa cheoir deuant l  autel et si requist pardon de ce dont il estoit coupables et puis si s  en repaira a sa meson arriere . 
Qant ce uit li Iuif  il crut en nostre Signor isnielement et si fist baptizier lui et tote sa mesnie . 
Et tres ce ior en auant tant com il uesqui  serui il nostre Signor et honora mout benignement et monsigneur seint Nicholas . 
Or poez oïr et sauoir qe mout auoit grant pitié dedenz le noble confessor qi si tost oï les proieres del Iuif et aempli par sa misericorde . 
Or proions sa grant misericorde et sa grant douceur q  il les nostres orissons port deuant nostre Signor qi uit et regne parmenablement sanz fin . 
Puis auint Un miracle de . 
une autre foiz seint Nicholas qe Wandele  ce sont genz sarrasines  issirent d  une des parties d  Aufriqe et si corurent tant par mer q  il arriuerent en Calabre  por ce qu  il uoloient preer et ardoir la terre et la contree  si com il firent . 
Entre ceus auoit un Sarrasin qi en une meson troua une table non mie mout grant en qoi li ymage monsigneur seint Nicholas estoit painte tant seulement  mout bele et de mout honeste figure . 
Li Sarrazinz le prist  si le repost en son sein  encore ne seüst il qe ce fust  por ce q  ele li sembla d  onorable forme qant il l  ot ueü et esgardee . 
Puis s  en repeira a ses compaignons qi les prisoniers crestiens enmenoient  si dist a l  un des crestiens q  il li enseignast cui cele figure estoit qi painte estoit en cele table si belement . 
Qant il ot ce dit  si li mostra l  ymage . 
Qant li crestien la uirent  il l  enclinerent et si respondirent tout em plorant et distrent  Ceste ymage qe nos ici ueons est monsigneur seint Nicholas qi est mout essauciez a Deu et au siecle par les hautes miracles et par les uertuz q  il a fetes . 
Qant ce oï li Sarrazinz  il la repost isnielement por ses compaignons . 
Dont fu la terre pree  si s  en ralerent li Wandele en Aufriqe arriere  si enmenerent prisons assez et auoirs et proies . 
Li Sarrazinz qi auoit l  ymage de seint Nicholas s  en repaira en sa meson ou sa feme l  atendoit et sa mesnie . 
Cil Sarrazinz estoit changieres  riches de grant auoir d  or et d  argent et de dras de soie . 
Un ior auint q  il porta ensemble o lui cele ymage  si le mist deuant son change ou il auoit assamblé son auoir et sa richesce et puis si parla en tel maniere et si dist  Nicholas  prent garde a cest change et si garde mes choses  car i  ai ailleurs ma besoigne a faire . 
Einsi parla et si s  en departi il et lessa son change tot ouert apertement . 
Larrons passerent iluec deuant qi ouert le uirent  si distrent entr  eus ensamble q  il a la nuit i reuendroient et prendroient totes les choses q  il i troueroient . 
Einsi com il distrent  si firent  car la nuit emporterent l  or et l  argent et les dras ne n  i lessierent riens nule qant il s  en ﻿partirent  fors seulement l  ymage de monsigneur seint Nicholas qi defors estoit mise . 
Et bien sachiez  uos qi oez et entendez  qe ceste chose auint einsi par la uolenté nostre Signor  por ce q  il uoloit qe l  en seüst en la contree d  Aufriqe apertement sanz doutance de com grant uertu messires seinz Nicholas estoit . 
Qant li Sarrazinz reuint  il troua son change uuit et pree ne n  i auoit nule chose fors seulement l  ymage de seint Nicholas qi remese i estoit . 
Dont comença a plorer et grant doel a demener  si se torna uers l  ymage seint Nicholas mout tristres  si le prist a apeler ausint com un home uiuant et qui reson entendist et si dist  Hé  Nicholas  bone garde mis a mon change  qant ie t  i laissai  Qu  en as tu fet  Rent moi mes choses ou autrement ie te baterai ia tant qe ie te combrisserai ia tout . 
Et qant il ot ice dit  il coumença l  ymage a batre . 
Qant il fu lassez de batre  il parla  si dist a l  ymage  Certes ie t  arderai a flambe  se tu ne me rens mes choses . 
Li seinz confessor ot pitié de son ymage aussi com se l  en batist son cors meïsmes . 
Lors s  en ala mout hastiuement la ou li larron departoient et deuisoient les choses q  il auoient emblees et prisses au change del Sarrazin et lors parla seinz Nicholas a eus et si dist  Hé  Maleüreus et chetif  q  auez uos fet  Dont ne sauez uos qe ie estoie la ou uos feïstes cest mal et ceste felonie  Dont ne uos esgarderent mi oel qant uous reubastes et tolistes cez choses et autres  Lors lor aconta les choses et combien il en i auoit q  il tolues auoient au changeur et prises au change et puis si lor dist  Saciez qe  se uos ne reportez totes les choses qe uoz auez tolues et emblees el leu ou uos les preïstes  qant eles estoient en ma garde  ie uous encuserai de uostre larrecin tot a﻿pertement  car par ce sui ie mout griement batuz  qe les choses estoient en ma garde et si me creez qe se uos ne fetes mes comandemenz  ie ne uos espargnerai en nule maniere qe ie ne uos face demein ocirre . 
Qant li larron uirent q  il estoient einsi pris  il cuidierent qe ce fust aucuns hom de la cité qi les euïst porsiuis  si furent molt espoentez et por la poor de la mort repristrent tout l  auoir q  il auoient emblé  si le reporterent par nuit au change dont il l  auoient mauuesement aporté . 
Qant uint a la matinee  li Sarrazinz reuint a son change  si troua son auoir et sa richesce  si fu si liez q  il coumença a plorer por la grant ioie . 
Lors prist l  ymage  si le baisa mout doucement et si dist  Hee  Seinz Nicholas  pius et droituriers et misericors sers au grant Deu  com tu ies hauz sires et granz et puissanz  qi ce m  as fet qi sui Sarrazinz et sanz sens et sanz creance  Lors s  aparut messires seinz Nicholas a lui en forme d  ome et si li mostra les traces q  il auoit fetes en s  ymage  si li dist  Esgarde qe tu m  as fait por tes choses . 
Or i met une autre garde  car ie ne les garderai iamés  se tu me uieus plus batre et se tu ne croiz en nostre Signor Iesu Crist . 
Et lors s  esuanuï . 
Qant ce ot oï li Sarrazinz et uit  il crut en nostre Signor Iesu Crist et si fist baptizier lui et tote sa mesnie . 
Et si fist une eglisse en l  oneur monsignor seint Nicholas ou il demora et sa feme et si fil  si loerent et gracierent Deu et seint Nicholas toz les iorz de lor uies . 
Et par cest miracle fu premiers messires seinz Nicholas coneüz en la contree et en la region d  Aufrique et einsi acrut ses nons as genz qi n  auoient mie receü baptesme qi le seruent et honeurent encore . 
Et si ne cuiç q  il soit nus leus en terre tant repost por qoi qe genz i habitent qe seinz Nicholas n  i ait demostrees ses miracles et ceste chose ne tesmoigne mie tant seulement la contree de Grece dont il fu nez  mes tote la terre d  Orient et totes les terres ou les estranges nations habitent qi sont de diuers languages par toute Aufrique et cil de Lombardie . 
Et non mie cil tant solement  mes par tot le siecle a il eglisses et li fait l  en festes et honeur por ce q  il soit en aïde enuers nostre Signor a ceus qi le seruent et honeurent . 
Et por ce  beau signor  uos qi oez et entendez sa uie et ses miracles  li gardez ses festes et li reqerez aïde et socors  car il set bien aidier et secorre ceus qi en ont besoinz et desliier ceus qi en ont mestier et liiez sont de doleur et de pestilence par l  aïde nostre Signor qi uit et regne par tot le siecle des siecles sanz fin . 
nm  mm . 
mm  mm  mm  mn mm  mnn  mnn  nm . 
mm . 
nn . 
. 
Ici coumence la translation seint Nicholas le confessor beneoit nostre Signour Iesu Crist . 
Aprés toz ces miracles et pluiseurs autres qi ici ne sont mie escriz auint qe nostre Sires qi poissanz est sor tote creature uout uisiter et embelir la cité de Bar  non mie tant seulement la cité  mes toute la contree aussint  del cors monsigneur seint Nicholas le beneoit confessor  si uos dirai en quel maniere . 
Il auint chose  si com nostre Sires le uout  qe marcheanz del Bar orent . 
. 
nes charchies de forment et d  autre marcheandise por aler en Antioche . 
Qant il furent mis a la uoie en mer  uolentez lor uint et corages qe  s  il pooient ou en aler ou el reuenir q  il feroient  q  il prenderoient le cors monsigneur seint Nicholas et si l  en aporteroient au Bar ensemble o eus . 
Et la seroit tenuz en grant chierté et en grant reuerence . 
Dont corurent en ceste uolenté tant q  il uindrent et q  il arriuerent au port de Myerre la cité  trois liues loing del riuage . 
Lors enuoierent un message en la cité por sauoir l  estat de la uile . 
Li messages qi i ala entra en la cité et uit les afaires de totes pars . 
Lors retorna mout tost arriere  si renonça as marcheanz qe les Turs estoient deuant la place del mostier Monsigneur seint Nicholas et auoient la cité pree et auques destruite . 
Qant cil l  oïrent  il restrestrent lor ancres  si se remistrent en mer et corurent tant a bons uoiles estendues et a bon uent q  il uindrent en Antioche . 
La trouerent il ueniciens qi aussint i estoient uenuz por lor marcheandise fere . 
Grant feste s  entrefirent  car il estoient d  une amor et d  une acordance . 
Tant alerent lor paroles  si com nostre Sires le uout proprement  qe cil de Bar entendirent et sorent certeinement qe li uenicien auoient empensé a faire cele meïsme chose q  il uoloient faire . 
Ce est a tolir le cors seint Nicholas en la cité de Myerre et porter en la cité de uenice  car il auoient marteaus et pis aportez en lor nes dont il uoloient brisier le pauement tot coiement de l  eglisse . 
Qant ce oïrent et sorent cil del Bar  il furent plus ardant de ce q  il auoient entrepris a fere  si pristrent conseil entr  eus q  il porroient fere et si distrent qe  se nostre Sires les en uoloit aidier  q  il emporteroient le seint cors . 
Ia cil de uenisse ne cil de la cité de Myerre mot n  en sauroient . 
Lors mistrent grant entente a ce q  il fussent deliuré de lor marcheandise et de rachater choses qi mestier lor eüssent . 
Qant il orent tot fet solonc lor uolentez lor choses ratornees  il rentrerent en lor nes tout sanz congié prendre as ueniciens  si drecierent lor uoiles et repairierent tant q  il uindrent au port de la cité de Myerre . 
Qant il orent lor ancres getees  il enuoierent . 
. 
prestres pelerins q  il auoient en lor nef a la cité de Myerre por sauoir ques genz il i auoit ore . 
Qant cil orent tot enquis et ueü  il repairierent arriere  si lor noncierent qe l  eglisse estoit seule ne n  i auoit noient remes qe . 
. 
moignes tant solement qi le gardoient et pou de genz ensamble en la cité  car li Turs l  auoient auques degastee qi sozmis les auoient  si com ie uos ai deuant dit  a lor signorie . 
Qant ce oïrent cil del Bar  il corurent as armes isnelement  si uestirent les haubers et lacierent les heaumes et ceinstrent les espees et mistrent les escus a lor cols  si s  en alerent uers la cité de Myerre mout hastiuement aussi com por combatre . 
Et cil qi remes estoient as nes s  armerent aussi por garder lor choses  car il doutoient qe li Turs ne uenissent . 
Por ce s  apareillierent q  il ne fussent sourpris . 
Cil qi s  en aloient uers la cité estoient . 
. 
iouenceaus forz et hardiz em bataille . 
Qant il furent uenuz a l  eglisse Monsignor seint Nicholas  il osterent lor armes  si entrerent dedenz mout humlement et mout deuotement  si se coucierent en orissons deuant le seint autel . 
Et qant il se releuerent  il trouerent les . 
. 
moines qui gardoient le seintisme cors  si parlerent a eus et distrent  Beaus freres  enseigniez nos en quel leu li seintismes cors de monsigneur seint Nicholas l  arceuesqe de ceste eglysse de Myerre  ou est il enseueliz et ou il gist  Qant cil les oïrent einsi parler  il cuidierent q  il le demandassent  por ce q  il uousissent fere lor orissons et lor offrandes  si lor mostrerent premierement le leu dont il traioient la liqueur de l  uile a un petit uessel . 
Aprés si lor mostrerent et enseignierent qe ilueqes gisoit li cors monsigneur seint Nicholas . 
Dont s  assemblerent li . 
. 
iouenceaus tuit ensamble  si demanderent li quel depecheroient premiers la seinte sepouture  car il ne uoloient mie plus atargier l  oeure q  il auoient prise a fere  car mout les destreignoit la poor q  il auoient des Turs q  il ne reuenissent  car il sauoient bien  s  il estoient seurpris  qu  il n  en porroient en nule maniere eschaper et mout les destreignoit encore ce qe uespres aprochoit durement et li leus et la terre lor estoit estrange a parfere ce qe roi et duc de la region ne porent onqes aemplir . 
Ensemble o tout ce lor greuoit encore mout ce qe la uoie estoit si longe a reperier a lor nes arriere . 
Si com il se porpensoient et disoient tieus choses et autres entre eus  une grant poor uint as moines qi gardoient le seint cors de ce qe cil del Bar qi la estoient assamblé ne leur uousissent monsigneur seint Nicholas tolir . 
Por ce parlerent il einsint et si distrent  Beaus signors  por quiel chose demandez uos si ententiuement et enquerez le leu ou messires seinz Nicholas gist  Ie cuit qe uos nos uolez tolir son cors par auenture . 
Bien sachiez qe ce ne porroit estre  car nos uoudrions mielz morir qe nos le consentissions . 
Li marcheant respondirent et si distrent  Sachiez ueraiement qe por ce somes nos uenuz en uostre contree  si uos proions qe uos nos ensigniez le urai leu ou li seinz cors gist qe nos en uein ne nos traueillons mie . 
Et qant les gardes uirent qu  il dotoient encore de la sopouture la qele ce estoit uraiement  il se repentirent de ce qe tant lor en auoient demostré  si distrent  Il nos poise de ce qe nos uos auons ensignié le leu dont li seinz huiles decourt et ist  mes ou ce soit li uerais leus ou non  messires seinz Nicholas ne sosferra mie qe uos l  atouchiez ne adesez en nule maniere . 
Por ce uos disomes nos qe uos uos en aillez et departez de ceste cité qe la nouele n  en uoist a ceuz de la uile  car il uos feroient tost honte et male auenture . 
Qant ce oïrent cil del Bar et q  il ne les porroient amoloier en nule maniere  il distrent paroles q  il feinstrent  por ce qu  il les cuidoient radoucir  Beaus signors  bien sachiez qe li apostoiles de Rome uint au Bar nostre cité ensamble o granz compaigniez d  arceuesqes et mout i ot clerz et pueple qi i assamblerent . 
Li apostoiles si nos enuoia en ceste contree atout . 
. 
nes por le cors monsigneur seint Nicholas  car li seinz confessor s  aparut a lui en auision et si li comanda q  il l  en feïst aporter en nostre region et se uos einsi com li apostoiles le conmande le uolez consentir a fere  nos uos donrons de chascune de nos nes cent sols de deniers d  or  por ce tant solement qe nos puissons em pes departir de uos atout le seint cors qe nos emporterons . 
Qant les gardes oïrent tieus paroles et il uirent qe cil estoient apareilliez por destruire le pauement de l  eglisse et por tolir le seint cors  il deuindrent aussi come toz morz et perdirent lor couleurs et la force de lor membrez . 
Qant ce uirent li marcheant qe li moine demenoient tel duel et si forment ploroient  il lor offrirent or et argent grant masse et les comencierent a radoucir par beles paroles  mes li . 
. 
moine ne proisoient tot ce nule rien  einz sospiroient et ploroient et crioient a hautes uoiz et si disoient  Dex  qi seroit cil qi oseroit estre uenderres de si grant chose  Et ques chose est si precieuse qi peüst estre comparee a si seintisme tresor  Est ce or ou argent ou pierres precieuses  Li prince de ceste contree et li haut home de Grece ont ce essaié meintes foiz a fere  mes onqes n  en porrent a chief uenir . 
Et coment le feroient donques homes estranges qe nos ne sauons qe il sont ne dont il uienent  Qant il orent einsi parlé et estriué les uns as autres  li moine se pensoient qe  s  il pooient issir fors del mostier  il assembleroient le cri de la cité  si i uendroient les genz de la contree . 
Qant cil del Bar l  aperçurent  il pristrent les moines  si les firent molt bien garder toz . 
. 
Et aprés firent lor compaignons armer  si firent bien garder les huis de l  eglisse et si en mistrent a la porte de la cité  por ce qe nus hom deforains ne le peüst noncier en la uile ne nus de ceus de la uile n  en peüst issir  s  il s  en aperceüssent por assembler le cri de la contree . 
Qant il orent tout ce fet  dui de lor iouenceaus fors et hardiz dont li uns auoit non Mathius et li autres Alixandres deguerpirent les espees  si pristrent mauz de fer  si conmencierent a debrisier le marbre qi deseure la tombe estoit et qant il uirent qe mauz ne auersitez ne lor auenoit  il s  en hardirent et si distrent a lor compaignons qu  il fouissent et ostassent le ciment qi desoz le marbre estoit as pis d  acier tresq  atant q  il trouaissent le sarqeu en coi li seinz cors estoit enseueliz  et il si firent . 
Et qant il orent le sarqeu descouert tresq  a la moitié et il le regarderent  il ne le sorent brisier ne ne sorent qe feire  tresq  atant qe Mathius qi plus estoit ardanz d  eus toz de piue deuotion feri d  un pic deseure  si q  il brisa la tombe qi de blanc marbre estoit  et si estoit toz apareilliez de reçoiure ueniance  se messires seinz Nicholas le uousist fere por la presomption qu  il auoit faite . 
Tantost com la tombe fu brisie  en issi si grant douceur q  il n  est nus hom qi la seüst comparer a nul delit de cest monde . 
Et cil qi iluec estoient present ne le sentoient mie tant solement  einz le sentoient lor compaignon aussint qi estoient remes as nes au riuage aussint doucement com s  il fussent presenz en l  eglisse . 
Et si auoit del mostier tresq  au port trois liues plenieres . 
Et par ce sorent il qe messires seinz Nicholas auoit consenti a lor compaignons ce qu  il auoient entrepris a afaire  si en demenerent grant ioie . 
Dont s  aproisma tant li iouenceaus qe ie uos ai nonmé de la tombe q  il auoit brisie qu  il bouta ses meins dedenz en l  uile dont ele ondoioit toute  si prist les reliques et atrest de monsigneur seint Nicholas q  il besoit mout doucement  si les bailla as prestres qi ensanble o lui estoient dont li uns auoit non Lupus et li autres Grimoaldus  si lor coumanda q  il les enuolepassent en un drap de soie . 
Dont les quist tout par tout par grant diligense et par grant amor et par grant desir et atrest fors de l  uile ou tuit li os flotoient . 
Au daerrain ne pot mie le chief trouer a sa uolenté  car il estoit couerz de ne sai quele couerture et il entra en la tombe tantost toz chauciez et toz uestus sanz poor et sanz doute  si prist le chief et trest fors  non mie le chief tant seulement  mes chascun os par lui ou grant ou petit  si com il en l  uile nooient dont il i auoit grant habundance . 
Il meïsmes li iouenceaus estoit toz enoinz de la liqueur de l  uile  si qe ses uesteüres en decoroient et si compaignon en auoient grant poor qi l  esgardoient . 
Et il leur disoit qe onques n  auoit esté si seürs ne n  auoit eü si grant ioie  si en rendoit graces a nostre Signor et a monsigneur seint Nicholas . 
Cil del Bar qui ce resgardoient s  esleeçoient mout durement et li moine q  il tenoient qi le seint cors deuoient garder ploroient et si disoient  Hé  Seinz hom Deu  dont te uient ore si legiere pacience enuers estranges et uers les tuens si grant felonie  Ou est ta benignitez et ta pitié  Hee  Qieus tens sont uenus en nostre uie qe si grant misere est a nos uenue  Ou fuirons nos qant tu deguerpis cest païs et ceste contree  A cez paroles s  en tornerent cil del Bar et si s  en ralerent a grant ioie tout armez uers la mer atout le seintime cors qi enuolepez estoit del drap de soie tot loant nostre Signor  encore fussent il lai home  par diuerses loenges . 
Rien ne lor pesoit au porter le seint cors messires seinz Nicholas  mes les goutes d  uile decoroient sor lor uestimenz qi si soef flairoient com la plus douce chose et la plus delitable del monde . 
Et bien sachiez q  il n  i lessierent mie les pieces de la tombe del marbre q  il auoient brisie en qoi li seinz cors auoit geü  einz les emporterent et puis furent elles departies as euesqes de Lombardie et mises en autieus et en tables . 
Lor compaignons qi as nes estoient remes oïrent la grant ioie q  il demenoient et q  il faisoient  si alerent encontre mout liement et loerent le Signor de tote creature . 
Et qant il furent assamblé seur la mer  il atornerent le seint cors et enuoleperent plus belement q  il porent solonc le tens et le leu q  il orent  puis si le mistrent en une de lor nes  mes einçois estriuerent assez entre eus en la quele ce seroit  tant q  il a l  une s  acorderent il . 
Dont trestrent lor ancres et drecierent lor uoiles et trestrent amont tot en som les maz por tost corre  si se departirent del port a grant ioie  car il orent mout bon uent et fort et droiturier qi tost les ot a la uoie mis . 
Entre cez choses li moine qi le seint cors auoient gardé le noncierent a ceus del chastel de Myerre coment il estoit auenu qi ensus de la uiez Myerre estoit  car la auoit assez plus genz assamblez q  il n  auoit a la uiez cité de Myerre qi ia estoit presqe tote gastee . 
L  en ne porroit conter ne dire le grant duel ne la grant poor q  il orent qant il oïrent ceste chose . 
Et encore creoient il a paine qe messires seinz Nicholas soffrist qe nus hom l  emportast en ceste maniere  mes qant il en furent bien certein par ce qe li . 
. 
moine demenoient si grant doel et si grant criee  si s  en corurent a la mer homes  femes  iouenceaus  puceles  uiellarz  enfanz et tuit cil del chastel . 
Nus ne s  i espargnoit de doleur fere . 
Et qant toz li païs fu esmeüz et il uindrent a la mer et il n  i trouerent nule des nes  il conmencierent lor cheueus a detreire et lor barbes a derrompre et lor piz a debatre et a crier a hautes uoiz em plorant et si disoient  Hee  Genz  qi estes uos et dont qi osastes si grant hardement fere en nostre contree  Et dont uos uint ceste folie si grant qe uos osastes atouchier nos seintes reliques qi de si grant antiqité ont esté mises en nostre eglisse de Myerre  car bien a . 
. 
. 
anz et . 
. 
et si sont passé qe nostre empereres de Costantinoble ne nus rois de Grece ne nus princes tant fust puissanz en cest siecle qi osast fere ce qe uoz auez fait  Ce disoient il et demenoient grant doleur et li pluiseur se lessoient cheoir en la mer chauciez  uestuz et si crioient  Home del Bar  rendez nos nostre pere et nostre signor et nostre pasteur  Cil del Bar n  estoient mie adonc encore si esloigniez q  il ne les ueïssent  mes tant comencierent totes heures a corre q  il uindrent a l  ille qi Cacauius estoit apelee . 
La iurent il cele nuit seürement et si reposerent . 
De la retrestrent lor ancres  si s  en alerent a l  ille de Magestre et puis lor reuint uns uens qi les rebouta a la cité de Patre qi n  estoit mie loing de Myerre . 
Et la auoit esté nez messires seinz Nicholas . 
Por ce si dotoient qe li seinz confessors n  i uousist demorer . 
Por ce s  esforcierent il qu  il s  en corurent bien ensus de la . 
. 
liues de mer tant q  il uindrent a un isle qi Macre estoit apelee . 
Et la orent il par . 
. 
iorz et par . 
. 
nuiz si grant tempeste q  il ne se porent mouoir . 
Et qant il furent issuz a terre  si rapaisierent les ondes  si q  il se compleignoient et disoient  Beaus Sire Dex  por qoi nos uient ceste tempeste  Ce est por ce qe nos n  auons mie si com nos cuidons del cors monsigneur seint Nicholas . 
Et se nos l  auons  il ne uiut mie sosfrir qe nos en auant le portons . 
Et mielz nos uient qe nos le reportons arriere a la cité de Myerre qe nous aions son mautalent et s  ire . 
Ensint se complegnoient cil del Bar  tant qe ce uint a la nuit que li uns d  eus qi auoit non Eustaces uit en songes  si com il dormoit  q  arondes li treoient  ce li sambloit  la langue et depeçoient . 
Qant ce uint a la matinee  il dist a ses compaignons q  il ne doutassent mie del cors monsigneur seint Nicholas q  il ne l  eüssent  mes li uns d  eus l  auoient si uiolé de tant q  il ne l  auoit mie lessié tot entier el paile la ou il l  auoient mis . 
Dont coumencierent entr  eus a parler et a tencier de ceste chose  tant qe li uns d  eus qi Rodeualdus estoit apelez et qatre autres regehirent q  il auoient emblé . 
. 
des denz monsigneur seint Nicholas et mises en une borse et qe la borse n  auoit cessé de decorre puis qe la dent i auoit esté mise de la liqueur del seint huile . 
Dont les repristrent et si les remistrent ensamble o le seintime cors  si q  il i fu toz entierement . 
Lors iurerent tuit seur seinz qe tres donc en auant ne soztreroient nule des seintismes reliqes  puis qu  il desplaisoit au seint . 
Et bien saciez  uos qi escoutez et entendez  qe onques nus hom ne pot departir del cors monsigneur seint Nicholas rien nule  einz est au Bar toz entiers ne nule chose n  en a en autre leu fors tant seulement de la liqueur de l  uile qi de son cors decort . 
Et qi autre chose en tesmoigne  si le tenez tout a mençoigne . 
Quant tout ce fu fet qe ie uos ai deuant dit  la mer s  apesa et cil rentrerent dedenz  si alerent tant par l  aïde nostre Seignor et monsigneur seint Nicholas q  il uindrent au port Seint Iorge le beneoit martyr qi . 
. 
liues est ensus de la cité del Bar tant seulement . 
Qant il orent getees lor ancres el port Seint George  il issirent a terre  si firent un autre mout bel escrin de fust fere et si le firent apareillier defors et dedenz mout belement d  un des plus chiers dras de soie tout a or batu qu  il auoient aporté d  Antioche et puis si mistrent dedenz par mout grant deuotion et par mout grant diligense le cors del seintisme confessor nostre Signor . 
Aprés que tout ce fu fet  il enuoierent a la cité del Bar un message as clers et au pueple de la uile por anoncier la grant leesce et la grant ioie qui lor estoit auenue . 
Lors se departirent del port Seint George et corurent tant a bon uent qu  il uindrent au Bar et pristrent port lor . 
. 
nes a grant ioie . 
Dont acorurent encontre eus lor parent et lor ami de totes parz et toz li pueples de la cité  clers  cheualiers  bouriois  dames et puceles  uiel et iouene . 
Nus n  est el siecle qi peüst conter ne escrire la grant ioie ne la grant feste qi fu la demenee . 
Cil de la cité del Bar n  i estoient mie tant seulement uenu ne n  i faisoient feste  mes tuit cil de la contree i acoroient des chasteaus et des uiles . 
Et la ot grant ioie ou li beneoiz confessor fu mis fors de la nef  et plus grant quant il entra en la cité . 
Totes les cloches i sonoient  comunement s  esioïssoient . 
Et tuit li clerc de la cité estoient reuestuz et alez encontre a croiz et a encensiers et a cierges ardanz et chantoient loenges a nostre Signor si com il est resons et droiture . 
Et donc s  en alerent ensamble trestuit cil qi la estoient assamblé atout le seintisme cors tresq  au mostier Monsigneur Seint Beneoit qui en la cité estoit . 
Et la le mistrent seur l  autel a douz chans et a granz loenges q  il chantoient  puis si se lessierent tuit cheoir a terre  si l  aorerent et beneïrent . 
Li marcheant de la cité qui aporté auoient le seint cors de Myerre le gardoient tuit armé  que nus des hauz homes de la cité ne leur uousist tolir a force por en autre leu metre qu  il uoé n  eüssent  car li arceuesqes de la cité estoit meesmement a Trane la cité et si deuoit aler en Ierusalem . 
Et tantost com il oï ceste nouele  il reuint au Bar  si gracia mout nostre Signor de la grant ioie q  il ot et beneï mout seint Nicholas et sa uenue . 
Dont l  en uout porter au mostier de l  eueschié et metre en un mout honorable leu  mes cil qi l  orent aporté ne le uourent soffrir  einz ot entre eus et l  arceuesqe granz tençons et granz mellee en dut estre uenue . 
Totes uoies l  emporterent li bon notonier qui aporté l  auoient par la porte del mostier Seint Beneoit qi est deuers la mer  tant q  il uinrent a un leu c  on apeloit Cathapan . 
En cel leu esleürent un molt beau lieu por fere une glisse a oés monsigneur seint Nicholas le confessor . 
Lors comencierent et esploitierent tant tuit li ourier de la cité q  ele fu en pou d  eure esploitie et parfaite si com ele est encore aparanz . 
Et la mistrent le cors monsigneur seint Nicholas qi encore s  i repose . 
S  il est nus qui uoelle enquerre ne sauoir qanz ans il ot tres l  incarnation del fil Deu tresq  a ceste translation  sace bien qu  il ot mil et witante et siet anz . 
Et el daerrein tens qe li seinz hom estoit en uie  fu il au concile de Niqué mout uielz et mout de grant aage uns des . 
. 
et . 
. 
peres qui i furent . 
De la s  en rala il a Myerre et uesqui puis mout petit  si fu morz et enseueliz en la grant eglisse et la iut il . 
. 
. 
anz et sessante . 
. 
De la fu il aportez a la cité del Bar et si entra en la uile as witieues ydes de may  si com nos creons  en un ior de diemence au uespre . 
Et adonc tenoit l  empire de Grece Alexis  seintismes et crestiens estoit  en la cité de Costentinoble qui de l  empereor Costentin estoit apelee . 
Et ci define la translation seint Nicholas et conte auant l  estoire de ses miracles qe nostre Sires fist por lui puis q  il fu aportez a la cité de Bar  mes ie ne les uos conterai mie totes  car ie ne poroie  ne totes ne uoel mie taire . 
Uns autres miracles de seint Nicholas  ensi com il deliura un deruez . 
Uns deruez estoit en la contree de Boniuent qi si estoit fors del sens et pleins de si grant rage q  a peines le pooient tenir dui grant fort home a force . 
Qant cil qi le gardoient oïrent parler de la uenue au seint home qi au Bar estoit aportez  il se penserent q  il i menroient le derué . 
Et qant li chetis senti c  on le uoloit mener  il fu encontre de quanq  il pot  si crioit a hautes uoiz et disoit qe pour noient li menoient  car seinz Nicholas n  i estoit mie  einz estoit a la cort del celestiel roi et tresq  a tierç ior il repaireroit  n  i uaudroit noient la force de lui mener por lui guerir . 
Ce disoit li deruez  mes nonporqant l  en menerent cil uers monsignor seint Nicholas et au tierz ior fu il gueriz enmi la uoie de sa grant male auenture . 
Uns Aprés ce uint autres miracles hom toz liepreus a un de ceus qi auoit esté a la cité de Myerre a l  aporter monsignor seint Nicholas  si li proia li lyepreus q  il li donast un pou del seint huile q  il auoit aueuqes lui aporté . 
Qant cil l  en ot doné  li lyepreus en oinst ses meins defors et dedenz et tot son cors aussint deuant et derriere qi entrepris estoit del dolereus malage . 
Meintenant fu gueriz par la uertu nostre Signor et par la proiere seint Nicholas . 
Uns autres miracles . 
En cel tens meïsmes del diemence q  il uint a la cité del Bar a l  eure de uespres  i furent sanez . 
. 
homes qui iluec estoient aportez de diuers malages  si s  en repeirierent liez et heitiez a grant ioie . 
A lendemein au lundi i uint uns hom de la cité de Pise qi auoit un braz perdu et si estoit de . 
. 
piez clos . 
Cil fu sanez et gueriz et pluiseurs autres de la cité del Bar dont longe chose seroit del raconter et del dire . 
Des miracles Au mardi de seint Nicholas i furent mout uenuz de malades des uiles et des chastiaus et des citez d  enuiron  si estoient mis el mostier Seint Beneoit la ou li cors seint Nicholas auoit esté premiers mis seur l  autel . 
Premiers i fu gueriz uns enfes icel ior qi auoit le braz sechié par maladie et l  uel errachié fors de la teste  et aprés une poure feme qi estoit sourde et clope de . 
. 
﻿piez  et puis uns autres enfes qi fors del senz estoit  et puis une pucele qi auoit non Armenie qui mout auoit esté traueillie longuement par le deable qi le fesoit deruee  et aprés ce . 
. 
femes dont l  une estoit tote sechie et l  autre entreprisse par tout le cors d  enfermeté et la tierce lunage et palezineuse . 
Et puis si i fu gueriz uns palezineus pelerins et auugles en ces meïsmes ior . 
Au mercredi fu li seintismes cors portez el liu la ou l  eglisse est ore et ses cors se repose . 
La en furent sanez et gueriz . 
. 
de pluiseurs malades . 
Au ioesdi s  aparut en auision seinz Nicholas a un seintisme moine  si li comanda q  il deïst au pueple q  il ne se desesperassent mie  car cel ior deuoit il aler en Grece par le comandement nostre Signor . 
Cel ior i fu gueriz uns iouenceaus qi estoit et sors et muz et auugles . 
Einsint l  auoit li deables tormenté par . 
. 
anz en grant deruerie . 
Au uenredi i uint Ernols qi euesques estoit de ueronthene por saluer le seint cors et por proier nostre Signor de ses pechiez et le confessor seint Nicholas . 
En cel meïsmes ior i uint li arceuesques del Bar et Godins l  arceuesqes de la cité d  Argentane et Leons l  euesqes de la cité de Cupersane et . 
. 
autres euesqes et tuit li clerc aueuc de la cité d  Escauc et grant partie del pueple . 
Einsint i uint li arceuesqes et si fist satifation a monsigneur seint Nicholas de la force q  il li uout fere  qant il l  en uout porter en la mestre eglisse de la cité . 
Au semedi a eure de none fu reperiez messires seinz Nicholas des parties de Grece  si com il auoit au moine dit en auision . 
Et a cele eure i furent gueriz . 
. 
malades de lor enfermetez . 
Et aprés ce mout petit i furent ralumez . 
. 
auugles . 
Si auint que dedenz cele semeine i furent gueriz et sanez . 
. 
uins malades et . 
. 
de quel c  onqes enfermetez il furent et eüssent aportees par les merites monsignor seint Nicholas . 
Et . 
. 
morz i furent resuscitez de mort a uie  si com nos meïmes le ueïmes a noz propres euz  car il ot un enfant  fil d  une haute dame de la region de Boniuent  qi par la dolor de son cors rendi l  ame . 
La mere fist a ses serianz porter le cors tout enuolepé del suaire deuant le cors monsigneur seint Nicholas et tantost com il entra es portes del oratoire  se comença li enfes a mouuoir et a descourir del suaire dont il estoit couerz deuant tote la gent qi la estoient assemblez . 
Einsi ot il uie receüe par la uolenté nostre Signor et monsigneur seint Nicholas . 
La mere fu mout lie et mout ioieuse  si fist fere a sa grandeur une ymage de cire  si le pendi deuant l  autel monsigneur seint Nicholas au tesmoing de si grant miracle . 
Des . 
. 
pelerinz  l  un poure et les . 
. 
riches . 
En cel tens estoient . 
. 
homes cosins qi se penserent q  il iroient au Bar a monsigneur seint Nicholas en pelerinage de la contré ou il manoient . 
Li dui estoient riche  si se concorderent tant q  il s  acompaignierent a un despens por ensamble estre a l  aler et au uenir tote la uoie . 
Et le tierz por ce q  il estoit poures  mistrent il fors de lor compaignie . 
Li poures hom lor proioit por Deu et por l  amor de monsigneur seint Nicholas et por le pelerinage qu  il a lui auoient q  il ne le deguerpissent mie  einz le lessassent ensamble o eus aler aussint come un estrange . 
Et lor proioit il qe Dex et messires seinz Nicholas les conseillast et aidast . 
Cil n  en uoudrent noient fere  einz le geterent tout de lor compaignie . 
Li poures comença a plorer et a estre mout dolenz  tant q  il s  endormi en cel anui et en cele ire . 
Cil qi les . 
. 
puceles rachata del hontage li uint en aïde et si li bouta la ou il dormoit en son sein . 
. 
deniers d  or . 
Qant cil s  esueilla et il troua en son sein le don qe Dex li auoit doné  il fu mout liez  si siui ses compaignons mout isnielement . 
Qant il les ot ateins  il ne lor cela mie dont la grant ioie li estoit uenue . 
Dont alerent ensamble tant qe un ior auint qe par l  amonestement del deable et par la couoitisse del or qu  il sauoient qe cil auoit comencierent a lui a tenchier  tant qu  il le plaierent et ocistrent . 
Et por ce qu  il cremirent q  il ne fussent repris a ceste male auenture  si trainerent il le cors el premier bois q  il trouerent . 
La le courirent de reins de fuelles et puis se mistrent arriere a la uoie  mes seins Nicholas li pius peres fu dolenz des chetis qi a lui aloient en pelerinage  si ne uout mie q  il perdissent le trauail de si longue uoie  por ce s  aparut il a eus en guise de pelerin et en samblance de clerc . 
Qant il fu a eus acompaigniés  il lor demanda et enquist ou il aloient et cil li distrent . 
Li seinz hom lor respondi et dist  Maleüreus chetif  Retornez arriere  car uos auez Deu trop corrocié et son seriant seint Nicholas  de ce qe uos auez si cruelment uostre compaignon ocis et par si grant felonie qe uos auez en cel leu la couert de fuelles  Qant cil uirent q  il estoient einsi pris  il se lessierent cheoir a ses piez et si li proierent q  il ne les descourist mie ne encusast . 
Li seintimes peres en ot pitié  si les remena arriere au cors . 
Et qant il l  ot de la fuelle descouert  si fist le signe de la croiz sor lui et ses orissons enuers nostre Signor mout humlement . 
Meintenant se leua cil toz seinz et en uie . 
Et seinz Nicholas s  esuanui d  entre eus . 
Et cil s  en alerent ensamble et parfirent lor pelerinage  si gracierent nostre Signor et loerent si com il durent . 
Uns autre miracle Uns iouenceaus requist adont monsigneur seint Nicholas et si se departi de sa contree par grant deuotion  si com il demostra en la fin de s  oeure  car  qant il uint a la cité del Bar et il uit qe l  en fesoit l  eglise Monsignor Seint Nicholas par grant estude  il s  adona del tot a l  oeure ne n  ot cure del repeirier arriere . 
Li deables qui pleins est d  enuie uers ceus qi bien uoelent fere li amonesta un compaignon qi fel estoit et cruieus . 
Un ior auint qe li iouenceaus et son fel compaignon amenistroient pierre ensamble as machons qi l  oeure fesoient  si ourerent einsint tresq  au uespre  mes il auint qu  il tencierent et si se corrocierent ensamble por ne sai quel chose . 
La tençons fu remese et li ourier lessierent oeure  si se departirent . 
Cil dui i demorerent tant solement  li uns por ce q  il estoit uolentiers entor l  oeure par bone deuotion  li autres por ce q  il uoloit ocirre son compaignon en traïsson . 
Qant li fel compeins uit qe tuit estoient departiz  il conmença le iouencel a ledengier en pluiseurs manieres  tant q  il le feri par l  enortement del deable d  un martel si q  il l  ocist et puis prist le cors  si le couri entre les pierres . 
Or poez oïr grant traïsson et grant felonie  mes encontre Deu ne puet nient ualoir engins ne deceuance  car au matin fu trouez li cors par la trace del sanc . 
Meintenant fu portez deuant le cors monsigneur seint Nicholas et lors fu meintenant resuscitez sanz demorance  car li Sires en cui seruice il auoit esté ocis ne uout mie q  il einsi perdist la uie . 
Et dont comença li iouenceaus a conter a ceus qi la estoient conment ses compeinz l  auoit ocis par enuie . 
Li fel homecides qi auoit fete la male auenture s  enfui de la cité  mes n  ot mie mout alé qant li deables li entra el cors  si le couint par destrece raler arriere . 
La fu il gueriz en l  eglisse meesmement par la grace et par la proiere monsigneur seint Nicholas et deliurés de sa grant felonie . 
Or poez uos sauoir qe li seinz confessors est de grant uertu et de haute merite enuers nostre Signor  qant il einsi soceurt ceus qi le seruent et reclaiment . 
Cest miracle qi ci aprés uient ne fet mie a teire et si auint en la cité del Liege . 
Uns Au tens autres miracles qe Corras fu empereres d  Alemmaigne  auint une grant pestilence en la cité del Liege  en la contree tot enuiron  car les genz i moroient si soudeinement qe nus n  i estoit si heitiez q  il eüst esperance de uie ne n  en sauoient qe fere li seint home de la contree qi molt souent en reclamoient la misericorde de Deu  car ia si tost hom ne se couchast ou la feme malade com il auoit perdu de guerir l  esperance . 
Adonc auoit un clerc en la cité qi mout estoit pius et misericors et de grant charité pleins et amoit les poures . 
Maus le prist en la guise q  il prendoit les autres . 
Qant ce sorent les poures de tote la cité qe il sostenoit  il comencierent a plorer et a pleindre aussi durement come se une autre pestilence fust a la cité uenue  car bien disoient qe  se il perdoient celui par cui il estoient aidié et secoruz  qe en la cité n  auoient mes ne secors ne aïde . 
Une feme qi de cele compaignie estoit uint la ou li clers gisoit qi ia traioit a la fin et si li dist  Beaus sire  saches qe seinz Nicholas est de tres grant merite a nostre Signor et se tu a lui t  otroioies par bone deuotion  il est bien poissanz de toi socorre a ceste grant besoigne . 
Et si ne doute mie de sa misericorde  si conmande un cierge a feire qi anuit puisse ardoir tote la nuit en l  oneur de lui deuant un seint autel en quel c  onques eglisse il te plera  qe tu puisses auoir par sa proiere secors et aïde . 
Cil qi rien nule ne uoloit lessier a fere dont il cuidast auoir santé et qe sa grant doleur en fust abessie comanda c  on feïst einsint come la feme l  auoit deuisé . 
En cele meïsme nuit s  aparut au clerc uns uielz hom de mout bele forme  si le regarda moult piteusement et si dist  La grace de seint Nicholas t  otroie qe tu uiues seinz et gueriz de ta grant maladie . 
Dont s  esuella li clers  si senti qe la granz santés li uenoit ia par tout son cors . 
Il fu mout liez de la celestiel auision q  il ot ueüe . 
Lors conta a la feme coment seinz Nicholas li estoit aparuz et qu  il bien creoit q  il respasseroit par sa grant grace et il li fist sanz demorance . 
Tuit cil qi la estoient entrepris de cele maladie dont il moroient par la contree  qant il oïrent ceste nouele  reclamoient seint Nicholas et proioient q  il les socorust et deliurast del peril ou il estoient . 
Li seinz confessors oï lor orissons et lor proieres et si deliura de ceste pestilence tote la contree . 
Li clers qui gueriz estoit premiers et qi l  auision auoit ueüe fist une eglisse fere en l  oneur monsigneur seint Nicholas par grant deuotion ioste le mostier de Seinte Croiz en la cité del Liege . 
La est il encore seruiz et honorez de pluseurs genz qi a lor besoinz le reclaiment . 
Uns autres miracles de Getron . 
Au tens qe messires seinz Nicholas trespassa de ceste uie et qu  il ot l  arme a Deu rendue  estoit uenuz en la cité de Myerre uns hom qi Iethron estoit apelez de mout lonteignes contrees por ce q  il uoloit auoir sa beneïçon et pardon de ses pechiez . 
Qant cil troua mort monsignor seint Nicholas q  il cuidoit en uie trouer  il fu mout dolenz  si dist as prestres et as clers tout em plorant qe por misericorde li donassent des uestimens au seint home . 
Beaus seignors  fait il  ie sui uenuz de mout lontaines regions por auoir sa beneïçon  mes nostre Sires ne m  otroia mie qe uif le trouaisse ne qe l  esgardasse de mes iols . 
Por ce uos proi ie em pitié qe uos de ses reliqes me doinsiez un pou tant seulement de ses uesteüres qe ie tenrai en l  oneur de lui en grant reuerence . 
Li prestres et les clers oïrent ce qe cil lor requeroit et uirent le desirier q  il en auoit  si li donerent un des dras del seint home . 
Qant Iechron ot la uesteüre receüe  il fu mout liez  si s  en repaira arriere et disoit  Beaus Sire Dex  ie te renç graces a toi de ce qe ie emport des reliqes de ton seintisme confessor et si te proi  beaus Sire  par ces reliques de monsignor seint Nicholas qe tu me doinses un fil a l  oneur de toi et a ma ioie  et qu  il porfite en toz biens . 
Einsi s  en repeira Iechron tresq  a la cité dont il estoit qi Excorande estoit nomee . 
Et qant il uint a sa feme qi auoit non Eufrosine  il li dist mout liement  uoiz ici de la uesteüre monsigneur seint Nicholas qe tu as tant desiree . 
Or proions a nostre Signor et a son beneoit confessor qu  il un enfant nos doinst dont nous aions ioie . 
La dame qi ot grant ioie comença a dire  Beaus Sire Dex  a toi soit gloire qi si grant grace nos as otroïe et donee  qe nos auons des seintes uesteüres au beneoit confessor seint Nicholas . 
Lors comença son baron a proier qu  il feïst une eglisse fere en l  oneur de seint Nicholas  qu  il aempleïst ses desirriers . 
Iechron l  otroia mout benignement  si comença une eglisse a fere defors les portes de la cité uers Orient . 
Qant ele fu parfete et consomee  Apolloines qi euesques estoit de la cité la beneï et dedia en l  oneur et en la memoire de monsigneur seint Nicholas . 
Et si i mist l  en le drap qe Iechron auoit aporté a grant ueneration et a grant feste . 
Si com l  en le metoit en un leu couueignable qi mout estoit honorablement atornez et seintement  il en issi une si grant odeur et si douce qe l  en la senti une liue loing . 
Et dont comencierent biaus miracles a auenir en cel leu  car de quel c  onqes liu qe malades i uenoient par la merite monsignor seint Nicholas i guerissoient  sort  auugle  deruez i estoient gueriz et sanez de lor maladies . 
Tuit cil de la contree rendoient graces a nostre Signor qi tieus miracles et si granz deignoit demostrer au pueple de par monsignor seint Nicholas le seintisme euesqe . 
Cele eglisse que Iechron auoit establie estoit aornee de toz beaus aornemenz qi i couenoient et ordenee de honestes seruitoirs qi i seruoient . 
La estoit Iechron en proieres enuers nostre Signor et enuers monsigneur seint Nicholas  q  il par sa misericorde li consentist a auoir de sa feme un enfant . 
Tant proia et requist ceste chose qe la dame fu enceinte . 
Qant ele ot porté . 
. 
mois et . 
. 
iorz  ele acoucha d  un fil qi fu nez droitement as huitieues ydes de decembre . 
Et par la uolenté de la mere et del pere et des parenz li mistrent il a non Deudoné qant il le baptizierent . 
Li enfes estoit mout cleirs et mout genz et de mout bele forme  si fu norriz ﻿par mout grant diligense et chascun an au ior de sa naissance celebroit mout hautement li pere et la mere la feste monsignor seint Nicholas et fesoient ioie . 
Dont auint que au ior qe li enfes ot . 
. 
anz qe Iechron et sa feme et ses fiuz et lor proisme et lor uoisins s  assemblerent au mostier Monsigneur Seint Nicholas qi ensus estoit de la cité por feste fere . 
Si com il estoient assemblez en tel maniere  robeors et larrons qi estoient de Babiloine i soruindrent  si les preerent  si com il auoient fete la contree . 
La fu pris li enfes . 
Iechron et sa feme en eschaperent qi en la cité s  enfoïrent . 
Li robeeur s  en reperierent en Babyloine  si departirent lor proies et lor prisons et lor auoirs q  il toluz auoient . 
Deudonez li enfes uint en la partie d  un Sarrazin qi auoit non Marmorius . 
Iechron et sa feme qi s  en erent fui qistrent lor enfant partout  mes n  en trouerent mie . 
Dont comencierent lor uesteüres a derrompre et lor cheueus a errachier et lor poinz et lor piz a debatre et si grant doleur a demener qe nus ne le porroit raconter ne dire . 
La mere ploroit et crioit et si se feroit en la face et disoit  Hee  Beaus fiuz  qe est hui auenu a ta dolente mere  Ie  chetiue  et mes barons ausint proiames a monsigneur seint Nicholas qu  il proiast nostre Signor q  il t  otroiast et donast a nous . 
Nous n  i auions mie por ce mis si grant paine au priier qe nos te cuidissions perdre  mes por ce qe nos fussions de toi esleeciez et qe tu fusses la ioie de nostre uie et aprés nos decés eüsses nos possessions et nos richesces  mes  beaus fiuz  or t  ai ie perdu et si sui de toi ueue  Beaus sire seinz Nicholas  confessor Iesu Crist  si com ce fu uoirs qe ie l  oi par toi  le me rent et si qe ie le uoie einçois qe ie muire . 
Seinz Nicholas  aies merci de mes proieres et si come i  ai esproué ta douceur une foiz  le puisse ie esprouer une autre  car ie  chetiue  l  oi par toi qi le portai et norri et alaitai  si en quidai auoir ioie  mes ele m  est tornee a tristrece . 
Hé  seinz Nicholas  ie depri ta grant misericorde qe tu me rendes mon fil et ausint com tu m  esleeças qant tu le me donas  m  en puisses tu encore esleecier qi en sui remese  triste et dolente mere . 
Et certes ne ie ne mengerai de char ne ne beuerai de uin deuant ce qe ie raurai mon fil . 
Dont comença a ieuner la dame . 
. 
iorz en la semeine et toz tens estoit la fins des orissons q  ele faisoit en tel maniere  Seinz Nicholas  ie te proi qe tu me faces mon fil reuenir et qe tu le me rendes . 
Qant cil anz fu passez et la feste seint Nicholas fu reuenue  Iechron parla a sa feme et si dist  Dame  car creez mon consel et si alons ensemble a la feste monsignor seint Nicholas et des biens qe Dex nos a donés departons et donons por Deu as poures . 
Et si proions le seint confessor qi est nostre ﻿pere  qe ce soit sa pitié et sa misericorde  qe aussint com il deliura les . 
. 
cheualiers de la prisson ou il estoient  puisse il et uoelle nostre fil deliurer s  il est uis et a nos rendre et ie croi qe si fera il  car ie ai en lui mout grant fiance . 
Qant Eufrosine oï ceste parole  ele se resioï tote . 
Et si com ses barons l  ot deuisé  s  en alerent ambedui ensemble a l  eglisse . 
Tantost com ele fu en l  eglisse entree  tendi ele ses meins uers le ciel  si dist  Beaus Sire Iesu Crist qui ies fiuz Deu  regarde moi et si aiez merci de moi et si entent ma proiere par la merite de monsignor seint Nicholas . 
Et aussint com tu as deliuré pluiseurs homes en mer de peril par sa proiere et les trois cheualiers de la mort q  il n  auoient forfete  einsi deliure mon fil de la mein a celui qi l  a em prison  si le rent a nos  si qe nos conoissons et creons qe Tu ies puissanz seur tote creature et qe Tu puez deliurer de la mort et de peril et des liiens au deable ceaus qi en Toi ont fiance  qi uis et regnes par toz les siecles des siecles  amen . 
Qant la dame ot s  orisson finee molt humlement et de cuer urai  elle fist apareillier la uiande et les tables metre a oés les clers qi fait auoient le seruice . 
Qant li seruices fu parfez et finez si hautement come au iour apertenoit et li prestre et li clerc furent assis au mengier a mout grant ioie  en cele meïsmes eure tout droit  li rois qi l  enfant auoit em prisson  non mie em prison  mes en son seruice  car il le seruoit a sa table  dist a ses duz et a ses cheualiers qi entor lui estoient que onqes puis l  eure q  il fu nez de mere  n  auoit eü si grant famine com il adonqes auoit . 
Mes aparelliez tost  fet il  qe ie mengier doie et si fetes metre les tables  Qant ce oïrent li cheualier  il firent metre les tables  si s  assistrent au mengier tuit ensamble . 
Tantost com li rois fu assis  demanda il a boiure et li iouenceaus Dedonés qi tenoit la cope li bailla le uin . 
Et lors li souint de ce q  adont auoit un an q  il auoit esté pris  si comença a souspirer et a dire en sa pensee  Hee las  Hui est li ans aempliz qe ie fui pris et amenez el seruice de cest roi  Qant li rois uit q  il estoit trespensez  il li demanda por qoi il sospiroit en tel maniere . 
Li iouenceaus respondi q  il li souenoit de ce qe ore estoit li ans aempliz q  il auoit esté amenez em prison et qe ses peres et sa mere fesoient et celebroient icel ior mout humlement et mout hautement grant feste en l  eglisse Monsigneur Seint Nicholas . 
Quant li rois oï einsi l  enfant parler  il respondi et si dist  Chetis  puis qe ie te tieng pris  por coi porpenses tu tieus choses  Et qi est ce qi te porroit tolir ne oster de ma prisson  Lai le souspirer  car il ne te uaut rien et si me done boiure . 
Li iouenceaus tenoit la coupe  si com li conmandemens del roi i estoit et messires seinz Nicholas fu la presenz tantost  si prist le iouencel par les cheueus de la teste  si l  emporta en un seul moment a l  eglisse la ou Iechron et sa feme mengoient et li clerc . 
Qant li clerc uirent l  enfant qi en ses meins tenoit la coupe  il li demanderent qi il estoit . 
Li enfes respondi q  il estoit Deudonez  li fiuz Iechron et Eufrosine . 
Qant ce oï Eufrosine sa mere  elle le corut enbracier  si le conmença a besier tout em plorant de ioie et si disoit  Beaus Sire Dex Iesu Crist  ie te renç graces  car par ta grant misericorde et par la merite monsignor seint Nicholas as tu oïe ma proiere et si m  as mon fil rendu qe ie uoi a mes iols et qe ie tieng en mes braz  beaus Sire  par ta seinte grace  qi uis et regnes par tout le siecles des siecles . 
Qant li peres et la mere furent lassez d  acoler l  enfant et de baisier einçois qe saoulé  cil qi la estoient demanderent le iouencel la maniere de sa deliurance . 
Qant li enfes lor ot tout en ordre conté  si com ie le uous ai conté et dit deuant  il gracierent tuit a hautes uoiz nostre Signor et loerent seint Nicholas qi lor auoit si apertement demostré lor misericorde . 
Et nos aussint deuons grace rendre au Signor qi done a ses sers qi le seruent si grant uertu qe l  en les en reclaime et apele por secors et por aïde qi uit et regne par toz les siecles des siecles parmenablement . 
Entre les autres miracles de monsigneur seint Nicholas uos en uoel ie une conter qi auint a une ceaille qi est apelee de la Croiz ou il auoit moines assamblez de ma Dame seinte Marie de la Charité qi la manoient et nostre Signor i seruoient . 
En cel tempoire adonc dont ie uos uoel conter  estoit nouelement escrite l  estoire de la uie et des miracles monsignor seint Nicholas et son chant qi es eglisses nostre Signor estoit chanté loing et pres par grant diligense et par grant deuotion . 
En cele meson qe ie uos ai deuant nomee  auint une nuit de monsignor seint Nicholas qe li clerc s  assemblerent ensamble et alerent deuant le prieur et si li distrent et proierent q  il lor donast congié de chanter le chant de monsignor seint Nicholas qi mout estoit beaus . 
Li prieur respondi q  il n  en feroit noient en nule maniere  car ce n  estoit ne resons ne droiture q  il lessassent les ancienes institutions por les noueles atenir c  on ne deuoit mie acostumer ne fere . 
Qant cil uirent la durté del prieur  il conmencierent a dire  Beaus pere  por coi n  os tu la parole de tes fuiz et por coi ne chanterons nos l  estoire de monsigneur seint Nicholas qi tant est douce et ia celebree par tout le siecle  Et por coi sera nostre eglisse teisanz et mue de ce dont totes les autres sont esleecies  Qant li prieus oï ces paroles et autres q  il disoient  il en fu mout esmeüz en ire  si respondi et dist  Beaus freres  lessier moi en pes  car ia par moi ne uos en sera congiez otroiez . 
Ie ne uoel mie qe les anciens usages soient deguerpiz por les noueaus chanz qe li clerc del siecle dient et font ne ne uoel mie q  il soient receüz en l  eglisse ou ie serue Deu . 
Qant ce oïrent li deciple  il furent mout dolenz  si en lessierent ester la parole . 
Qant la feste fu uenue  il chanterent lor uespres si com il soloient et lor matines aussint com par tristece . 
Aprés matines ralerent couchier si com il soloient . 
Tantost com li prieurs fu couchiez en son lit  s  aparut deuant lui messires seinz Nicholas uisablement mout corrociez par semblance  si l  aresna mout cruelment et prist par les cheueus et trest fors del lit  si le geta seur le pauement del dortoir tout estendu et lors comença messires seinz Nicholas l  antiene o Pastor eterne et si la dist toute a note et d  unes uerges q  il tenoit feroit le prieur parmi le dos  tresq  atant q  il l  ot tote a tret chantee . 
Li prieurs coumença a crier mout dolereusement tant qe si frere saillirent deuant lui molt tost et qant il le uirent einsint gesir a terre  il li demanderent q  il auoit ueü et q  il auoit sentu . 
Li prieurs fu si espoentez et tant batuz q  il ne lor pot respondre . 
Dont le pristrent li frere entre lor braz  si l  emporterent en l  enfermerie . 
La fu il malades mout longuement  mes il reuint a santé par l  aïde nostre Signor et par la uertu monsignor seint Nicholas . 
Qant il fu gueriz  il assambla deuant lui toz ses freres  si lor dist  Mi chier frere  ie ai soffert mout griez peines et mout dolereuses  por ce qe ie ne ueul mie fere ce que uos me requeïstes et tres hore en auant saciez bien qe ie ne uos otrierai mie tant solement qe uos chantez l  estoire qe ie uos desfendoie  einz la chanterai ie ausint toz les iorz de ma uie . 
Einsint fu li prieus chastiez par monsigneur seint Nicholas les qui proieres et les qui uertuz nos puissent eidier et socorre au ior que les ames nos istront des cors qui assez seront poures et esgarees  se li Sires toz puissanz n  en a merci et pitié . 
Et il l  en ait icele qe noz aler puissons a la destre son Pere qi uit et regne par toz les siecles des siecles  amen . 
