form chdouai0120 Sacent tout cil ki sunt et qui a - uenir sunt ke Iehans dou Trau doit et a fait couniscance a - lui et au sien a Iehan  fil Huon le Borsier  de .LII. 
lib . 
de - par .// lesques deniers  cil Iehans doit auoir rendus et paiés dedens le mi quaresme proçain ki uient .XXIII. 
lib . 
de - par  et a - le - Saint Remi ensiuant aprés  . 
XXuIIII lib . 
de - par . 
 et s  il auenoit cose ke cil Iehans dou Trau ki deuant est dis n  auoit ces deniers rendus et paiés a Iehan deuant noumet ou a - sen coumant dedens les termines  en - tele maniere con il est deuant deuiset  et il i - auoit paine  coust ne damage par le - defaute de - ces paiemens  il li - renderoit dusques au - double de tel dete ki - deuant est dite  se - tant li coustoit  par sen dit ou par le dit de sen hoir  se de - lui estoit defaillit  sans autre prouuance faire . 
Et ueut et otrie cil Iehans dou Trau ke li deuant dis Iehans puist prendre a - lui et au sien partout ou qu  il - l  ait conme le sien dusques a - tele couenence ki deuant est dite . 
Et renonce et - a - renonciet cil Iehans dou Trau contre cesti dete a - tous priuilieges de crois ke il ait ne ke il poroit auoir et tout  en - tele maniere con il est ci deuant deuiset et contenut l  a Iehans dou Trau en - couuent et fiancié par foi bien et loialment a - tenir et a - emplir . 
Et s  il auenoit cose ke Iehans dou Trau n  auoit ceste couuenence faite en - tele maniere com il est deuant deuiset a Iehan ki deuant est noumés par deuant les eskieuins d  Anhiers dedens les octaues de le Saint - Andriu  il - ueut et otrie ke Iehans  fius Huon le Borsier ki deuant est noumés  puist prendre a lui et au sien dusques a .C. 
lib . 
de - par . 
Et en tele maniere l  a cil Iehans dou Trau en couuent a - faire cesti couuenence par deuant les eskieuins d  Erchin  se - il en Iehan  fil Huon le - Borsier  ne demoroit . 
A - ceste couuenence furent com eskieuin Gherars li - Morans et Robiers li Feures . 
Ce fu fait en l  an del Incarnation Nostre Segneur mil .CC. 
et . 
LuII .// el mois de nouembre . 
chdouai0216 Sacent tout cil ki sunt et ki a uenir sunt ke Bernars li Barbeteres  Watiers de Lespine  ki baron sunt Ysabiel et Margot  les filles dame Iehanain le Saineresse  le feme Amant de Saint Amant  et Emmelos  li fille celi Iehanain  ont werpies a celui Amant teles parties ke il auoient en le maison et en tout le tenement entirement ki fu tous dame Iehanain deuant dite  ki siet en le rue de l  Aubiel entre le maison Iehan le Toilier et le maison Baude de le Cambe  li quele maisons et liquels tenemens  si com il siet  wis et hebergiés deuant et derriere  doit .III. 
mars  .II. 
s . 
et uI . 
dens . 
de dois . 
et .II. 
capons de rente par an sor toutes rentes  et tout ensi  ont Bernars et Watiers deuantdit et Emmelos deuant noumee leur parties de celi maison et de tout celui tenement werpies et en - couuent a aquiter a celui Amant duskes au dit des eskieuins . 
Et auoec çou  Bernars  Watiers et Emmelos deuantdit ont quiteis et quites clameis celui Amant et Iehanain se feme  et cils Amans et Iehane se feme  Bernart  Watier et Emmelot deuant noumeis de toutes coses  de tous markiés et de toutes couenences ke il ont eut u fait li un enuers les autres en quelconke ke ce fust iuskes au iour de hui . 
Tout çou fu fait en le hale par deuant eskieuins Reniers Malés de le Keurbille et Bernars Catels  en l  an del Incarnation Nostre Signeur mil .CC. 
LXII .// el mois de march . 
chdouai0271 Sacent tout cil ki - sunt et ki - a - uenir sunt ke Gontiers de Naue  li censiers Monsigneur Hellin de Biausart  doit et a - en - couent a Williaume le Lanuin  bourgois de Douay  .LXIII. 
lb. 
de par . 
de boine dete et de loial a rendre et a - paier dedens les wit iours prochains apriés le fieste Sainte Crois el - mois de septembre  en l  an sissante ciunc_isme  et s  il auenoit ke ceste dete n  estoit rendue et paiee au bourgois deuantdit u a - sen hoir  se de lui estoit defalit  u a sen conmant a Douay dedens le termine deuantdit  Gontiers deuantdis li doit et a - en - couent a - rendre tous les cous  tous les despens et tous les damages ke il i - aroit u - feroit par le defaute de sen paiement en - quelconke maniere ke ce fust iuskes a sen dit u iuskes au - dit de sen hoir  se de lui estoit defalit  sans autre prouance faire auoec le dete deuantdite . 
Et auoec çou  Gontiers deuantdis ueut et otrie ke li bourgois deuantdis u ses hoirs puist doner del sien au signeur de le tere u as baillius u a - quele iustice ke il uolra - pour se dete deuantdite a requere auoir iuskes a .XII. 
lb. 
de par . 
sans les couenences deuant - dites ramenrir  et de tout çou faire et tenir  ensi com ci deuant est dit  en met et a - mis Gontiers deuantdis en droit  en loi et en abandon enuers tous signeurs et enuers toutes iustices  tous ses biens et lui et tout le - sien  u ke il l  ait  en - tele maniere ke li bourgois deuantdis u ses hoirs le puist prendre et faire - prendre a - lui et au sien par tout  u ke - il l  ait  com le sien iuskies a - tele couenence ki - ci deuant est dite . 
Et en toutes ces coses  Gontiers deuant dis renonce et a renonciet a tous preuilieges ke croisiet ont u poront auoir et a tous - autres preuilieges  a toutes bares  a toutes exceptions  a toutes aiwes de loi de Sainte Eglise et de loi mondaine  a tous respis de quele persone ke ce soit et a - toutes les coses ki d  endroit ces couenences li - poroient aidier et ualoir et le bourgois deuantdit u sen hoir greuer u nuire . 
A ceste couenence  furent com eskieuin Gerars dou Markiet et Simons Malés  en l  an del Incarnation Nostre Signeur mil .CC. 
LXIIII .// el mois de septembre . 
chdouai0456 Sacent tout cil ki sunt et ki a - uenir sunt que Maroie Moutons fait se deuise et sen testament en tele maniere com - chi après ert deuiset . 
Tout au conmencement  ele uelt et otrie aprés sen deciés que ses detes boinnes et loiaus soient paies tout auant et ke si tort fait soient amendet par le consaut de Sainte Eglise et de ses testamenteurs dedens l  an aprés chou que de li sera defallit . 
Apriés chou  ele donne pour Deu et pour s  ame as freres menus de Douay .XXX. 
lb. 
de par . 
 et si - leur donne encore se maison ki siet dehors le porte de Canteleu a - tel rente qu  ele doit au iour de hui  qui siet entre le maison Phelippon de Hennin et le maison Hauit Kiennete  pour uendre et pour faire des deniers apriés sen deciés chou que boin leur ert  et si - leur donne encore sen lit tout estoret et tous ses linges dras  fors moillekins et kemises et ses dras de sen cors  et si - i - donne encore .I. 
aniel d  or a aiue a .I. 
calisse et tous ses hanas de mardre et d  argent et tous ses ostius et sen harnas de se maison qu  ele aroit al - eure de sen trespas  s  ele nes auoit donnés en sen uiuant . 
Et si donne a - frere Iehan le Monnié et a - frere Nicholon  sen frere  .XX. 
lb. 
de par . 
Et si donne a - toutes les maisons del ordene des freres menus de le custoderie d  Artois  fors prise leur maison de Douay deseure dite  .X. 
lb. 
a - departir a cascunne maison  al - une plus et al - autre mains  par le - consel frere Iehan le Monnié deuant dit . 
Et si donne as Praieceurs d  Arras .X. 
s . 
a - pitance  as Praieceurs de Douay .XX. 
s . 
a - pitance  as Praieceurs de ualenciennes .X. 
s . 
a - pitance  as Praieceurs de Lille .X. 
s . 
a - pitance  et si donne as . 
IIII . 
maisons de Douay  si coume as Mesiaus  as Cartriers  a - Saint Iehan deuant Saint Piere et al - ospital des Wes  a cascune de ces maisons .X. 
s . 
a - pitance  a l  ospital de Canp Florit .X. 
s . 
a - pitance  a - Saint Sanson .X. 
s . 
a - pitance  al - oeure Nostre Dame deuant les Cartriers .XX. 
s .// al - oeure Nostre Dame dou Tenple .u. 
s .// al - abie de Sin .XL. 
s . 
a - pitance  a - sen parrocien .X. 
s .// a - sen capelain .III. 
s .// a - sen clerc .XII. 
d .// a - Sarrain Hokine .XX. 
s . 
et se huge  et si donne encore Maroie Moutons deuant noumee as mesiaus et as mesieles d  entor le uile de Douay a une liue priés .XX. 
s . 
a - departir par ses testamenteurs ensi qu  il ueront que boin ert  al - oeure Saint Piere a - Lille en l  ouneur Nostre Dame de le Traille .u. 
s .// a - Benoitien de Harnes sen milleur sourcot et sen forgiet et .XX. 
s . 
 encore uelt Maroie Moutons que toutes ses kemises et si meulekin et tout si drap qui a - sen cors afierent  que ele ara al - eure de sen trespas  que il demeurent en le main frere Iehan le Monnié pour departir et pour douner pour Deu en diuers lius et a - diuerses persones  si conme as poures beghines  espesiaument aueuc cui ele a mes  se ele nes auoit en - se uie departis  et si donne a - Santain .XX. 
s .// a Mehaut le Bateresse .u. 
s .// a Marien le Lione .L. 
s .// a Helotain d  Aire ses eures et sen milleur pliçon et si lait a - se dame de mere  s  ele le soruit  .uII. 
s . 
de par .// pau plus pau mains  de rente que cele Maroie Moutons a sour terre en - Flandres  si qu  ele dist  et se maison qui siet a - Saint Aubin a - tenir toute se uie et aprés sen deciés  ele [uelt] que li rente et li maisons deuant dite soit et reuiengne as enfans se sereur a - droite parçon  as beghines de Mons .X. 
s .// au beghinage de Niuiele .X. 
s .// as poures beghines de Cantinpret a - Canbrai .X. 
s .// as beghines dou Sac de Mons .X. 
s . 
a - pitance  as poures beghines dou beghinage de ualenciennes .X. 
s .// a Mehaut le Graude .X. 
s . 
et se penne qu  ele uiest  a Margot le Machon .X. 
s . 
Et tout cist denier deuant dit  qui chi sunt deuisset  doiuent estre paiet de le mounoie de par . 
Et si uelt Maroie Moutons que  s  ele n  auoit tant uaillant al - eure de - sen - trespas que chou que - chi deuant est deuisset  que on le rabace de chiaus et de celes de cui freres Iehans li Monniés s  asentira et uera que boin ert et c  on en oeure par sen consel  et s  ele auoit plus uaillant al - eure de sen trespas que chou que chi deseure est deuisset  ele uelt que li - sorplus soit dounés as freres menus  la u freres Iehans li Monnes seroit manans al - eure de sen trespas  et se freres Iehans li - Monnes estoit alés de uie a - mort  ele uelt que li sourplus soit as freres menus de Douay . 
Et de ceste deuise deuantdite prent Maroie Moutons a - ses testamenteurs Baude d  Auesnes  Gillion dou Marés et Phelippon des Lices  et si uelt Maroie Moutons que si testamenteur oeurent de cesti deuise deuant dite par le consel frere Iehan le Monnie et par escheuins souurainnement  en quel liu qu  il maingne  tant qu  il ait le uie el - cors  et qu  il li apielent et si uelt que si - testamenteur n  en puissent nient faire  se ce n  est par le consel frere Iehan le Monnié deuant dit et par escheuins  preuc qu  il fust en uie  et s  ensi auenoit qu  il fust alés de uie a - mort  ele uelt c  on en oeure de toutes ces coses par le consel frere Nicholon le Monnié et dou gardien des freres menus de Douay  ki que ce soit  tout ausi auant c  on en ouureroit par le consel frere Iehan le Monnié deuant dit et par escheuins et qu  il en - aient cest misme pooir apriés le trespas frere Iehan le Monnié deuant dit . 
Encore uelt Maroie Moutons et le prie por Deu que ele ait se sepulture as freres menus de Douay  al - eure que de li sera defallit . 
Et s  il i - auoit debat entre ses testamenteurs pour l  ocoison de cesti deuise  ele uelt qu  il - en oeurent par consaut d  eskeuins . 
Et toute ceste deuise a - faite Maroie Moutons en tele maniere qu  ele le puet muer et rapieler et faire dou sien se uolenté toute se uie . 
Et parmi cesti deuise a - rapielé et rapiele Maroie Moutons toutes les deuises que ele onques fist ne deuisa par escheuinnage deuant cesti deuise . 
A - ceste deuise furent coume escheuin en l  an del - Incarnation .M.CC. 
et .LXX .// el mois de iuing . 
chdouai0497 Sacent tout cil ki sunt et ki a - uenir sunt que Iehans de le Riue  li peres  et Gherars  ses fius  ont uendu et werpi a Iehan Fedrich une maison ki siet dehors le porte Saint Eloy ioinnant au tennement Susane le uaniere d  unne part et au tennement ki fu Benselain d  autre part  tout ensi con cele maisons et tous li tennemens siet  wis et hiebreghiés deuant et derriere  a .XXII. 
sol . 
de par . 
par an sour toutes rentes  et tout ensi con chi deuisset est  ont en - couuent Iehans de le Riue et Gherars  ses fius  deuant dit et cascuns d  aus pour le tout a - aquiter le maison et tout le tennement deuant dit dusques au dit d  escheuins a Iehan Fedrich deuant dit . 
Tout chou fu fait en le hale par deuant escheuins Iakemes de Landas et Iehans Pickete  en - l  an del Incarnacion .M.CC . 
et . 
LXX .// el mois de march . 
ChHM075 Ce sunt les raisuns que mes sires Guillaumes et mes sire Estienes de Trichastel  frere  metent auant contre lou chapitre de Laingres d  androit lou dime de Percé  qui estoit de lour heritaige . 
Premieremant  il dient que  quant Iehanz  sires de Trichastel  et Hugues  sires de Coulans  lour frere  uanderent la - deuant - dite dime de Percé  que il presanterent l  argent de la - uandue dedant l  an de - la - uandue  et se il ne lou presanterent dedanz l  an de la - uandue  se dient il que ce ne lour doit pas greuer  cum il fussient en auoerie au tans de la - uandue  et l  argent presanterent ainçois que li anz fust passez que il furent fors d  auoerie  et dient que li us et la costume dou leu où la - dime siet est teux que li oirs plus prucheins puet racheter l  eritaige dedanz l  an et lou iour de la - uandue  ou ançois que li anz soit passez que il soit fors d  auoerie . 
Et por ce  il demandent la - deuant dite dime por lou pris de la uandue  et demandent les ysues et les fruz qui leué an sont dois lou presantemant de l  argent an escai  et ce deuant dient saus toz droiz d  acroistre et d  oster . 
Et tote les choses deuant - dites s  offrent il a prouer ou aucunne des choses qui lour soffise . 
À ce que mes sires Guillaumes et mes sire Estienes de Trichastel cheualier  demandent au chapitre de Laingres lou dyme de Percé lou Grant que mes sires Iehanz de Trichastel et messire Hugues de Coulans  frere  uanderent au deien et au chapitre de Laingres  por ce qu  il offrerent deanz l  an et lou iour lou pris de la - uandue  ansinc comme il dient  ou aprés an tans qu  i[l] lou peurent faire et deurent  respondent li deiens et li chapitres que il ne puient pas demander la tierce partie dou dit dime por raisun de rachat  quar li deuant dit mes sires Iehanz de Trichastel et mes sire Hugues de Coulans  frere  la donerent au doien et au chapitre de Laingres an armonne  por lou remide de lour armes et de lour ansessours  ce est à sauoir ansinc de Percé comme dou finaige et des apandises  des autres duees parties dient li deiens et li chapitres que il ne les doient pas auoir par offre qu  il aient faite par raisun de rachat  por ce qu  il loerent la uandue et l  armonne deuant - dite  et l  aürent ferme et estauble  et promierent par lour foy donee corporemant qu  il ne uanroient contre l  armonne ne contre la uandue deuant - dite  ne par lour ne par autrui  dois lors an auant . 
Et dient ancor li diens et li chapitres que li dit Guillaumes et Estienes ne doient pas auoir les dites doues parties por offre qu  il an aient faite  ge sap ce qu  il ne l  aüssient loué ne iurié  quar il n  offrarent pas lou dit pris de la - uandue dedanz l  an et le iour que la - uandue fut faite . 
Et respondent ancor li doiens et li chapitres à - ce que li dit Guillaumes et Estienes demandent les fruz dou dit dime dois lou tans de l  oufre faite  ansinc comme il dient  por ce que li deiens et li chapitres ne - receurent l  argent qu  il offrerent  ansinc comme il dient  se iugemanz deist qu  il deussient auoir receu les deniers qui furent offert et que li offre qui fut faite deust ualoir  que por ce ne sunt il pas moins tenu à paier lou pris de la - uandue au deien et au chapitre ainçois qu  il deussient auoir le dime uandu  quar  quant li offre fut faite  li deiens et li chapitres respondirent an tel meniere  par tex paroles ou par autres qui autant ualoient  qu  il n  estoient pas tenu de receuoir l  argent qu  il offroient par raisun de rachat  quar il auoient loee la uandue et fiancie ausinc comme nos auons dit deuant  et de ce il auoient letres  ce est à sauoir li deiens et li chapitres  et lour offrerent à mostrer  et s  ofrerent sor ces choses li dit deiens et li chapitres de faire droit et de receuoir l  argent  se droiz disoit qu  il le deussient receuoir  dois lors li dit Guillaumes et Estienes an porterent lour deniers et an feirent lour uolanté . 
Par ces raisuns meismes  dient li deiens et li chapitres que li dit Guillaumes et Estienes ne doient pas auoir les fruz dou dit dime dois lou tans de l  offre faite iusque au iour de - heu  que cil dient qu  il doient auoir  quar li deiens et li chapitres ont tenu celle chose comme bon acheteour et comme loianl ne ne sunt pas au defaili de droit . 
Et dient ancor li deiens et li chapitres que li dit mes sire Guillaumes et mes sire Estienes furent aprés celle offre an chapitre  et dirent c  on lour mostrast les letres qui tesmoinnoient qu  il auoient loee la uandue  quar il ne cudoient pas qu  i[l] la aüssient iurié ou fiancié  et on lour mostra les letres  et furent leues deuant lour  et quant il aürent oïes les letres  messire Guillaumes dist qu  il ne cudoit pas qu  il i aüst foy ne sairemant  ansinc se departirent et se sunt soffert iusque or . 
Et ces choses  ou ce qui sofferoit  s  offrent li dit deiens et li chapitres à prouer  sauf ce qu  il i pussent metre et oster . 
Ici sunt les responses que mes sire Guillaumes et mes sire Estienes cheualier  frere  font an - contre les raisuns au deien et au chapitre de Loingres . 
À ce que li deiens et li chapitres dient que il ne pueent pas demander la tierce partie dou dime de laquel li plaiz est  quar mes sire Iehanz de Trichastel et mes sire Hugues de Coulans  frere  lou donerent au - deien et au chapitre de Laingres an armonne  respondent li dit frere que li armonne et li uandue fut faite tout ansanble  se faite fu  et dient  se li uandue n  eust esté faite  li armonne n  aüst pas esté faite  et por ce ne uuelent pas li dui frere que li armonne uaile . 
À la seconde raisun que li deiens et li chapitres metent auant  que li dui frere ne doient pas auoir les autres duies parties par chief de rachat  por ce qu  il loerent la uandue et aürent por estauble  et promirent par lour foy qu  il ne uanroient ancontre  respondent li dui frere que se il lou loerent et se il le fiancerent qu  il ne uanroient ancontre  que ce ne lour doit pas greuer  quar  au - tans de la - uandue ou au tans qu  il lou loerent ou iurerent  il n  estoient pas an aaige de loer ne de sairemant faire qu  il lour doige greuer ancontre ceste raisun  et an auoerie estoient . 
À la tierce raisun que li deiens et li chapitres dient  que li dui frere n  ofrerent pas l  argent de la uandue dedanz l  an de - la - uandue  dient li dui frere et respondent que il presanterent l  argent dedanz l  an de la uandue  et se il dedanz l  an ne le presanterent  se dient il que ce ne lour doit pas greuer  comme il fussient an auoerie au tans de la uandue  et l  argent presanterent ainçois que li anz fust passez que il furent fors d  auoerie  et dient que li us et la constume ou la dime siet est tex que li oirs plus pruchiens puet racheter l  eritaige dedanz l  an et le iour de la uandue  ou ainçois que li anz soit passez que il soit fors d  auoerie . 
À la quarte raisun que li deiens et li chapitres dient que  quant li argenz de la uandue fut presantez  que li deiens et li chapitres responderent que il n  estoient pas tenu de receuoir l  argent par raisun de rachat  quar il auoient loé la uandue et fiancie  et letres an auoient et lour offrerent à - mostrer  et s  offrerent sor ces choses li deiens et li chapitres de faire droit et de receuoir l  argent  se droiz disoit que il le deussient receuoir  et par ces raisuns dient li deiens et li chapitres que li - deuant - dit frere ne doient pas auoir les fruz  respondent li dui frere que il ne refuserent onques droit à oïr ne droit à - panre  et por ce ne doiuent il auoir nul domaige  ainz lor sanble que  quant il ne receurent l  argent et mirent lour heritaige an barre  que il furent defailant de droit oïr et de droit faire . 
Et por ce dient il que li fruit doient estre lour  et prest sunt d  oïr droit sor ces choses . 
À la quinte raisun que li deiens et li chapitres dient  que il leurent les letres deuant les dous freres  et li frere s  an - departirent  respondent li dui frere que ce ne lour doit pas greuer  quar les letres firent il lire deuant aus por sauoir plus certeinnemant quel droit il auoient es choses  et se il oïrent les letres  ne quitarent il pas lour droit  ancor demandent il bien c  un lour lise et c  un lour an baut lou tancrit  et les choses desus dites  au aucunne qui lour sofise  s  ofrent il à prouer par deuant l  auesque ou sun comandemant  saus toz droiz de croitre et de oster . 
À ce que li dui frere mes sire Guillaumes et mes sire Estienes de Trichastel dient que la uandue et li armonne furent faites ansanble  et por ce ne uuelent pas qu  il uaile  respondent li deiens et li chapitres qu  il ne requenoissent pas qu  ansinc soit  et s  il estoit proué par auanture  respondent il que bien paürent faire li sires de Trichastel et mes sire Hugues  ses freres  tel armonne à lour mere eglise  à ce qu  il dient que l  armonne ne fust pas faite se la uandue ne fust faite  respondent li deiens et li chapitres qu  il ne croient pas que l  armonne ne fust faite sanz la uandue  quar li sires de Trichastel estoit crossiez et aparoiliez de sun pelerinaige faire  et por ce est il bien sanblanz  et se ce iere chose que l  armonne fust faite auoc la uandue  droiz ne raisuns ne bone constume ne bons usaiges ne deueent pas qu  il ne puisse ualoir . 
À ce qu  il dient qu  il n  estoient pas à aaige quant il loeret et iurerent  respondent li deiens et li chapitres qu  il croient que li dit frere estoient an tans et an estat qu  il pooient iurier et consentir et lour anloier par sairemant  et dient ancor que li auoerie n  ampooiche pas que sairemanz faiz an auoerie ne doige ualoir  moismemant quant li sairemanz est faiz par lou consantemant et par l  autorité de l  auouer . 
À ce que li - dit frere dient qu  il offrerent l  argent deanz l  an de la uandue  et se il deanz l  an de la uandue nou presanterent  que ce ne lour doit pas greuer  cum il fussient an auoerie au tans de la uandue  et l  argent presanterent ançois que li anz fust passez qu  il furent fuer d  auoerie  respondent li deiens et li chapitres qu  il ne croient pas qu  il soit ansinc  et respondu aun à ce par les raisuns deuant  et dient que  s  il offrerent  que lour offre n  estoit pas à receuoir por ce qu  il auoient loee la uandue et fiancie à tenir et qu  il ne uanroent ancontre . 
À ce qu  il dient que li constume dou leu ou la dime siet est tex que li plus prucheins oirs puet uenir à rachat de l  eritaige deanz l  an et lou iour de la uandue  dient il qu  il n  est pas costume ne usaiges an l  esuaichié de Leingres que parant puissent racheter tel heritaige comme est dimes de eglise qui lou puisse tenir ne doige . 
À lour quarte response quant est des fruz  où il dient qu  il sunt adés au aparoilié d  oïr droit  dient li deiens et li chapitres qu  il ne furent onques defailant d  oïr droit  ne ancor ne sunt  et dois lors qu - i[l] s  an offrerent  il ne fut onques - puis nuns qui riens lor an - demandast iusque or  et il n  apartient pas à - celui qui est tenanz de la chose ou autres claimme droit qu  il quiere qui droit die à lui et à autrui de la chose qu  il tient  mas à celui qui demande  et por ce dient li deiens et li chapitres qu  il n  est pas defaili an aus mas es dous freres . 
À ce qu  il dient qu  il oïrent les letres por oïr plus certeinnemant que droit il auoent  et qu  il ne quitarent pas por ce lour droit  dient li deiens et li chapitres qu  il sanble bien que li frere n  aüssient point de droit an la chose  quant il s  an - departirent ansinc et onque - puis ne demanderent riens iusque orandroit  et dient qu  il lour feront uolantiers lou trancrit des letres an leu et an tans  et s  offrent li deiens et li chapitres à prouer ces choses ou ce qui lour soffera  sauf ce qu  il i - puissent mestre et oster . 
Et dient ancor li deiens et li chapitres que se li dit frere Guillaumes et Estienes estoient an auoerie au tans qu - i[l] offrerent les deniers dou rachat  la quel chose li deiens et li chapitres s  offrent bien à prouer se mestiers est  li offre qu  il firent ne ualut sanz lou consantemant et l  autorité de celui an cui auoerie il estoient  et que li deiens et li chapitres ne deurent pas receuoir les deniers an tel point . 
À ce que li deiens et li chapitres dient que cil qui tient la chose ne doit pas querir que on li die droit de ce qu  il tient  mas cil qui la chose demande  respondent li frere qu  il est us et constume an l  esueschié de Laingres  moismemant ou leu où la deuant - dite dime siet  que cil qui uuet racheter doit presanter l  argent de tant com la - uandue monte à celui qui a acheté dedanz l  an et lou iour que la uandue est faite  ou au plus tart auant que li anz soit passez qu  il est issuz fors d  auoerie  s  ansinc est que cil qui uuet racheter estoit an auoerie au tans que la - uandue est faite  et se cil qui achatent refusent lou nombre de l  argent que li oirs presante dedanz l  an et le iour de la - uandue  ou il refusent l  offre de l  argent que li oirs presente ainçois que li anz soit passez que li oirs qui presante soit fors d  auoerie  li achaterres qui ce refuse fait tort à celui qui a presanté  selunc les us et les constumes dou deuant - dit leu et de plusours autres leus de l  aueschié de Loingres  et il est us et constume de l  aueschié de Loingres que cil qui tient à tort ce qu - i tient doit randre toz les frutaiges ou la ualour des fruz à l  oir qui a presanté les deniers de rachat an tans qu  il pot racheter et dut selunc les diz us et les constumes de l  aueschié de Loingres  et por ce que li deiens et li chapitres ne - reçurent l  argent dou rachat que li frere presanterent au - tans que lour presantemanz pot ualoir et dut selunc les us et les constumes dou - dit leu où la dime siet et selunc les us et les constumes de plusors autres leus de l  aueschié de Loingres  uuelent auoir li frere toz les frutaiges dou dime dois lou presantemant dou rachat an çai  se droiz l  esgarde . 
Et setot deussient querir li frere qui - droit lou deist  respondent li frere qu  il ont atandu  sauf lour droit comme efforcié  la merci dou chapitre iusque or  et adés  par plusors foiz ont priié et fait priier au deien et au chapitre que lour deme lor randessient  et por ce que debonaireté ne merci n  i ont troué  demandent li frere cel deme et les isues dont li deiens et li chapitres lor ont fait tort dois lou presantemant an - ça par l  esuesque de Laingres . 
À la response que li deiens et li chapitres dient contre les freres  ce est à - sauoir que li deiens et li chapitres prouerunt que li dit frere estoient an auoerie au - tans que li offre fut faite  respondent li frere que il tienent ce por proué  quar il dient bien qu  il estoient an auoerie  et dient que adont il n  auoient pas l  aaige que il - en - deussient issir . 
À - ce que li deiens et li chapitres dient que li frere ne pooient faire offre qui lour deust ualoir san lour auoer  respondent li frere que il ne cuident pas que ce lour doie greuer que lor auoiers n  i fu  s  ansinc fu que li diz auoiers n  i fu  quar il ne cuident pas que ce soit constume que cil qui sunt an auoerie ne puissent raanbre lour - heritaige sanz lour auoer  et se il estoit constume  se se uoudroient li frere escuser  por ce que lour auoex estoit an tel leu que il ne lou pooient auoir à cest besoing ne an autre comme celui qui estoit ou seruise Nostre Soingnour outre mer  ne ne pouoient estre certein de sa - uenue  et cil an cui garde il remedrent  ce sunt lour ami  lour firent presanter lour deniers dou rachat  se n  i uuelent panre nul domaige se droiz ne l  esgarde . 
Et sor totes ces choses deuant - dites  nos  Othes  deiens  et li chapitres de Laingres d  une part  et nos  Guillaumes et Estienes d  autre  nos outroiuns à iugier et oïr droit à faire et à tenir par l  auesque de Loingres selunc les us et les constumes de l  aueschié de Loingres  sanz riens aioster ne oster des raisuns deuant dites d  une part ne d  autre . 
Et prometuns  nos  Othes  deiens  et li chapitres de Loingres  sor poinne de çant mars  des quex nos somes et uolons estre tenu à Guillaume et à Estiene ou à - lour commandemant  et nos  Guillaumes et Estiene  frere  prometons ansinc sor poinne de cent mars  des quex nos somes et uolons estre tenu an la mein au chapitre ou à lour commandemant et des quex nos auons mis ploiges et metommes Iehan  soingnour de Trichastel  nostre frere  de tenir et de garder lou droit mon soingnour l  auesque . 
Et nos outroiuns et offrons  nos  deiens et chapitres deuant - dit  à prouer ce que mestiers nos sera des choses deuant - dites an noz raisuns  et nos ansinc  Guillaumes et Estienes  nos otroiuns et offruns à prouer ce que mestiers nos sera des choses deuant - dites an noz raisuns selunc les us et les constumes de - l  aueschié de Loingres . 
Et uolons  nos  deiens et chapitres de Loingres  d  une part  et nos  Guillaumes et Estienes  d  autre  que  se mes sire l  auesques deuant - diz sor totes ces choses deuant - dites n  auoit son droit dit et iugié et defeni dedanz Pasques  que  dois anqui an auant  an totes ces choses il n  ait pooir  se n  est par l  acort et le consantemant des parties . 
Et por ce que ces choses soient fermes et estaubles  nos  deiens et li chapitres de Loingres  auons mis nostre sael an ces choses  et nos  Guillaumes et Estienes  frere  auons preié et requis Iehan  nostre frere  soingnour de Trichastel  à - metre son sael an ces choses . 
Ce fu fait an l  an de - l  Incarnatiun Nostre [S]oingnour mil .CC. 
cinquante et sat  ou mois de decenbre . 
ChHM177 En non dou Pere et dou Fil et dou Saint Esperit  amen . 
Ie  Iehans  sires de Iainuile et seneschauz de Champaigne  et ie  Aalis  dame de Iainuile  faisons sauoir à - touz ke  cum descorde fust entre l  abbey et lou conuent de Saint Ourbain d  une part  et nous d  autre  sus plusours entrepresures que nous requereiens enuer aus et il enuer nous  à - la - parfin  par lou conseil de bounes genz  fu acordey entre nous en - teil maniere que nous oitroiereiens et consentireiens  et asseurames que nous gardereiens et tenreiens fermemant à - touz iours mais ce que mes sires Guerris  cuireiz de Saint Disier  et mes sires Thieris Damele cheualiers  arbitre esleu et nonmey pour l  une partie et pour l  autre  diroient et ordeneroient sus touz les descors que nouz aueiens ou poueiens auoir  ça en - arriers iusqu  au iour que ces lettres furent faites  li un enuer les autres . 
Et li dui arbitre desus dit  en non de Deu et par le conseil de bounes gens  ont ordeney en - teil maniere  Nous  Guerris  cureis de Saint Desier  et Thieris Damele cheualiers  faisons sauoir à - touz que  cum descorde fust entre l  abbei et lou conuent de Saint Ourbain d  une part  et Iehan  seignour de Iainuile et seneschau de Champaigne  d  autre  sus pluisours entrepresuires que l  une partie requeroit enuer l  autre  à - la - parfin  par lou conseil de bounes gens  fu ordenei entre les dues parties en - teil meniere que les deus parties s  oitroierent et se consentirent  einsi qu  i fu asseurei de l  une partie et de l  autre  qu  i tenroient et garderoient fermemant à - touz iours mais ce que nous  dui arbitre esleu par lou consentement de parties diriens et ordeneriens sus touz les descors que les deuant dites parties auoient l  une enuer l  autre  ou pouoient auoir  ça en arrier iusqu  au iour que ces presentes lettres furent faites . 
Et nous  en non de Deu  dou conseil de bounes gens  auons ordenei et ordenons en teil meniere que mes sires de Iainuile otroie  conferme et apprueue  et de ce fait ses lettres  que li sires de Iainuile ne sui oir ne puent ne ne - doient reclamer ne par - droit ne par coustume nul charroi enuer l  iglise  ne en - la - terre ne enz houmes Saint Ourbain  ne li sires de Iainuile ne sui hoir ne puent ne ne doient panre honme ne fame de la - terre Saint Ourbain  se par l  abbei non  se pris n  estoit à - present fourfait . 
Et encor est ordeney que li sires de Iainuile ne sui hoir ne sui sergent ne puent ne ne - doient panre en la terre Saint Ourbain  ne en l  iglise  ne en houmes de la - terre Saint Ourbain ne en - lour choses  tailles ne rueues ne demandes ne exactions  ne par force ne par - droit ne par coustume . 
Et est à - sauoir que l  abbes de - Saint Ourbain doit à preuost de Iainuile  pour lou seignour de Iainuile  à - chascune des deus foires saint Ourbain  cinc souz  et de Parfonde Fontainne  le iour de Noeil  douze deniers  et de Maisieres  douze deniers ce iour meismes . 
Aprés  li chien ne li ueneour lou seignour de Iainuile ne à - ses hoirs  qui ont lou giste une foye l  an en aucunes uiles ou li dis abbes et li conuens ont part  li honme Saint Ourbain n  en doient paier mais que ce qu  a aus en afferra selonc ce qu  il sont en - la - uile  et lou doient leuer raignablement li ueneour et sens outrage  et se il fasoient point d  outrage  li sires de Iainuile lou paieroit  ne n  ont point de disneie en - la - uile l  endemain . 
Aprés  est ordenei que li honme de la - terre Saint Ourbain ne doient aler  ne par - droit ne par coustume  faire lou hourdement à Iainuile  ne ne les en doit on constraindre  ne ne puet  ne li sires de Iainuile ne sui hoir ne puent ne ne doient retenir nus des honmes de l  iglise Saint Ourbain  et si ne - puent ne ne doient panre nule chose de l  iglise ne de la - terre ne des houmes Saint Ourbain  se par la uolantey de l  abbei de Saint Ourbain non . 
Aprés  li houme de la - terre Saint Ourbain qui sont en la - garde lou seignour de Iainuile ne doient point de paiage en - la - terre lou seignour deuant dit . 
Et l  abbes et li conuens de Saint Ourbain doient et puent panre  pour la teulerie de Sonbru refaire  marrenier et maintenir  ce que mestier sera en - grant bois de Maaston de la la - uoie Nuisant  fors que ou - deffois de La - Nueueuile et ou - deffois darriers lou chastel . 
Et li deffois de la - Nueue uile desus dis dure dès la - uoie qui uat des lou ual de la - Roche iusqu  à la Nueueuile  et dès la - uoie qui ua de La Nueue - uile iusqu  à la - uoie Saugnaire  laquez uoie Saugnaire ua des les Barbarans iusqu  à Chermes la - Grant  et duire li dis deffois dès lou ual de la Roche par la - uoie qui ua à Brachei iusqu  à la uoie Saugnaire  et dedans ces uoies est li deffois de la - Nueueuile . 
Et li deffois derriers lou chastel duire de darriers lou chastel de Iainuile ensi com il se - pourseut entre lou uau Raou et lou uau de Wassey iusqu  à lou uau Ioffroi  et entre ces trois ualeies et lou chastel est li deffois darriers lou chastel . 
Et doient et pueent panre lou uenteis et les remasons en ce meesmes bois pour afouer la teulerie deuant dite  et lou bois bateis tout à - taille  là où cil de la uile de Saint Ourbain ont lour ysouaire . 
Aprés  se li abbes de Saint Ourbain et li conuens prangnent les desmes es essars qui seront fait en Maaston  li sires de Iainuile ne sui hoir ne lour en puent aler à - l  encontre  ne ne doient . 
Et uolons ancor et ordenons que li dis abbes et li conuens de Saint Ourbain aient pour lou cors de l  abbeye  pour les edefices et pour toutes les officines qui sont et seront ou clos de la - dite abbeye  et pour les fours et pour les pressours de la uile  pour les molins et pour les escluses de Watrigneuile  pour l  aisemant des molins et des uentaus des dis molins et pour lou pont tant con li molin et li uentaul pour - praignent  et pour la chapele et pour ses edefices  et pour lou pont qui est sus Marne dauent la chapele  pour la maison de Bleecourt  pour la maison de Nonmecort  pour la bergerie asonc la - uile de Saint Ourbain  et pour toutes lour aaisances de touz lour edefices que il ont ou porroient auoir en l  abeye et en la - uile de Saint Ourbain et en dauent dis leus  aient lour ysouaires par toute Maaston  fors que en deffois de La Nueueuile et en - deffois darriers lou chastel  qui sont desus deuisei . 
Et uolons ancor et ordenons que li houme de la uile Saint Ourbain aient lour usages à - toutez lour aaisances ou bois batteis de Maaston par deuers Sonbru iusqu  à la uoie Nuisant  et li four de la uile Saint Ourbain qui sont fors dou clos de l  abbeye ne puent user pour affouer fors que en bois batteis  la où li honme de la uile usent . 
Et est à - sauoir que li sergent lou seignour de Iainuile et li forestier puent panre et gagier les gens de l  iglise Saint Ourbain  s  i les trueuent es deus deffois deuant dis  et en - seroient creu as us et a - coustumes dou païs  et se aucuns de sergenz iureis uoloit dire contre les gens de l  iglise Saint Ourbain que il eussent menei ou fait mener buche ne marrien dou bois de Maaston en autre leu que en leus qu - i y - ont lour ysouaires  ansi com il est deuant dit  il n  en seroit mie creu se il n  auoit tesmoignage auec lui qui l  eust ueu deschargier . 
Ancor est à - sauoir que l  iglise de Saint Ourbain ne les apartenances ne doient panre en la - forest de Maaston point de chaine ne de perier ne de poumier pour ardoir  se remason ne sont  et se il uuelent fou pour airdoir  il conuient que il lou prangnent tout à - taille et à - aire  gros et graille  einsi com il uient  se ne sont li remason des marriens que mestier lour aueront  et pour faire toutes lour autres usines et aaisances es leus deuant - dis  il puent panre toutes menieres de bois en Maaston  et remasons ausi  fors que es deus deffois desus dis . 
Et uolons encor et ordenons que li prioleis de Saint Ame ait son ysouaire en - toute Maaston  fors que es deus deffois deuant dis  pour ces molins de Saint Ame  pour ces folons  pour ces escluses et pour les pons qui i - sont  et ou Waut de Moutier sus Saut  qui est mon seignour de Iainuile  ausi pour les molins  pour les folons  pour les escluses et pour les pons de Sainte Ame . 
Et se li cors de l  abaye Saint Ourbain usoient au plus pres d  aus en une partie dou bois  ou il laissassent à - user par tout  ne perderoient il mie pour ce lour ysouaires deuant dis . 
Et se on - pregnoit à - tort les charretes de l  abbaye Saint Ourbain ou bois de Maaston  li sires de Iainuile seroit tenus à - lour desdamagier . 
Et ordenons encor que les chartres de Saint Ourbain demorent en auteil pooir com eles estoient au iour que nous preimes la mise sor nous  fors les articles qui sont nonmei en - ceste lettre . 
Et toute ceste ordenance dauent dite li sires de Iainuile conferme par sa lettre  et la promet par son sairement à - garder  et en oblige lui et ses hoirs  ses biens et les biens de ses hoirs  et la fera otroier à - saeler  à - iurer et à - garder à - sa femme et à - ses anfans . 
Et pour ceste chose meismes se doit il sousmetre especiaument en la iuridiction de l  esueke de Chaalons et de l  esueke de Toul  que il  s  i defailloit en aucunes de ces choses ou en toutes  que il lou puissent escoumenieir et sa terre mettre en - entredit  et agreuer aprés selonc ce que drois aporteroit . 
Et uolons ancor et ordenons que li deuant dis sires de Iainuile s  oblige à - ce  lui et ses hoirs  par son sairemant  que quiquionques sera d  or en auant sires de Iainuile doie renouueler et confermer dedans lou premier an ceste ordenance . 
Et ordenons encor que li abbes ne ses commandemans ne puient ne ne doient mener ne faire mener lou bois de Maaston ne dou Waut fors que leus desus dis qu  i[l] i - ont lour ysouaires . 
Et toutes ces conuenances doient li abbes qui or est  et cil qui aprés lui uenront  iurer et faire iurer aus prious de Saint Ame et à - lour commandemans qui useront en - la - forest  et li sires de Iainuile lour doit iurer et faire iurer à - son prouost et à ces forestiers . 
En tesmoignage de la quel chose  nos auons saaleies ces lettres de nos saés . 
Ce fu fait à Saint Desier  en l  an de grace mil dou cens et sexante - quatre ans  ou - mois de iullet . 
Et nous  Iehans et Aalis deuant dit  loons et ottroions  confermons et aprouons toutes ces choses desus dites et diuiseies  et les auons promises et prometons à - tenir et à - garder fermemant et leiament  et ce auons nous iurei sour sains et fait iurer nostre preuost et à - nos fourestiers de Iainuile  et li seignour qui tenront Iainuile et li preuost et li forestier  ainsi com il uenront li uns aprés les autres  feront cest sairemant aus abbeis dedans l  an  einsi com il uenront li uns aprés l  autre à - Saint Ourbain . 
Et ie  Ioffrois et ie  Iehans  fil au seignour de Iainuile  auons iureies ces choses à - tenir et à - garder fermemant  et pour ce que nous n  auiens nus seaus  ie  Ioffrois  i ai fait mettre lou seel l  abbey d  Escurei  et ie  Iehans  i ai fait mettre lou seel lou deyen de Saint Lorent de Iainuile . 
Et ie  Iehans  sires de Iainuile et seneschaus de Champaigne  et ie  Aalis  dame de Iainuile  et nous  Ioffrois et Iehans desus nonmei  por ceste chose miaus garder et tenir  nous sonmes nous sousmis pour nous et por nos hoirs en la iuridition de l  esuesque de Chaalons et de l  esuesque de Toul  que  ce nous defailliens ou aleyens encontre de ces choses deuant dites  de partie ou de tout  que il nous puissent escoumenier et nostre terre mettre en entredit  et agreuer aprés selonc ce que drois aporteroit . 
Et ie  Iehans  sires de Iainuile et seneschaus de Champaigne  et ie  Aalis  dame de Iainuile  auons mis nos saés en ces presentes lettres auec les seaus des dous arbritres et auec les seaus de l  abbei d  Escurei et dou deyen de Saint Lorant de Iainuile  que li dis Ioffrois et Iehans y - ont fait mettre par nostre uolentei . 
Ce fu fait en l  an de grace mil dou cens et sexante quatre ans  ou mois de iullet deuant dit . 
ChHM237 En nom dou Peire et dou Fil et dou Saint Esperit  amen . 
Ie  Renauz de Bar cheualiers  freires à Thyebaut  conte de Bar  faz cognuissant à touz ceus qui ces letres uerront ou oirront que ie ai fondee et edifiee  en l  onor de Deu omnipotent et de sa gloriouse meire et de touz sains et de toutes saintes  la Maison Deu de Brauz  qui siet en ma terre  dedanz le finaige d  Anseruille  ma uille  qui est de la dyocese de Chaalons  por la remission de mes pechiez et la sauuetei de m  arme et por la remission des pechiez à mes ancessors et la sauuetei de lor armes . 
Et i  ai donei por la sostenance des pouures trespassans hostelez laanz et des pouures gisans laanz malaides toutes mes uignes d  Anseruille  des quels uignes li une siet des la ual Bernart iusque à Macherommeis et une autre uigne qui fu Guillaume le Texerant  qui siet en la Perriere  et une autre uigne qui siet au chiés de la Perriere  en Fraitiz Marguerite . 
Et i  ai donei à touz iors mes furs d  Anseruille qui sont bannal  ne autre fur ne poent estre fait à Anseruille ne en finaige d  Anseruille qui ne soient à la dite Maison Deu de Brauz  et doiuent panre busche li freire de celle dite maison por affouer les diz furs en bapteiz d  Anseruille . 
Et ai donei à celle dite maison trois charruaiges de terre araible qui sieent en la fin d  Anseruille  des quels ie ai acquestei les dous  et li tiers est de mon demainne  se sieent li dui charruaige que ie ai acquestei dauant et entor celle dite Maison Deu de Brauz  entre Chamoillei et la Crote  et li tiers qui est de mon demoinne siet entre Betaincort et Chancenay et Anseruille  dedanz le finaige d  Anseruille  et ont pris à grei li freire de celle dite Maison Deu de Brauz ces diz trois charruaiges ensi com il lor furent liurei au ior que ces letres furent faites . 
Et tout ce de preiz que ie auoie en finaige d  Anseruille  ce est à sauoir iusque à six fauchies qui sieent entre la riuiere de Marne et les uignes d  Anseruille et entre la dauant dite Maison Deu de Brauz et la Crote  et uuel et otroi que li freire de la dite Maison Deu de Brauz puissent acquester auec ces dites six fauchies de preiz iusque à uint fauchies de preiz qui ne me deuroient point de rante . 
Et i  ai donei tout mon bois que on dit Forest  qui siet entre Anseruille et la riuiere de Marne  et qui est ioins au bois de Saint Disier . 
Et ai donei à la dauant - dite Maison Deu ma chapele qui est dedanz mon manoir d  Anseruille  et la doiuent li freire preste de la dite Maison Deu deseruir et chanter par trois iors en la semainne  et quant sires ou dame de la uille sera au lou  il i - doiuent chanter chascun ior . 
Et ai donei à la dite Maison Deu de Brauz  à Aunoy  ma uille  une grange et ce de terre araible que ie auoie en finaige de celle uille d  Aunoy au ior que ces letres furent faites  et uuel et otroi que li freire de celle dite Maison Deu puissent tant acquester en finaige de celle dite uille de terre araible que il i - aient dous charruaiges de terre  chascun charruaige de six uinz iornels de terre . 
Et i  ai donei une fauchie de prei qui siet en finaige de Leuynecort sus la riuiere de Sauz  delez le mostier de Syainne  et uuel et otroi que li freire de la dite Maison Deu puissent acquester en finaige d  Aunoy auec celui prei iusque à uint fauchies de preiz qui rente ne me deuroient . 
Et ai donei à la dauant - dite Maison Deu touz les furs et les terraiges de celle dite uille d  Aunoy  et doiuent panre busche li freire de la dite Maison Deu de Brauz por affouer les furs d  Aunoy en bapteiz d  Aunoy  ne autre fur ne poent estre fait à Aunoy ne ou finaige d  Aunoy qui ne soient à la dite Maison Deu de Brauz  et de ces furs et de ces terraiges d  Aunoy dauant - diz doiuent li freire de la Maison Deu de Brauz rendre chascun an au chapitre de Saint Esteinne de Toul uint et cinc meues de bles au mui de Bar le Duc  la moitié waim et l  autre moitié aueinne  les quels uint et cinc meues de bles li cuens Thyebauz de Bar  mes aious  lor dona en aumosne . 
Et ai donei à la dite Maison Deu de Brauz dix arpans de bois en finaige d  Aunoy por l  affouaige de la dauant - dite grange d  Aunoy  li quels bois siet dauant celle dite grange en mon bois que on dit le Bois dou Chasne . 
Et en ces bois que donei lor ai à Anseruille et à Aunoy poent il metre lor forestiers auec les miens  en chascun de ces lous un forestier  et doiuent panre la moitié des emmendes des forfaiz qui seroient fait en lor bois desus diz  et ie ou mi heir l  autre moitié . 
Et uuel et otroi que la Maisons Deu de Brauz et tuit li membre de celle dite maison aient lors pasturaiges por lor bestes grosses et menues par toute ma terre  saus les tailleiz des bois qui n  aient passé cinc ans  en teil meniere que la Maisons Deu de Brauz i - aura pasturaige iusques à mil berbis et iusques à quarante uaches  et por touz les bués qui laboreront les terres araibles  et por dix cheuaus pasturaubles  et por karante pors pasturaubles  et quant il aura paisson en mes bois  il i - poent enuoier uint de lor pors por engraissier tant com la paissons durra  et la grange dauant - dite d  Aunoy aura pasturaige par toute ma terre por autretant de bestes com la dite Maisons Deu de Brauz . 
Et uuel et otroi que la dite Maisons Deu de Brauz ait son mugnaige à touz iors mais franc en mon molin d  Anseruille  et en autre molin se ie l  auoie ou mi successor  aprés ce que li bles seroit moluz que li freire de la dite maison ou lor comandemenz troueroient en la tremue  et poent auoir li freire de celle dite Maison Deu de Brauz touz iors mais pressor franc en lor dite Maison Deu de Brauz por pressorer les uins de lor creuz . 
Et ai donei à la dite Maison Deu de Brauz  à Anseruille et à Aunoy  à chascune de ces uilles un home cengle soufisant por panre garde as besoingnes de la dite Maison  et ces homes cengles doi ie et mi heir tenir en piez touz iors mais à la dite Maison  et seront cil home franc enuers moi et enuers mes heirs et mes successors de toutes choses tant com il seront ou seruise de la dite Maison  mais aprés la mort de ces homes que on auroit assenei à la dite Maison Deu por seruir  li freire de la dite Maison ne poent riens demander ne reclamer en anfans ne en femes qui en - demorroient . 
Et toutes ces choses desus dites ai ie donees perpetuelment à touz iors mais et franchement de toutes choses à la dauant dite Maison Deu de Brauz por moi et por mes heirs et por mes successors  sainz nul rapel . 
Et celle Maison Deu de Brauz dauant nommee retien ie en ma garde et en la garde de mes heirs qui seroient signor d  Anseruille  et deuons metre et oster  ie et mi heir  toutes les foiees que bon nos sembleroit por le profit de la Maison Deu de Brauz  maitre  ne ne poent li maitres ne li freire de la dite Maison Deu de Brauz receuoir ne aprouender persone en la dite Maison Deu se par moi non ou par mes heirs  signors d  Anseruille  se ce n  estoit por necessité et por defaute de persones en la dite Maison Deu de Brauz  por deseruir au lou et as offices de la Maison . 
Et toutes ces choses desus nommees ai ie donei en entantiom de ce que li fruit et les issues en soient despandu en l  ospitaletei et en la charitei de la dite Maison Deu  sainz faire de ces choses nus aquez arrés ces qui sont dauant nommei  ne ne uuel que il en puissent faire nus autres aquez  mais metre purement les fruiz et les issues en l  ospitaletei et en la charitei de la dite Maison Deu de Brauz . 
Et uuel et otroi  se ie n  auoie heir de mon cors  que la dauant - dite Maisons Deu de Brauz soit en la garde le conte de Bar  quicumques en soit cuens  sainz metre fors de sa main . 
En tesmoingnaige de la quel chose  ie ai requis à mon signor et mon chier freire Thyebaut  conte de Bar  de cui fiés ces choses desus dites mueuent  que  il meist son seel en ces presantes letres auec le mien . 
Et ie  li diz Thiebauz  cuens de Bar  qui lou et creant toutes ces choses desus dites come sires de cui fiés toutes ces choses mueuent  ai mis mon seel en ces presantes letres  à la requeste dou dauant - dit Renaut  mon freire  en tesmoignaige de ueritei . 
Ce fu fait et donei en l  an de l  Incarnation Nostre Signor quant li miliaires courroit par mil dou - cenz et sexante wit ans  ou mois de feurier . 
ChHM273 À toz ces qui uerront et orront ces presentes lettres  ie  Philippes  sires de Chauuiré  salut en Notre Signor . 
Saichent tuit cil qui sunt et qui seront que  cum ie et mui hoyr fussiens tenu à paiier et à baillier chacun an à toz iorz mais à l  abbé et au couuent de Biau Lui  de l  ordre de Citeaus  de l  eueschié de Lengres  ou à lor coumandement  troys muis et demei de blé  par metié frement et auone  à la mesure de Chauuiré  et un mui de froment à la mesure de Grenant  en mes dimes de Chauuiré et de Grenant  por raison des aumornes que mes peres lor fit por lui et por Guiot  mon frere  et por rayson de l  aumorne que ie lor hai faite  assise à Grenant  les quex aumornes ie lo et outroi et confermoi  ie  en eschange et en permutation des dites aumornes  par le lox et par le consentement Marguerite  ma fenme  baylloi  doen et assié es dauant diz abbé et au couuent la moitié entierement de totes les tierces et de toz les dimes gros et menuz que i  ai à Buxeres et en tot le finayge et es pootez de la dite uile  et que ie i - pourroie ou deuroie auoir dès or en auant de toz ces qui eissarteront ou gaainneront en la pooté et ou finayge et en la dite uile de Buxeres  de queque uile ou de queque lui que li cultiuaor soient  sauf ce que  es tierces et es dimes que ie ou mui hoir aquirrons dès or en auant en la dite pooté  li diz abbes et li couuenz n  i penrront neant  et uuel et outroy qu  il puisset traire freinchement la dite moitié et reciuoir le compe des gaannaors ou amoesener à un de mes honmes de Buxeres  et quant li diz abbes et li conuenz trairont ou feront traire la dauant dite motyé  ie et mui hoir lor deuons prester mayson suffisant en la uile de Buxeres por le traire . 
Aprés  cum li dauant diz abbes et li couuenz aient et doient auoir la uene pasture por totes menieres de biautes  grosses et menues  en tote la pooté de Buxeres  par le damaige rendant  senz encuson et senz paiier amende  ie doen et uuel et outroi  par le lox et par le conssentement de la dite Marguerite  ma fenme  que li bergier  li pastor et li conuers à l  abbé et au couuent aient à - toz iorz mais lor usaige en toz les bois de la dite pooté et en totes menieres de bois  por pargues et por borde faire suffisant por lor pators et por lor biautes  et por ardoir  et por totes autres aiisances des pastors et des biautes qui seront ou dit lui  fors le boç de ual Morigné où il ne penrront mes - que le boç gesant tant cum ie et mui hoir le tienrrons en banc  et quant il - sera desbanniz  il - i - pourront user cum es autres . 
Et totes ces choses dauant dites promot ie  por moi et por mes hoirs  à - tenir et à - garder en - bone foi  et que ie nen irai encontre par moi ne par autru  ne sufferrai qu  autres i uoise . 
Et promot par ma foi fiancie es diz abbé et au couuent porter garantie de totes ces choses dauant dites  en iugement et fors iugement  uers totes genz  et espicialment contre le signor dou fié . 
Et s  il auenoit que li sires dou fié troblest ou trauaillest les diz abbé et le couuent suis la dite moitié des tierces et des dimes  ou qu  il la sasissest  ie et mui hoir qui tenrront Chauuiré sumes tenu dou deliurer et de faire quiter à l  abbé et au couuent desuis nommez  dedanz dous mois aprés la requate l  abbé  la moitié desuis dite  et se ie ou li dit hoir ne pouiens ce faire  ie uuel et outroi que li abbes et li couuenz preignent quitement et frainchement les dauant dites aumornes es diz dimes de Chauuiré et de Grenant  et que ie et mui hoir lor soiins tenu de paiier les dites aumornes es diz dimes  et de rendre les damaiges et les despens que li diz abbes et li couuenz feroient ou auroient aprés les dauant diz dous mois por enchié de ces choses  se ie ou mui hoir ne lor poiens garantir  des quex damaiges et despens l  abbes de Biau Lui seroit craüz par son sairement  senz autre pruoue . 
Et coument que la chose aille  les dauant dites patures et li usaige des bos  si cum il sunt desuis deuisé  doiuent demorer parmaignablement à - l  abbé et au couuent desuis nonmez . 
Et me deuiés de la dite moitié des tierces et des dimes  et les diz abbé et le couuent en reuiés par ces lettres . 
Et renonçois en ce fait à tote aiide de canon et de lois  à tot estaublissement  à tote cotume  à tot priuilige et à tote grace et à tote autre raison qui me pourroit aiidier por uenir encontre ces choses et es diz abbé et au couuent nuere . 
En tesmoignaige des quex choses  ie hai mis mon seel en ces presantes lettres auo le seel le religious honme l  abbé de Fauerné que g  i hai prié à motre . 
Et ie  dauant dite Marguerite  qui totes ces choses lo et outroi et promot par ma foi fiancie qui nen - irai encontre por raison de douaire ne por autre raison  quex qu  ale soit  por ce que ie n  ai propre seel  hai prié le dauant dit religious honme qu  il mote por moi son seel en ces presantes lettres . 
Et nos  freres Caules  dauant diz abbes de Fauerné  à la priere et à - la requate dou dauant dit signor de Chauuiré et de dame Marguerite  sa fenme  auons mis notre seel en ces presantes lettres  en tesmoignaige de totes les choses desuis dites . 
Ce fui fait en l  an de grace .MCC. 
et . 
LXX .// ou mois d  auri . 
ChHM275 In nomine Patris et Filii et Spiritus Sancti  amen . 
Ie  Guillaumes de Mauoillé cheualiers  de uaudrimont  et ma dame Luque  ma feme  por lou salut et por lou profit de nos ames  laissons et otroions an prope santé et an bone uolanté  Premieremant  as freres dou ual des Escoliers  . 
ii . 
moiteons de fromant perpetuemant por nos anniuersaires  à randre le ior de la - Seint Remi  les quex Richarz ou si oir sunt tenu à randre à ce dauan dit ior  et sunt assignei sus la uigne dou ualot de Barbeinual  qui est selonc la uigne Sebilote  et sus la terre qui est desoz  et sus les aubres et sus la terre darriers Chasnoi  c  on dit l  Essart Bernart  et sus l  ancinge darriers Chasnoi  delez Liebodel . 
Et au freres dou Tanple  an Corgebuin  . 
iiii . 
meteons de fromant chacun an por no anniuersaires à la Seint Remi  les quez Iehanz  li fiz Bertran  et Marie  sa feme  et lor oir sunt tenu à randre chacun an à - la Seint Remi  et sunt assenei sus . 
i . 
piece de terre an Orseinual  delez Wgier  et sus lou pré qui part à Lorant  qu  il ont de mon seignor Guillaume  qui siet pres dou parier mon signor Ioifroy  par deça  et sus un iornel c  on dit au Bruel  delez uuillaume . 
Au curié de uaudrimont  . 
iiii . 
meteons perpetuemant à la Seint Remi  les quex Bertranz ou si oir doient randre à ce dit ior  et sunt assenei sus . 
iii . 
iornex de terre qu  il a an Barbeinual  selon mon signor Guillaume  et sus le ual de Meriual et sus son ualot dou champ Coillart . 
Et . 
i . 
mui de uin por chanter messes toiorz  et si - l  asenons à panre an la uigne de Gruot . 
Et . 
iii . 
meteons de fromant  des quex Humbeloz li Rouiers ou si oir doit randre toiorz au - dauan - dit terme sus son iornel à la Ruelle  et Marguarite  la feme Iehan Raguin  . 
ii . 
meteons  ou si oir  sus terre qu ele a au - Marchex et sus son ual desoz Deffois et sus sa terre desoz le costé de Chasnoy et sus sa cheneuiere qui siet darriers la maison Marie l  Esgaree et sus sa uigne de Faillonual  qui fu cele Marie  et Bertranz ou si oir demi meteon sus cest assenemant  et des . 
iii . 
meteons et dou demi nos uolons que il n  an doient c  une amande . 
As freres de Mormant  . 
iii . 
meteons chascun an à la Seint Remi  s  an doit Lietoz randre deus meteons sus sa terre qui siet au Molinel  ou si oir  et sus sa terre qu  il a an la Louiere  et sus . 
i . 
iornel qu  il a an la Ruelle  et Harioz li Peletiers  . 
i . 
meteon  et si oir  sus un iornel qu  il a à - la - Fontenelle  selon Parison  lou fil Liegenot . 
Aus freres de Biauroi lez Bar  . 
iiii . 
meteons à randre au dauandit terme  des quex Tiebaudés et si oir an doient randre un meteon sus un iornel darriers les iardins  delez la terre qui fu mon signor Anseri  et Iobelés et si oir un meteon sus . 
i . 
iornel qu  il a an Rossel  selon la terre qui fu Pince Haste  et Humbelés  li fiz Boillot  un moiteon sus . 
i . 
iornel qui siet an Betonual  selon la terre Humbelot le Rouier  et sus sa cheneuiere qui siet delez la Iouenot  et sus sa plante qui part à Bleinchart  an Meriual  et sus le quart d  une forrere qu  il a an Orseinual  qui part à mon signor Guillaume  uautier  li fiz Humbert  et si oir  un moiteon sus . 
i . 
iornel qui siet an Betonual  qui contorne sus la terre Lorant Commart . 
Au prious de Saixefonteinne  . 
ui . 
moiteons d  auoine sus tex parties com nos auons aus tierces de Saixefonteinne  à randre chacun an dedanz le Noel . 
Au preuoire de Maruoillé  . 
iii . 
s . 
de tornois chacun an à la Seint Remi sur quanque nos auons à Mauoillé . 
Au preuoire de Lonchamp et au [pre]uoire de Malanuille et au preuoire de Sirefonteinne  chascun . 
xii . 
d . 
chacun an à la Seint Remi  si les panront à Arrenepont  au Baufle ou à ses oirs . 
Au preuoire d  Aissé  . 
xii . 
d . 
Au preuoire d  Orges  . 
xii . 
d . 
Et li prestes d  Aissé panra ses . 
xii . 
d . 
an nos censes de uaudrimont . 
Au preuoire de Seint Martin  . 
xii . 
d . 
Et au preuoire d  Autreuille  . 
xii . 
d . 
Au preuoire de Monterie  . 
xii . 
d .// les quex deniers Humbelés et Bleincharz ou lor oir doient randre à la Seint Martin an yuer sus un iornel qui siet an Betonual  delez la terre Martin  le fil Iaquot . 
Au preuoire de Gillancort  .xii. 
d .// ses panra à - uaudrimont  sus les oirs Humbelot le Fornier . 
À Clereuaus  . 
x . 
liures de tornois et ma robe et mon lit et mon palefroi et le harnois tel com ie l  aurai au ior de mon decés . 
Et au malades de l  anfermerie  . 
xu . 
moiteons de fromant . 
Et au portier de leanz  . 
xu . 
moiteons de fromant por les poures trespassanz . 
Et aus filles de Bar  . 
iiii . 
moiteons de fromant . 
Et au couant de Seint Nicholas de Bar  . 
iiii . 
moiteons de fromant . 
Et au priolé de la Ferté  . 
iiii . 
moiteons de fromant perpetuemant . 
À l  ueure Nostre Dame de Chasteluilein  . 
ui . 
moiteons de fromant . 
Au freres de la Geneuroie  . 
ui . 
moiteons de fromant . 
À l  ostel de Mormant  un setier de fromant et . 
i . 
lit por les poures  an - tel meniere que li liz de plume demorra à - l  ostel et les dras dou lit auec . 
Et aus freres de Seint Iasque de Langres  . 
ii . 
muis de uin . 
Et au preuoire de uaudrimont  sexante s . 
por mon lais . 
Et por l  ueure dou mostier  . 
x . 
libres de tornois  se l  an fait l  autel seint Iaque et apparoille comme por chanter messe  et se l  an ne le faisoit  il n  i auroit que . 
c . 
s . 
Et donons et otroions une lampe qui ardra dauant l  autel seint Iaque à toiorz  et se li autex n  estoit si tost faiz  elle ardroit dauant Nostre Dame iusque li autex seroit faiz  et quant l  an i chantera  on la merra dauant seint Iaque  et nos assenons ceste aumosne sus nostre champ de la Fontenelle . 
Et ie  mes sire Guillaumes  uuel et otroi que  lou ior de ma seposture ou l  andemein  c  on doint à - mangier à . 
xx . 
preuoires  et au depart que chascuns ait . 
ii . 
s .// et se il ne puent tuit chanter an ceste uille  que chacuns face mon seruise an sa paroche  et à . 
xx . 
clers  que diacres que sodiacres  chascun . 
xii . 
d .// por lire sautiers por moi . 
Et se uuel et otroi que l  an doine à - mangier à . 
xx . 
mesiaux  et aprés mangier  chascun . 
xii . 
d .// et s  il n  i - a tant de mesiaux  c  on preinne des mesaiaisiez . 
Et que l  an face le pain de . 
xui . 
moiteons de fromant c  on doigne à - poures genz quant il sera plus granz mestiers dedanz l  annee . 
Et por toz mesfaiz de quoi ie ne sui remambranz  ie doins . 
x . 
liures à - poures gentis homes por robes acheter où il sera plus granz mestiers  à - l  antré de l  iuer  et . 
xii . 
d . 
à une lanpe aidier à soigner à Seint Nicholas d  Aisanuille . 
Et an - aprés  nos uolons et otroions que tuit cil à cui nos auons laissié ces fromanz por nos anniuersaires  que il ou autre por aus soient à receuoir de ces blex dauan diz au ior que il est deuisé  et que il les preinnent et reçoiuent an nos censes c  om nos i doit . 
Et cil qui doiuent cest dauant - dit fromant  il le paieront à ces tant com il est deuisé et non pas à nos oirs . 
Et se il auenoit chose que cil qui doient ces censes de fromanz et de deniers defaussissient de paiemant au - dit ior de la Seint Remi à ceaus à cui ceste aumosne est faite  qu  il puissent ausi bien guagier des amande et des chatex ausi com ie  mes sire Guillaumes feisse se ie fusse an ma prope santé  s  an mi defaillist . 
Et s  il auenoit que ie  Guillaumes n  alasse outremer  ie doins et lais .xx. 
lb. 
de tornois c  on danroit à . 
i . 
pouure gentil home qui feroit le pelerinaige por moi  por acheter une armeure  fust cheualiers  fust escuiers  por auoir le pardon . 
Et si doing et otroi à - l  Ospital de Iherusalem . 
ii . 
meteons de fromant à - toiorz  si le panra li commandemanz d  Escurri chascun an à uaudrimont  sur nos censes  à la - Seint Remi . 
Et ie et Luque  ma feme  deuisons ces choses por nos anniuersaires et por nos aumosnes  et si metons et acompeingnons Marguerite  la feme Iehan  nostre fil . 
Et si faisons à sauoir que Iehanz  nostre fiz  ne fu onques partiz de nos  et que  se il se fust partiz de nos  il anportast la moitié de mobles et des acaiz qui sont fait des que il pris sa feme  mes il ne uuet mie la partie  ainz uuet que nos an faciens totes nos uolantez . 
Et si requerons por Deu que tantost que li anniuersaire seront receu chascun an  c  on face nostre seruise dedanz le tierz ior aprés . 
Et si faisons à sauoir que aprés nostre decés  que tote la remenance sera à Iehan  nostre fil  sanz autre contredit et sanz partie de ses serors . 
Et ie  Guillaumes uuel que  se ie muir dauant ma feme  totes ces choses serient departies sanz contredit  et se ma feme moroit dauant moi  elles ne serient departies que la moitié . 
Et de ces choses nos faisons executors dou prious dou - ual des Escoliers et dou prious de Biauroi . 
Ou tiemoignaige de la quel chose  ie  dauandiz Guillaumes  et Estienes  curez de uaudrimont  auons mis nos seaux à ceste execucion . 
ChMa001 Ie / . 
Hues chatelains de uitrei faz sauoir à ceus qui sunt e à ceus qui sunt à auenir qui ces lettres uerrunt que ie  par l  a_santemant de la noble dame Aalait ma fame et par le laus de mes anfanz  cheualiers / . 
Robert / . 
et / . 
Hanri / . 
par non // ai dené  puremant por Deu an almone parmenable  au chapelain e as poures malades e as confreres de la Maison de la - Mer  la moitié d  un bois que i  auoie de soz Mellau que l  an apeleue  Marinpré  / / . 
de ce bois diçoit commune renomee qu  il - i - pooit auoir / . 
XX / . 
arpanz .//. 
/  Ceste almone lor fis ie par itel condicion  que il por l  auancemant de la Maison //. 
le bois afruiteroient aprei .//. 
Et por ce que ceste almone descent de mes ancesoors et de moi //. 
et ie et mei oir lor deuomes sauuer et warantir fermemant //. 
la Maisons an randra à - moi ou à mon seriant  chascun an //. 
/ . 
u / . 
sols de cens des communs de Champainne deniers .//. 
Cist cens sera randuz à - mon ostel à uitrei ou à Chainsei tote ma - uie au ior de la saint Remi an septembre  e après mon decés à mes oirs permenablemant . 
Et por ce que ie croi que les almones estainnent les pechiet et les proieres et li saeramant que Deu  sunt faiz an Sainte Eglise ratianent  et rapelent les pecheors à - la - misericorde Ihesu Crist //. 
ie - uoil que uns seruises de Deu que ie / . 
e autres bone ianz  simplemant / . 
e an charité  requeimes au chapelain  soit randuz .//. 
Ce est une messe del Saint Espirité qui doit estre chantee tote ma - uie an la chapele de la - Maison un ior an la semainne //. 
por moi / . 
Huom  et por ma fame / . 
Aalait //. 
et por toz mes anfanz //. 
et por les autres bien faiteors de la - Maison que li Saint Espirs puisse conforter .//. 
Aprés mon decés sera ceste messe tresposee an la messe des morz //. 
et doit - estre randue por l  arme de moi et por les armes de mes ancesors  chascune semainne  perdurablemant . 
Et li andreuersaires de - moi et de ma fame doiuent estre fait an la prope chapele de - la - Maison .//. 
Cist secors à nos armes nos fu otroiez par le curé et par le chapelain et del commun asantemant des confreres de la - Maison //. 
et nos otroierent fraternité et compaignie an - toz les bien faiz espiritex de la - Maison  perdurablemant .//. 
Et por ce que totes ces choses soient fermemant tenues / . 
e ceste almone recogneüe / . 
et sauuee //. 
ie  par l  a_santemant de ma deuant dite fame / . 
Aalait / . 
et par le laus de mes autre foiz nomez anfanz / . 
Robert / . 
et / . 
Hanri //. 
cheualiers //. 
ai saelee ceste chartre de mon prope sael .//. 
Ceste almone fu faite à Chansei  le saint ior de Pasques  an l  an des l  incarnation nostre Signor / . 
M / . 
CC / . 
XXX / . 
quarto . 
ChMa010 Ie Wermonz uidames de Chaalons faz sauoir à toz ceus qui ces lettres uerront / . 
que com ie d  une part  et Nicholes l  abés de Saint Pierre à Monz de Chaalons et li couens de cele eglise d  autre part  eussiens longuement eü querele sor ce que ie disoie que la uile de Saint Martin delez Chaalons / . 
et la uile de uineel delez Recei / . 
et li banz et la iostise de ces deus uiles estoient moies //. 
et que ie pooie les homes de ces deus uiles mener an mes oz et an mes cheuauchiés //. 
et que ie auoie chascon an ma taille sor elx de noef lb. 
//. 
ou de diz //. 
ou de plus ou de mains  à ma uolentei //. 
et que ie pooie gesir an ces deus uiles quant ie uoloie et panre gelines por moi et por ma gent //. 
fuerre et auainne por mes cheuaus //. 
et cossins por mes liz comme sires des uiles an totes choses . 
Estre ce ie disoie que ie pooie gesir an la maison Saint Pierre qui est entre ces deus uiles totes les foies que ie uoloie  et panre laienz feu et sel et totes autres choses que ie trouoie laienz por mon us .//. 
Et encontre  l  abés et li couenz de Saint Pierre de Chaalons disoient que ie an ces deus uiles et an la maison dite deuant n  auoie rien de quanque ie i clammoie //. 
ainz erent ces uiles et li banz et la iostise lor si comme il disoient  et tote la signorie .//. 
A la fin  par consoil de bone genz  ie uidames et li diz abbés et li couenz feimes une mise an deus prodomes  / / . 
ce est asauoir an Huon qui fu abbés de Saint Mange de Chaalons et en Milon de Cernon cheualier //. 
qui anquerront quel droiture ie auoie an ce que ie clammoie se ie point an i auoie //. 
et quel droiture li abbés et li couenz i auoient se point an i auoient .//. 
Et ie fiançai et autresi l  abés por lui et por le couent fiança que nos tanriens fermemant ce que cil dui prodome diroient de totes les deuant dites quereles .//. 
Et quant cil diseor orent fait lor anquestes / . 
il distrent par mon gré et par le dit abbé et le couent lor dit .//. 
Et distrent que ie an totes les quereles que ie auoie demandees seur les uiles deuant dites et sor la maison Saint Pierre deuant dite n  auoie droit  / / . 
et ce que ie auoie eü de ces deus uiles et de la maison ie l  auoie eü par force .//. 
Et ie  por la force de ma foi que ie auoie donee del dit tenir //. 
quitai à l  esglise de Saint Pierre totes les uiles et ce que ie clammoie an la maison //. 
mais que ie retin mes uignages et mes uinees que ie ai en ces deus uiles et mes fiez  et plus n  an retin de totes les choses de ces deus uiles //. 
meis tote force et tote autre signorie ie quit à - l  abé et au couent del ban et de la iostise des deuant dites uiles et de la maison .//. 
Et por deliurer l  arme de mon pere et la moie des forces que nos auons faites an ces deus uiles et an la maison  toz les homes et totes les fames et toz les anfanz que ie auoie an ces deus uiles ie les ai donez an aumosne à l  esglise Saint Pierre / . 
an - tel maniere come ie les tenoie .//. 
Et ai promis par mon sairement que dedanz l  an qu  il auera euesque à Chaalons ie lor ferai auoir ses lettres an tesmoingnage de ceste aumosne à mon pooir  sanz le mien doner .//. 
Et se ie nel pooie faire  ie randeroie à l  abé et au couent de Saint Pierre quatre_uinz / . 
lb. 
//. 
et li home me demorroient et les fames et li anfant  et seroient mien taillable //. 
mais ie n  auroie ne force ne iostise sor elx ne sor lor choses dedanz le ban et la iostise des deus uiles  se par l  abé non ou son commandemant .//. 
Et por totes ces choses à tenir  ie ai baillié à l  esglise Saint Pierre ces lettres seellees de mon seel .//. 
Et an outre  por ce que ie ne mi oir ne puissons aler encontre de ces choses  ie et l  abés requimes à mon signor Iehan de Torette qui iere garde de Champaigne an leu del roi de Nauarre  que il totes ces deuant dites choses tesmoignast et an baillast ses lettres pandanz à l  esglise de Saint Pierre de Chaalons . 
Totes ces choses furent faites et ces lettres donees et saalees an l  an de nostre Signor / . 
mil et deus cenz et quarante //. 
ou mois d  auril .//. 
ChMa032 Ie Pierres de Bormont cheualiers //. 
sires de Musci //. 
faz sauoir à touz cels qui ces presens lettres uerront et orront / . 
que ie  par le louz et par l  assantemant / . 
Ameline ma mere / . 
et Iehanne ma fame //. 
ai uendu à tou iorz à l  abbé et au couuant de Monstiers an Argone //. 
par mi soissante liures de forz des quez ie ai receü mon gré an deniers contans //. 
tous mes terrages que ie auoie ou que i  auoir pooie à uilers cw  on dit Lesuanz  / / . 
li quel terrage puent ualoir trois moiz de blef à la mesure de Condé an Barroiz  moitié fromant et auaine  / / . 
et touz les acroiz qui sont ou qui pouront estre an ces desor diz terrages //. 
et toutes mes autres rantes que ie an cele uile de uilerz auoie ou auoir pooie  por oquoison de ces terrages //. 
c  est à sauoir  / / . 
un porc de la ualor de douze souz au mainz //. 
à rande chasqu  an londemain de Noel //. 
douz souz de sanz ou plus / . 
oblies //. 
et / . 
uI / . 
forches et demi chasqu  an  / / . 
et toutes mes autres rantes et costumes que ie an cele uile auoie ou auoir pooie ci com il est desore dit //. 
qui ne sont pas nomees ne - specefiiés an ces lettres  / / . 
et le ban et la iustice / . 
de totes ces choses qui sunt ci nomées / . 
et de celes qui nel sunt pas //. 
forz que de mes homes de chief / . 
ce par auanture il n  i auoit achun qui tenit auchune de ces desor dites choses .//. 
Et doi ie et mi oir après moi loial garantize porter au deuant dit abbé et le couant de Monstierz de totes ces desore dites choses par ma foi an uers touz celz qui uouront ester à droit .//. 
Et ai renoncié parmerainemant / . 
ie //. 
ma mere / . 
et ma fame desor dites an cest fait / . 
à tote aide de droit //. 
de laie iostice ou de crestienté //. 
à toute boidise / . 
roisons / . 
defensions / . 
et allegations //. 
de droit et de fait //. 
et à toute autre exception  / / . 
et mesmemant à tout priuilege  grace et indulce //. 
et qui est otroié ou sera à croisiez .//. 
Et por ce que totes ces choses soies estables et fermemant tenues à tou iorz //. 
ie / . 
et ma dame ma mere auons an ces presens lettres nos saiaus pandus .//. 
Et ce fu fait an l  an de l  incarnation nostre Signor / . 
M / . 
CC / . 
et . 
XLuIII //. 
au moiz de ioilet .//. 
ChMa040 Ge Iofrois cheualiers de Saint uerain fas sauoir à toz cels qui uerront et orront ces letres que l  abbés et li couens de Trois - Fontainnes m  ont à ma uie otroié à penre chacun an / . 
deus setiers de froment qu  il auoent de rente en for de Saint uerain  por une pais que ge fis à aus del disme que il tiennent à Heis le Witier //. 
c  est à dire de uint et set setiers de blé //. 
dun li quatorze sunt de forment et li treze sunt d  auainne //. 
en tiers dou disme de Heis le Witier de quoi ge ai le trait .//. 
Et le doient penre de la premiere uennison deuant totes les autres parties .//. 
Et por ce que ge lor chalonioie les uint et set setiers desor - diz //. 
et lor droiz i - fu trouez contre moi deuant ma dame de Saint Chanon  de cui muet ma partie del disme desor - dit // tote_uoie par pais faisant  il m  otrerent à penre à ma uie les deus setiers desor - diz  / / . 
issi que mi hoir aprés moi n  i aueront rien .//. 
Et totes ces choses conois ge par ces letres .//. 
Et que après ma mort li dui setier de froment qu  il m  ont otroié à penre à ma uie reuenra à aus sens reclaim de mes hoirs et d  autrui .//. 
Ne ge meïsmes ne puis en nulle maniere oster fors de ma main les deus setiers desor - diz // cum cil qui n  i ai rien mais que à ma uie .//. 
Et por tesmoignage de uerité //. 
por ce que ge n  ai point de sael  ie ai fait ces letres saeler en sael le doïen de la crestienté de Morcort .//. 
Ce fu fait l  an de l  incarnation Ihesu - Crist / . 
mil / . 
deus cens / . 
et cinquante //. 
en mois de mai . 
ChMa042 Ie Iehans sires de Dampierre faz à sauoir à toz ceus qui cez letres uerront et orront / . 
que Phelippes de Dom Martin / . 
et Ysabiaus sa feme ont reconeu par deuant moi / . 
que il ont uendu à l  abeesse et au couent de Saint Desier //. 
à tenir à toz iors en heritage  II / . 
muis de blef //. 
moitié soile et moitié aueine //. 
à la mesure de Sode //. 
le quel blef li deuant dit Phelippes et Ysabiaus sa feme auoient de rente chascun an //. 
à toz iors  en la moitié des terrages de Sode //. 
et / . 
XXIX / . 
s . 
/ . 
et / . 
uIII / . 
d . 
/ . 
que li deuant dit Phelippes et Ysabiaus auoient ausi de rente chascun an  à toz iors  en la moitié de la merie de cele meesme uile //. 
li quel terrage / . 
et la quel merie descendoient de par mon seignor Ogier qui fu peres au deuant dit Phelippe // por / . 
LX / . 
lib . 
de forz pruuenoisiens  des quex li deuant dit Phelippes et Ysabiaus se tienent dou tot à paié .//. 
Et ont li deuant dit Phelippes et Ysabiaus donees leur foiz corporement en ma main / . 
que il en contre cest uendage ne uenront / . 
ne ne feront uenir par aus ne par autrui .//. 
Aprés  li deuant dit Phelippes et Ysabiaus sa feme sont tenu et ont promis par deuant moi cez choses deuant dites à garantir as deuant diz l  abesse et le couent de Saint Desier  selonc les us et les costumes dou piis  uers toz ceus qui uorroient a droit uenir .//. 
Et cest uendaige ai ie loé et otroié comme sires de cui la chose muet .//. 
Et meïsmes Iehans li freres le deuant dit Phelippe //. 
et Iehans diz Seguins //. 
et Ogiers ses freres  cheualier // ont loé et otroié par deuant moi / . 
le deuant dit uendage .//. 
Et por ce que soit ferme chose et estable // ie  par la requeste des parties deuant dites  ai seelees ces presentes letres de mon seel .//. 
Ce fu fait en l  an de l  incarnation nostre Seignor Ihesu Crist / . 
M / . 
/ . 
CC / . 
et / . 
L //. 
ou mois de mai .//. 
ChMa061 Ie Ponsars doïens de la crestientei dou - Pont fas sauoir à touz ces qui uerront et orront ces letres / . 
que l  abés et li couuenz de l  esglise de Meuremont ont eschangié à Iehot dou - Pont preuost de Sainte - Menehout  à lui et à ses oirs  l  isle qui fut monsignor Huon le preste  qui siet desriers la grange celui preuot au Pont par deuant noz  par mi / . 
II / . 
deniers de cens rendanz à celui abbei et celui couuent .//. 
Et en eschange de ceste isle en a cil abbés et cis couuenz le pré qui siet sus Remei - Fossé qui uient de part la fanme celui preuost qui fille Iehan de Bersis fut .//. 
Et cis eschanges fu faiz sans  soute  d  argent por le prou de l  une partie et l  autre .//. 
Et si li ont franchi / . 
u / . 
iornés de terre qui siet de_lez coste à uigne c  on apelle la terre Chaart par mi / . 
XX / . 
deniers de cens chasqu  an .//. 
Et si doit cis preuoz . 
III / . 
d . 
de cens de la terre qui fut Wautier le Borgne  qui siet desus les teulleries dou - Pont .//. 
Et si doit cis preuoz d une piece de pré et d une piece de terre qui siet entre le Pont et Chaudefontainne . 
u / . 
d . 
de cens à celui abbei et à celui conuent .//. 
Et si doit dou tiers d  un cortil delà le - Pont / . 
I / . 
d . 
de cens .//. 
Et si li ont laisié cil abbés et cil couuanz / . 
IIII / . 
meses ou champ qui fut monsignor Huon  derriers les teulleries dou - Pont  par mi / . 
uI / . 
d .//. 
Et cis deniers de cens deuant diz doit rendre cis preuoz à celui abbé et à celui couuent chasqu  an à la feste saint Remi  à Meuremont .//. 
Et si en doit rendre disme cis preuoz de toutes ces choses deuant dites  fors que li meis deuant diz et as us et as coustumes de la - uille .//. 
Et por ce que se soit ferme chose et estable  noz auons saelees ces letres à la requeste de l  une partie et de l  autre  qui furent faites en l  an que li milliaires cort par mil douz cenz et cinquante trois  ou mois de feurier .//. 
