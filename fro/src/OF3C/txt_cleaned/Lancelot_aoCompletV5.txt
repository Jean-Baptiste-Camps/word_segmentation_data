form En la marche de Gaule et de la Petite Bretaigne auoit deus rois encienement  qui estoient frere germain et auoient deus serors germaines a fames . 
Li uns des deus rois auoit non li rois Bans de Benoyc  et li autres rois auoit non li rois Bohorz de Gaunes . 
Li rois Bans estoit uiauz hom  et sa fame estoit iuesne et bele trop et mout par estoit boene dame et amee de totes genz  ne onques de li n  auoit eü anfant que un tot seul  qui uallez estoit et auoit non Lanceloz en sorenon  mais il auoit non an baptaisme Galaaz . 
Et ce par quoi il fu apelez Lanceloz ce deuisera bien li contes ça auant  car li leus n  i est ores mies ne la raisons  ançois tient li contes sa droite uoie et dit que li rois Bans auoit un sien ueisin qui marchissoit a lui par deuers Berri  qui lors estoit apelez Terre Deserte . 
Li suens ueisins auoit non Claudas  si estoit sires de Bohorges et do païs tot enuiron . 
Cil Claudas estoit rois  si estoit mout bons cheualiers et mout saiges et mout traïtres  et estoit hom lo roi de Gaule  qui or est apelee France . 
La terre do regne Claudas estoit apelé Deserte por ce que tote fu adesertie par Uter Pandragon et par Aramont  qui a cel tens estoit sires de Bretaigne la Menor  que les genz apeloient Hoel en sorenon . 
Cil Aramonz auoit desouz lui Gaunes et Benoyc et tote la terre iusque a la marche d  Auuerne et de Gascoigne  et deuoit auoir desouz lui lo regne de Bohorges  mais Claudas ne li conoissoit mie  ne seruise ne li uoloit rendre  ainz auoit fait seignor del roi de Gaule . 
Et a cel tens estoit Gaule sougiete a Rome et li rendoit treü  et estoient tuit li roi par election . 
Quant Aramonz uit que Claudas li reneoit sa seignorie par force de Romains  si l  acoilli de guerre . 
Et cil ot en aide lo roi de Gaule et tot son pooir  si perdi mout Aramonz en la guerre que trop dura . 
Lors uint a Uter Pandragon  qui rois estoit de Grant Bretaigne  si deuint ses hom par couant que il li menast sa guerre a fin . 
Uter Pandragons passa mer atot son pooir  et oïrent noueles que li seignoraiges de Gaule s  estoit tornez deuers Claudas por aler encontre Aramont  qui uenoit entre lui et Uter Pandragon . 
Lors corrurent andui sor Claudas  si lo desconfistrent et li tolirent tote sa terre et ors lo chacierent . 
Et fu la terre de toz sens si outreement destruite que onques n  i remest en forterece pierre sor autre fors an la cité de Bohorges  qui fu gardee de destruire par lo comandement Uter Pandragon por ce que il se recorda que il i auoit estez nez . 
Aprés ce s  en retorna Uter Pandragons am Bretaigne la Menor  et qant il i ot tant demoré come lui plot  si s  en passa en la Grant Bretaigne . 
Et des lors en auant fu la Menors Bretaigne desouz lo reiaume de Logres . 
Quant li rois Aramonz fu morz  et Uter Pandragons  et la terre de Logres fu an la main lo roi Artur  si sordirent guerres an Bretaigne la Grant en pluseurs leus et guerroierent lo roi Artu li plus des barons . 
Et ce fu el comancement de son regnement  ne n  auoit encores la reigne Ganieure gaires tenue  si ot mout a faire de totes parz . 
Lors reprist Claudas sa guerre qui tant auoit esté entrelaissie  car il auoit sa terre tote recouree si tost comme li rois Aramonz fu morz . 
Lors recomança a guerroier lo roi Ban de Benoyc por ce que a lui marchissoit  et por ce que hom auoit esté Aramont par cui il auoit sa terre eüe perdue si longuement et que mout li auoit neü tant con il auoit esté au desouz . 
A ce tans estoit uenuz de Rome uns conses de grant renon  Poinces Anthoines  si aida a Claudas et li bailla tot lo pooir de Gaule et des contrees qui desouz estoient  si conreerent si lo roi Ban que il li tolirent sa cité de Benoic et tote s  autre terre fors un suen chastel  qui auoit non Trebe  si estoit el chief de sa terre et estoit si forz que rien nule ne dotoit au tans de lors fors afamer o traïson . 
Mais un ior pristrent si anemi un suen chastel a force qui estoit a mains de trois liues pres de celui  et il l  aloit secorre et se uoloit metre dedanz . 
Et qant il uit que cil defors estoient ia dedanz a force  si se feri en l  ost et il et si cheualier  dont il auoit mout de preuz  et il meesmes auoit estez renomez de proesce merueilleuse . 
Illuec ocistrent mout de ces de l  ost  et tant les firent a els antandre que toz li asauz remest et corrut tote l  oz por ancombrer lo roi Ban et ses genz totes . 
Et cil se mistrent a la uoie  mais trop i orent demoré  car Poinces Anthoines atotes ses genz  qui deuers la forest s  estoient trait  lor uint au deuant  si ot tel fais de genz que li rois Bans ne li sien ne lo porent soffrir  si furent tuit si compaignon que mort que pris fors seulement troi . 
Mais de tant se uancha li rois Bans qu  il lor ocist Poinçon Anthoine  lor seignor  et fist tant d  armes  puis qu  il ne fu que soi quarz  que toz les Romains mist en uoie et les chaça assez  tant que Claudas i uint poignant tot a desroi deuant les autres . 
Qant li rois Bans lo uit  si dist une parole qui bien apartint a home desherité . 
 Ha  Dex  dist il  ia uoi ge ci mon anemi mortel . 
Sire Dex  qui tantes honors m  auez donees  otroiez moi que ge l  ocie . 
Et ançois muire ge auoc lui  biax Sire Dex  qu  il en aut uis  car lors seroient totes mes dolors asoagiees . 
 Atant iosterent ansenble  si l  abatié li rois Bans si durement que totes les genz cuidierent bien que il fust morz . 
Et lors s  an parti li rois Bans  et fu mout liez  car bien cuidoit que sa proiere fust aconplie  si ferri tant des esperons qu  il uint a Trebe . 
Dedanz lo quart ior fu pris li chastiax o Claudas seoit Et lors uint aseoir lo roi Ban dedanz Trebe . 
Et qant il sot que cil n  estoit mie morz  s  en ot si grant duel an son cuer qe onques puis fors n  en issi  et bien fu puis aparissant . 
Claudas sist deuant Trebe mout longuement . 
Et li rois Bans auoit pluseurs foiz enuoié por secors au roi Artu  mais il auoit tant a faire de maintes parz qu  il ne se pooit pas legierement entremetre d  autrui besoigne . 
Et li rois Bohorz  ses freres  qui mout li auoit aidié  gisoit do mau de la mort  et chascun ior corroient li forrier parmi sa terre  car ele marchissoit a la terre de Benoyc par deuers Trebe . 
Qant Claudas uit que il ne panroit mie lo chastel legierement  si prist un parlement au roi Ban  et donerent seürté li uns et li autres de sauf aler et de sauf uenir . 
Li rois Bans uint au parlement soi tierz sanz plus  si fu ses seneschaus li uns des deus et uns suens cheualiers auocques . 
Et autresins i uint Claudas soi tierz sanz plus . 
Et fu li parlemenz tres deuant la porte do chastel . 
Li chastiaus seoit en haut  et l  oz estoit desoz logiez  si estoit li tertres mout roistes et mout anieus a monter . 
Qant Claudas uit lo roi Ban  si se plaint de Poinçon Anthoine premierement qu  il li auoit ocis . 
Et cil se plaint de sa terre que il li auoit tolue sanz raison . 
 Ge ne la uos toli mie  fait Claudas  por chose que uos m  aiez faite  ne por haïne que i  aie a uos  mais por lo roi Artu que uos tenez a seignor  car ses peres  Uter Pandragon  me deserita . 
Mais se uos uoliez  ge uos feroie biau plait . 
Saisisiez moi de cest chastel  et gel uos randrai maintenant par tel couant que tantost deuandroiz mes hom et tanroiz de moi tote uostre terre . 
  Ce ne ferai ge mie  fait li rois Bans  car ge me pariureroie enuers lo roi Artu cui huem ge sui liges . 
  Or uos dirai donques  fait Claudas  que uos feroiz . 
Anuoiez au roi Artu que il uos secorre dedanz quarante iorz  et se dedanz cel termine ne uos a secorreü  randez moi lo chastel et deuenez mes hom de tote uostre terre  et ge la uos acroistra de riches fiez . 
 Li rois dit qu  il s  en conseillera  et lo matin li saura a dire o mander lo quel il uoudra faire  o lo randre  ou lo contretenir . 
Atant s  an parti li rois Bans  et ses seneschax fu remes un po arieres  si parla Claudas a lui . 
 Seneschax  fait il  ge sai bien que cist chaitis est malaureux  car ia del roi Artu secors n  aura  si perdra tot par fole atante . 
Et moi poise mout qant uos iestes antor tel home dont biens ne uos puet uenir  car trop ai oï dire biens de uos  et por ce uos loeroie ge que uos en uenissiez a moi . 
Et sauez que ge ferai de uos  ge uos afierai leiaument que ge uos donrai cest regne si tost com ge l  aurai conquis  et toz seroiz sires de mon pooir . 
Et se ge uos preign a force  ce pesera moi quant il couanra que ge uos face mal assez  car ge ai iure sor sainz que ia nus n  iert a force pris de ceste guerre qu  il ne soit ocis o emprisonez sanz issir fors ia mais a nul ior . 
 Tant ont parlé ensemble que li seneschax li fiance a aidier de son pooir sanz lo cors son seignor traïr ne uendre . 
Et Claudas li fiance maintenant que si tost com il auroit Trebe que il li randroit tote la terre  et il an deuandroit ses hom . 
Atant departent  si s  en retorne Claudas a ses genz  et li seneschax lo roi Ban reuient a Trebe et dit au roi Ban que Claudas a mout parlé a lui  et que trop uoldroit s  amor auoir . 
 Et que m  an loez uos   fait li rois Bans . 
 Quoi  sire  fait il  lo miauz que ge uoie  si est que uos meesmes ailliez crier merci au roi Artu  car bien sera gardé iusq  a uostre reuenue ce que uos auez a garder . 
 Lors uient li rois a la reine  si li conte coment Claudas li auoit requis a rendre son chastel . 
 Et me uiaut  fait il  iurer que tantost com il l  aura me reuestira et de cestui et de tote l  autre terre . 
Mais ge sai cestui a si desleial que se il auoit ores cest chastel  il ne me randroit ia mais ne cestui ne de l  autre terre point . 
Mais ge l  an doit respondre demain que g  en ferai  car il me requiert que ge enuoi a mon seignor lo roi Artu  et il me donra triues de cest chastel desi que a quarante iorz  et se iusq  a quarante iorz me secort mes sires li rois  a Dex  tant bien  et se il ne me secort  ge lo reuestira de cest chastel . 
 La reine  qui mout crient lo deseritement  le loe que issi lo face   Car quant li rois Artus uos sera failliz  qui uous aidera ia mais    Dame  fait il  puis que uos uos i acordez  ge lo ferai . 
Et sauez uos que ge ai enpensé a faire  Ge meesmes irai a mon seignor lo roi  et si li crierai merci de mon deseritement  et il en aura greignor pitié que se ge n  i estoie  car il me uerra en presant  car se ge i enueoie autre message rien ne ualdroit  car nus n  est si bien creüz de males noueles comme cil qui porte anseignes aparisanz . 
Or uos apareillez  car uos en uenroiz auec moi  et ne manrons de nules genz que mon fil et un seul escuier  qui nos fera ce que il nos sera mestiers  car ge uoil que grant pitiez praigne mon seignor lo roi de ma grant dolor  qant il la uerra . 
Et sachiez que nos mourons encor annuit  et gardez que uos preigniez tot lo tresor que uos porroiz çaianz trouer et sauoir  et de ioiax et de uaisselemente  et si metez tot an mon granz coffres  car ge ne sai quex chose est a auenir de mon chastel ainz que ge reueigne  que por nule rien ge ne uouroie que uos remansisiez en auenture  ne mie por ce que ge n  ai mie paor de cest chastel qu  il soit ia pris a force  mais nus ne se puet garder de traïson . 
 Ensi comme li rois l  a deuisé s  aparoille la reine  et qant ele a son oirre aparellié  ele li dist que tote est preste . 
Lors eslit li rois de toz ses uallez celui o il plus se fioit  et li dit que il gart que riens ne faille a son roncin  car cheuauchier lo couendra encor anuit . 
Li uallez ama mout son seignor  si fist mout tost son comandement  et il auoit roncin grant et fort et tost alant et bien apareillié de totes choses . 
Et lors uient li rois a son seneschal  si li descueure son corage  coment il uiaut a la cort lo roi Artu aler   Et ge me fi plus en uos que an nul home  car mout uos ai toziorz amé  si uos comant mon chastel a garder autresi come lo cuer de mon uentre . 
Et demain me diroiz au roi Claudas que ge ai anuoié a mon seignor lo roi Artu  et li feroiz tel seürté con il uoudra  que se ge ne sui par mon seignor lo roi Artu secorruz dedanz quarante iorz  del chastel lo reuestirai a son plaisir . 
Mais gardez que il ne sache ia que ge soie hors de çaianz meüz  car petit priseroit puis lo tenement del chastel que ge seroie hors . 
  Sire  fait li traïtes  n  auez garde  car ge an penserai mout bien . 
 Cele nuit se coucha li rois auques par tans  car les nuiz estoient cortes . 
Et ce fu  ce dit li contes  la nuit de la Miaoust  a un uenredi a soir . 
Li rois fu en effroi del ueage que il auoit a faire  car mout li estoit sor lo col  si se lieue bien trois liues ainz lo ior . 
Et qant les seles furent mises et tot atorné  si commanda a Deu son seneschal et totes les autres genz . 
Et lors s  en ist li rois par un petit poncel de cloies qui estoit sor la petite riuiere qui desouz le chastel corroit . 
Ne li chastiax n  estoit asis que d  une part  et si estoit li sieges lo plus de trois archiees loign la o il estoit plus pres  car par deuers lo tertre i auoit et monz et uax et mout males auenues  que par la riuiere de l  autre part ne poïssent nules genz seoir  car li marelz i estoit granz et parfonz  ne il n  i auoit de totes uoies que une petite chauciee estroite qui duroit de lonc plus de deus boenes liues . 
Par cele chauciee s  an ua li rois  s  an maine sa fame sor un palefroi grant et bel et anblant soef  et uns escuiers preuz et de grant seruise  qui l  anfant en portoit deuant lui sor un grant roncin en un breçuel . 
Li rois cheuauchoit un palefroi que bien auoit esproué a bien portant  et fait mener a un suen garçon a pié un suen cheual qui mout estoit de grant bonté . 
Et si porte li escuiers son escu  et li garçons qui seoit sor lo cheual menoit deuant lui un somier  et porte lo glaiue lo roi . 
Li somiers estoit mout bien chargiez de ioiaus et de uaisselemente et de deniers . 
Li rois cheuauche en chauces de fer et an son auberc  et s  espee ceinte  sa chape a pluie afublee  et ua en la rote toz derriens . 
Et tant a cheuachié qu  il uint hors des marois  et antre en une forest . 
Et qant il ot cheuauchié de la forest entor demie loee  si antre en une mout bele lande o il auoit esté mainte foiee . 
Tant a alé li rois et sa conpanie que il uint sor un lac  qui el chief de la lande estoit  au chief d  un mout haut tertre dont l  an pooit sorueoir tot lo païs . 
Et lors estoit aiorné . 
Li rois dit que il ne se moura d  iluec deuant ce qu  il soit un poi esclarci  si descent  car il a talant de monter el tertre an haut por son chastel esgarder que il amoit sor toz les chastiax do monde . 
Tant atant li rois que il fu auques esclarci  et il monte an son cheual  si laisse la reine et sa conpaignie aual sor lo lac  qui mout estoit granz . 
Li lais estoit apelez  des lo tens as paiens  li lais Dianez . 
Diane fu reine de Sezile et regna au tans uirgile  lou bon autor  si la tenoient la fole genz mescreanz qui lors estoient por deesse . 
Et c  estoit la dame del monde qui plus amoit deduit de bois et tote ior aloit chacier  et por ce l  apeloient li mescreant la deesse del bois . 
Cele forez  ou li lais estoit  passoit totes les forelz de Gaule et de la Petite Bretaigne si come de forelz petites  car ele n  auoit que dis liues englesches de lonc et set ou sis de lé  et s  auoit non Bois en ual . 
Li rois apuie le tertre  car mout uiaut lo chastel ueoir que tant amoit . 
Mais or laisse li contes un po a parler de lui et parole de son seneschal . 
Ce dit li contes que qant li rois Bans si fu partiz del chastel de Trebe  et li seneschaus  qui n  ot pas obliees les fiances de lui et de Claudas  issi fors de la uile et uint a Claudas  si li dist   Sire  ge uos aport boenes noueles  ne onques si bien n  auint a home com a uos  se uos me uolez tenir mes couenances  car uos poez prandre orendroit cest chastel sanz nule desfense . 
  Commant  fait Claudas  ou est dons li rois Bans    Certes  fait cil  il l  a guerpi et s  en uont entre lui et madame la reine et un suen escuier sanz plus de gent . 
  Or me randez dont  fait Claudas  lou chastel  et ge uos randrai lo chastel et tote la terre aprés  et an deuendroiz diemenche aprés la messe mes hom  qu  il sera li iorz de la Miaoust  et ueiant toz mes barons . 
 De ceste chose est mout liez li seneschaus  si li dit   Sire  ge m  en irai et uos laisserai les portes desfermees . 
Et lor dirai que nos auons boenes triues  si se reposeront uolentiers  car assez ont mesaise . 
Et qant uos et uoz genz seroiz dedainz  si uos tenez tuit quoi iusq  au maistre chastel  et ansins porroiz tot prendre sanz arest . 
 Ensins parole li traïtres a Claudas  et puis s  en reua el chastel . 
Et qant il fu dedanz  si ancontre un cheualier  filluel lo roi Ban  qui mout estoit de grant proesce . 
Cil gaitoit totes les nuiz  armez de totes armes  et qant il uit uenir lo seneschal de la hors  si li demanda dont il uenoit et a qel besoign il estoit a tel hore fors issuz . 
 Ge uaign  fait li traïtres  de Claudas la defors de prendre triues qu  il auoit otroiees a mon seignor lo roi et lo uostre . 
 Qant cil l  antant  si li fremist toz li cuers  car mout auoit grant paor de traïson  si li dit   Certes  seneschax  a tel ore ne uient on mies de prendre triues au mortel anemi son seignor  qui leiaument en uiaut ourer . 
  Comment  fait li seneschax  tenez me uos por desleial    Dex uos en desfande  fait li cheualiers  qui auoit non Banins  que uos n  an aiez faite desleiauté ne ne façoiz . 
 Itant en dist et plus en eüst parlé se il osast  mais li seneschax auoit la force  si lo feïst tost ocirre  si an laissa la parole atant . 
Et li seneschax dit a cels qui ueilloient que il ont boenes triues  Deu merci  si les fait toz aler couchier  et il se reposent mout uolentiers  car il estoient mout trauaillié . 
Mais Banyns n  a pas talant d  aler dormir  ançois se met an agait  si est montez en une tornele por sauoir que cil dehors feroient  et se cil dedanz lor iroient la porte ourir . 
Mais de ce est il deceüz que les portes sont desfermees . 
Et qant il se regarde  si uoit uenir iusq  a uint cheualiers toz les hiaumes laciez  et aprés en uienent uint  et ensins en uienent uint et uint iusqu  a deus cenz Lores soupece il bien que la uile sera traïe  et il deuale les degrez des murs contraual  si crie a haute uoiz   Traï  Traï   parmi lo chastel . 
Ne ancor ne cuidoit il pas que les portes fussient deffermees . 
Li criz est leuez parmi lou chastel  et cil corrent a lor armes qui estoient desgarni . 
Mais tantost se mistrent li cheualier Claudas dedanz la premiere porte . 
Et qant Banins les uoit  si a tel duel que par un po qu  il ne forsanne . 
Si lor adrece tot a pié et fiert si durement lo premier parmi l  escu et parmi lo hauberc  que parmi lo cors li met lo glaiue d  outre en outre  si lo ruie mort . 
Et li autre laissent tuit corre a pié et a cheual . 
Et il uoit que se il fuit au maistre chastel  ançois que il i soit uenuz l  auront il abatu deus foiz ou trois  car il sont monté  et il est a pié . 
Lors se refiert sor les murs par les degrez  et uait toz les aleors tant que il est uenuz a l  uis de la grant tor . 
Et maintenant lieue aprés lui un pont torneïz  si trueue dedanz sergenz qui la tor gardoient  dont li uns li a l  uis ouert  et li autre estoient tuit el baille aual por dormir  car aseür cuidoient estre tuit . 
Ez une partie des cheualiers Claudas qui uenoient aprés lui toz les murs  car il lo uoloient prandre . 
Et qant il uoient qu  il ont a lui failli  si s  en retornent . 
Et li autre orent porpris lo petit chastel ançois que les genz se poïssent estre aüné laianz . 
Et li criz estoit si granz que l  an n  i oïst Deu tonant . 
A cels criz et a cels noises sailli hors li seneschax et fist sanblant de soi desfandre  autresins come se il ne seüst rien de l  auenture  si en comance son seignor a regreter . 
Et Banyns  qui de la tor en haut se fu saisiz  li comance a huchier   Haï  fiz a putain  murtriers  Tot ce nos auez uos porchacié  si auez traï uostre lige seignor  qui de neiant uos a mis a grant hautesce  si li auez tolue tote l  esperance qu  il auoit de sa terre recourer . 
Mais a autresin boen gré em puissiez uos uenir en la fin com fist Iudas qui traï celui qui en terre estoit uenuz por sauuer lui et les autres pecheors se an lui ne remansist  car bien auez faites les oures Iudas . 
 Ensin parloit Banyns de la tor au traïtor . 
Et tot maintenant fu pris li petiz chastiaus et totes les autres forteresces fors la tor . 
Mais d  une chose fu Claudas mout corrociez  que ne sai li qex de ses homes mist an la uile lo feu  si fu la richesce des beles maisons arse et fondue . 
Aprés ce se tindrent mout et se desfandirent cil de la tor  si n  estoient il que quatre seulement  dont li troi estoient seriant et Banyns estoit li qarz  si tuerent des genz lo roi Claudas a grant planté an lor desfense . 
Au quint ior fist Claudas une perriere asseoir deuant la tor  ne plus n  an i pot seoir . 
Mais ia par la perriere ne fussient pris  se ne fust que il n  auoient que mangier  et neporqant mout se desfandirent durement . 
Mais sor trestoz les autres se desfandoit Banyns et mout ocist des genz Claudas a pex aguz et a pierres cornues que il lor lançoit . 
Si durement se desfandoit Banyns et tant soffri que trop s  en merueillierent tuit  et dist Claudas  qant il l  oï nomer et il ot oïes ses granz proeces  que se il auoit un si preude cheualier et si leial uers lui  il lo tanroit plus chier que soi meïsmes . 
Puis que tote raisnable uiande lor fu faillie  se tindrent cil de la tor trois iorz antiers  et lors furent trop aquis d  angoisse de fain . 
Si lor auint la tierce nuit qu  il pristrent en un crués de la tor un chauan  car d  autres oisiax n  i auoit nul por les cox de la perriere qui les an auoit chaciez . 
De ceste auanture s  esbaudirent mout . 
Et si les auoit la perriere si estoutoiez  et les murs peçoiez et estonez . 
Et Claudas apela un ior Banyn  si li dist   Banyn  car te ranz  car autrement ne te puez tu mie longuement tenir . 
Et ge te donrai assez cheuax et armes et despense iusque la ou tu uouras aler . 
Et se tu a moi uoloies remanoir  se Dex m  aïst et li saint de cele eglise   si tant sa main uers une chapele   ge t  ameroie plus que cheualier que ge eüsse onques por la grant proesce et por la grant leiauté qui est an toi . 
 Ensins l  en pria Claudas maintes foiz . 
Et cil li dist un ior  ensin conme cil qui mout estoit dolanz et entrepris   Sire Claudas  sire Claudas  bien sachiez  qant ge me randrai a uos  que i  aurai tel essoigne aparissant que ia nus ne m  en blasmera  et qant ge me randrai a uos ne a autrui  ge ne me randrai pas comme traïtres . 
 Tant se tint laianz Banyns qe mout afebli de fain et il et si conpaignon  et chascun ior li pria Claudas de rendre  car trop lo dessirroit a auoir  car trop lo prisoit por la grant proesce que il auoit an lui ueüe . 
Qant Banyns uoit que tenir ne se porroit et que il lo couendroit a rendre por lo defaut de la uiande et par la perriere qui trop les auoit estoutoiez  si commença duel a faire trop grant . 
Et si compaignon  qui plus ne pooient la fain soffrir  li distrent qu  il se randroient  car del plus tenir n  estoit il riens . 
Et il lor dist   Or ne uos esmaiez  car ge rendrai la tor et sera fait a tel honor que ia n  en serons blasmé . 
Ne ge ne sui pas mains lassez ne mains fameilleus d  un de uos  mais quant grant angoisse maine home et il doit faire meschief  totesuoies doit il s  onor garder . 
 Celui ior reparla Claudas a lui et li demanda qu  il auoit en talant affaire  ou del rendre ou del tenir . 
 Sire  fait il  ge me sui conseilliez a mes conpaignons  si me loent que nos teigniens ceste tor  car nos n  auons a grant piece garde de perriere ne d  autre engin . 
Mais ge ne uoil plus prendre sor moi lo fais  que plus prodome et plus riche de moi l  ont laissié aler . 
Ors me sui conseilliez que ge uos rendrai la tor et mes compaignons et moi  car il m  est auis que ge ne la porroie rendre a plus preudome  et si nos retanroiz o uos . 
Mais auant nos feroiz seürs que uos nos garderoiz enuers toz homes et nos tandroiz a droit en uostre maison enuers totes genz en tel maniere que se nus nos set que demander  par uos ferons droit  et se nos sauons a home de uostre pooir rien que demander  droit nos en faites . 
 Ceste couenance lor otria Claudas a tenir  et fist aporter les sainz  si lor iura au pié de la tor . 
Et lors issirent hors de la tor  si mist Claudas sa garnison dedanz . 
Et mout honora Banyn et mout fu amez de son cuer  por ce que de grant proesce l  auoit ueü . 
Dedanz lo tierz ior auint que li seneschax demanda ses couenances  et il dist que mout uolentiers les li randroit  et si comança a querre aloignes . 
Et tant alerent les paroles que Banins en sot une partie . 
Lors uient a Claudas la ou il estoit entre ses barons  si li dist   Sire  ge uoil bien que tuit cist baron sachent que ge me rendi a uos por ce que uos me garantissiez deuant toz homes et tenissiez a droit enuers toz cels qui rien me uoudroient ne sauroient qe demander  et de toz cels cui ge sauroie rien que demander en uostre pooir  me feissiez droite iustise . 
 Et Claudas lo li conoist bien . 
 Sire  fait il  or uos pri ge donc et requier que uos teigniez del seneschal droiture  qui ci est  comme de celui qui est traïtres et pariurs enuers Deu et enuers son seignor terrien . 
Et se il ceu ose neier que il ne soit uers Deu et uers son seignor lige traïtres et pariurs  ge sui prelz que ge lo mostre uers son cors orandroit ou a itel ior comme uos uoudroiz . 
  Oiez  seneschal  fait Claudas  que cist cheualiers a dit sor uos . 
Ensins seroie ge mout engigniez qant ge uos ameroie et essauceroie a mon pooir  et uos seriez uers moi traïtres . 
  Sire  fait cil  il n  a si bon cheualier souciel ne si prisié  s  il uoloit mostrer que ge eüsse faite enuers uos traïson  qe ge ne m  en deffendisse . 
  Tenez mon gaige  fait Banyns  de mostrer contre son cors que ge ai oïe et ueüe la traïson que il a faite enuers son seignor lige terrien . 
 Or ot Claudas tel chose qui li siet et plaist  car il meïsmes lo haoit trop por la traïson que il auoit faite  si est mout liez qant il trueue achoison raisnable par quoi il puisse perdre l  anor que il li auoit promise . 
Si li demande que il en fera . 
 Sire  fait li seneschax  conseilliez moi uos meïsmes  car cist me het de mort por uos  ne por autre chose ne m  an apele . 
  Des ici  fait Claudas  uos en conseillerai . 
Se uos en iestes saus  si uos en desfandez seürement  car uos n  iestes pas mains forz  ne mains corsuz de lui  ne mains prisiez d  armes n  iestes uos mie . 
Se il m  an apeloit autresins comme il fait uos  dont seroie ge honiz se ge ne m  en deffandoie . 
Et sachiez que uos n  auez garde de nul home que de son cors  ne il de nul home fors de uos seul . 
Et se uos ne uos en deffendez  dont senblez uos bien home qui se sante corpables de traïson . 
 Tant lor dist Claudas que il ont endui donez lor gages an sa main  et il apele aprés lo seneschal et li dit   Seneschax  ge uos ai tenu et cuidié iusque ci a mout leial  et Bans li rois  uostre sires  uos i tesmoignoit . 
uenez auant et tenez . 
Ge uos reuest del reiaume de Benoyc  des rantes et des issues et de qanque il i apartient  fors seullement des forteresces dont ge nelui ne reuestiroie . 
Et se uos de Banyn uos poez desfandre de ceste chose  si me feroiz ma faauté et mon homage  et se il de ce uos ataint qu  il uos met sus  ge li otroi et doing la terre  et il en deueigne mes hom leiaus . 
 Ensin Claudas reuesti lo seneschal del reiaume de Benoyc  por ce que pariurer ne se uoloit del sairement que il li auoit fait . 
Et bien sospeçoit que il n  en seroit gaires tenanz  car trop sauoit Banyn de grant proesce et de leiauté espris . 
Que uos iroie ge deuisant  Au quart ior fu la bataille en la praerie de Benoyc entre Loire et Arsie . 
Et illuec colpa Banyns la teste au seneschal . 
Et lors li offri Claudas la terre de Benoyc en fié et an heritage . 
Et Banins li dist   Sire  ge me remés a uos par si que ge n  i remansisse se tant non com ge uoldroie  et mes talanz est tex q  aler m  en uoil . 
Si uos requier uoiant toz uoz barons atant congié  car  Deu merci  i  ai acheué ce por qoi g  estoie a uos remés . 
Et bien sachiez que terre ne prandroie ge nule de uos  car Dex ne fist onques si riche terre que ge uoussisse pas auoir se ne uos em poïsse greuer  mais mes cuers nel porroit autrement soffrir a cui ge sui . 
 Atant s  em parti  s  en fu Claudas mout iriez  car an lui retenir  se il poïst  meïst tote sa paine  car il n  auoit onques ueü un cheualier si a son cuer de proesce et de leiauté Mais ci endroit ne parole plus li contes ne de Banyn ne Claudas ne de sa compaignie  ançois retorne au roi Ban dont il s  est longuement teüz . 
Li rois Bans  ce dit li contes  apoie lo tertre por son chastel ueoir que tant amoit de grant chierté . 
Et li iorz commança a esclarcir durement  et il esgarde  si uoit les murs blancheier et la tor haute et lo baille enuiron . 
Mais ne l  ot gaires esgardé qant il uit el chastel grant fumee  et un po aprés uit par tot lo chastel flanbe saillir  si uoit an po d  uere les riches sales uerser a terre  et fondre les eglises et les mostiers  et lo feu uoler de leu en autre  et la flambe hideuse et espoentable qui enuers lo ciel se lance  si en est li airs roges et anbrassez  et antor en reluist tote la terre . 
Li rois Bans uoit son chastel ardoir qu  il aimoit plus que nul chastel qu  il eüst  car par ce seul chastel estoit s  esperance de recourer tote sa terre  et ses conforz . 
Et qant il uoit qu  il a ce perdu o tote sa fïance estoit  riens nule n  est el siegle ou il s  atende de nule rien  car il se sant uiauz et debrisiez  et ses fiz est tels que il ne lo puet secorre ne aidier  et sa fame ert mout iuesne dame et a mout grant aise norie  et si haute dame uers Deu et uers lo siegle come cele qui est descendue de la haute ligniee Daui lo roi . 
Si a pitié de ce qu  il couanra son fil issir d  enfance en poureté et an dolor  et sa fame estre en autrui dongier que el suen et an auoeries de maintes genz  et lui meïsmes couendra estre poure et ueillart  et an grant souffraite user sa uie lo remanant  qui tant a esté dotez et riches et qui tant a amee bele compaignie de genz et ioieuse maisniee en sa iouente . 
Totes ces choses recorde li rois et i met deuant ses iauz  et li toiche au cuer si granz dolors que les lermes li sont estopees et li cuers serrez el uantre  et se pasme  si chiet de son palefroi a terre si durement que par un po que li cox ne li brise . 
Si li saut parmi la boiche et parmi lo nes li sans uermauz et parmi les oroilles amedeus . 
Grant piece a geü li rois en tel maniere  et qant il reuient de pasmoisons  si parole si con il puet  et regarde uers lo ciel et dist   Ahi  sire Dex  merci et graces uos rant  biax Peres douz  de ce qu  il uos plaist que ge fenisse en poureté  car uos uenistes mort soffrir en terre comme poures et besoigneus . 
Sire  por ce que ge ne puis auoir demoree el siegle sanz pechier  uos en cri ge merci  car ge uoi bien et sai que ge sui a ma fin uenuz . 
Et uos  biax Peres  qui de uostre sanc me uenistes rachater  ne perdez en moi l  esperit que uos i meïstes . 
Mais en cest derreain ior ou ma fins est apareilliee  me receuez comme celui qui uos regeïs la charge de mes pechiez si granz et si espoantables que ge n  en puis la some dire . 
Et se li cors a mesfait en terre o nus ne puet estre sanz pechié  biax Sire  prenez en la uostre ueniance en tel maniere que  coment que l  ame soit tormentee aprés lo cors  qu  ele soit en aucun tens acompaigniee a cels qui auront an la pardurable clarté de ta ioieuse maison part et compaignie sanz fin . 
Biax Peres piteus  preigne uos pitiez de ma fame Helene  qui est descendue del haut lignage que uos establites el Regne Auentureus a essaucier uostre non et la hautesce de uostre foi  et a auoir uoz granz repostailles  qui deuant les estranges pueples lor auez uictoire donee . 
Sire  uos conseilliez la desconseilliee  qui de celui haut lignage est descendue  et tant a amee uostre creance  et uoz commandemenz gardez . 
Et de mon chaitif fil  Sire  uos remenbre  qui est si iuenes orfenins  car li poure sont en uostre main  et uostre aide doit maintenir les orfenins . 
 Qant li rois ot dites ces paroles  il esgarda uers lo ciel et bati sa corpe et plora ses pechiez deuant l  esgart Nostre Seignor  puis aracha trois pols d  erbe el non de la Sainte Trinité et les usa en non de Sainte Creance . 
Et lors li serre li cuers  si est li diaus si granz qu  il a de sa fame et de son fil  qu  il en pert la parole tote  et li oil li troblent el chief  et il s  estant si durement que les uaines del cuer li rompent  et li cuers li est partiz dedanz lo uentre  et il iut morz a terre  ses mains estandues en croiz et lo uis encontre lo ciel et lo chief a droiture torné uers oriant . 
Ses cheuax fu effraez del chaoir qu  il a fait  si torna en fuie tot contraual lo tertre et as autres cheuax en uint tot droit . 
Et qant la reine lo uoit  si dist au uallet qui auoc aus estoit uenuz  que il lo preigne . 
Et il met l  anfant a terre  puis cort prandre lo cheual  puis uient en haut el tertre  si trueue lo roi gisant si com uos auez oï . 
Il descent  qant il trueue mort lo roi  si giete un si haut cri que la reine l  ot mout cler  si en est tant esbaïe qu  ele laise son fil a terre deuant les piez as cheuax . 
Puis s  est escorciee  si cort tot a pié tot contramont lo tertre et trueue lo uallet gisant sor lo roi et faisoit tel duel que plus ne pooit . 
Et qant el uoit son seignor mort  si se pasme desus lo cors . 
Et qant el reuint de pasmoisons  si se demante et plaint ses granz dolors  dont ele a trop . 
Si tire ses cheuox qui mout estoient blonde et lonc et bel  et deront ses dras et giete en uoie  et esgratine son tendre uis  si que li sans uermauz li cole tot contraual les ioes a fil  si regrete les granz proesces son seignor et ses granz debonairetez  et crie si haut que li tertres et li uaus et li lais qui grainz ert deioste en retentissent . 
Tant a crié que plus ne puet  si est lasse et roe  et la parole li faut por lou graint duel dont li cuers li est serrez  si se pasme souant et longuement  et au reuenir de pasmoisons se plaint et gramente . 
Qant ele a regratees les granz proesces son seignor et bien plorez et plainz ses granz domages  si ne dessire nule rien se la mort non  et mout la blame que tant demore . 
Et qant ele a longuement esté issi  si li remenbre de son fil  ne ia mais ne uelt estre confortee par autre rien  et por la peor qu  ele en ot grant que li cheual ne l  aient mort  deuant cui ele l  ot laissié  si giete un cri tel com ele puet  et lors saut sus a guise de fame forsenee  si cort la ou ele ot son fil laissié . 
Mais tant la destraint la granz paors que ele a qu  il ne soit morz  qu  ele chiet pasmee a terre ainz qu  ele soit uenue a l  aualer del tertre ius . 
Au reuenir de pasmoisons se plaint et gaimente mout durement . 
Puis resaut sus et auale la montaigne grant cors aual  si est escheuelee et dessiree . 
Et qant ele aproche des cheuax qui estoient desus lo lac  si uoit son fil hors del breçuel tot deslié  et uoit une damoisele qui lo tenoit tot nu en son giron et l  estraint et serre mout doucement antre ses memeles  et li baise les iauz et la boiche menuement  et ele n  auoit mie tort  car ce estoit li plus biax uallez de tot lo monde . 
La matinee fu froide et tantost auoit aiorné . 
Et la reine dist a la damoisele   Bele douce amie  por Deu  laissiez l  anfant  car assez aura des ores en auant mesaise et duel  car en si grant orfenté est hui chaüz comme cil qui a perdue tote ioie  car ses peres est orendroit morz et sa terre a perdue  qui ne fust mie petite se Dex la li aüst gardee si com il la deüst auoir . 
 A chose que la dame die  la damoisele ne respont un mot  et qant ele la uoit aprochier  et ele se lieue atot l  anfant qu  ele tenoit entre ses braz  et si s  an uient droitement au lac et  ioint les piez  si saut anz . 
Quant la reine uit son fil dedanz lo lac  si se pasme  et qant ele est uenue de pasmoisons  si ne uoit ne l  anfant ne la damoisele . 
Et lors commance a faire un duel si grant que nus graindres ne poïst estre  et fust saillie dedanz le lac se li uallez ne l  aüst retenue qui lo roi auoit laissié en la montaigne  si l  estoit uenue reconforter por la grant paor qu  il auoit que ele ne se desesperast . 
De duel que la reine fait  ne uos porroit nus dire la some . 
Et endementres qu  ele se gaimentoit  si est auenue chose c  une abaesse trespassoit par illoc so tierz de nonains  et auoc estoit ses chapelains et uns randuz et dui escuier  sanz plus de genz estoit . 
Ele oï lo duel que la reine demenoit  si l  an prist mout granz pitiez  et torna cele part et dist a la reine que Dex li doint ioie . 
 Certes  dame  fait la raine  il me seroit mout grant mestiers  car ie sui la plus desconseilliee riens del monde  car i  ai perdu en cest ior d  ui tote honor et tote ioie  dont i  ai assez eü par mainte foiee . 
  Ha  dame  fait l  abaesse qui mout la uit de grant biauté se la grant ire ne fust  qui iestes uos    M  aïst Dex  dame  fait ele  moi ne puet gaires chaloir orandroit qui ge soie  fors de ce que ge uif trop . 
 Lors la regarde li chapelains et dit a l  abaesse   Dame  en non Deu  ia mar me querrez mais se ce n  est madame la reine . 
 Et lors conmance l  abaesse a plorer mout durement  si li dist   Dame  por Deu  itant nos dites se uos iestes madame la reine . 
 Et cele se pasme tantost . 
Et quant ele reuint de pasmoisons  si li redist l  abaesse   Por Deu  dame  ne uos celez mie uers moi  car ie sai bien que uos etes madame la reine . 
  M  aïst Dex  dame  uoirement suis ge la Reine as Granz Dolors . 
 Par cest non qu  ele se mist est apelez cist contes el commancement  li contes de la Reine as Granz Dolors . 
Et ele dist a l  abaesse   Dame  por Deu  qui qe ge soie  fates moi nonain  car ge ne desir tant nule rien . 
  Certes  dame  fait l  abaesse  mout uolentiers  mais por Deu  dites uostre mesestance  car mout an sui a malaise . 
 Et la reine li conte sa mescheance de chief en chief  de sa terre que ele a perdue  et de son seignor qui est morz en son lo tertre  et de son fil q  en tel maniere em porte uis deiables en guise de damoisele . 
Lors li demande l  abaesse comment li rois auoit esté morz  mais ele ne li set a dire . 
 Dame  fait ele  espoir c  est por lo duel de Trebe qui est ars . 
  Coimment  fait la reine  est il dons ars    Oïl  dame  et ge cuidoie que uos lo saüssiez bien . 
  M  aïst Dex  dist ele  nel sauoie . 
Mais or sai ge bien que autre dolors ne li a la mort donee  ne des ores en auant  quel pensé que ge aie  ge ne uoil plus au siegle demorer . 
Mais por Deu  madame  uelez moi et faites prandre grant auoir qui ci est d  or et de uaisselemente et de ioiaus  si an ferez ci faire un petit mostier  ou an chantera por l  ame de mon seignor toziorz mais . 
  Dame  fait l  abaesse  certes  uos ne sauez mie comment il est grant charge a tenir ordre  kar tuit li trauail dou cors i sont  et tuit li peril des ames . 
Mais uenez uos en  dame  orandroit en nostre abaïe  et seiez tote dame si com uos deuez estre  car li encessor monseignor lo roi fondierent lo leu et establirent . 
  Dame  por Deu  fait la reine  ge uos requier  por Deu et sor uostre ame  que uos me façoiz nonain  car ge n  ai plus cure del siegle  ne li siegles n  a mestier de moi . 
Et se uos de ce me failliez  ge m  en irai parmi ces forelz sauuages comme chaitiue et esgaree  et si porrai tost perdre lo cors et l  ame . 
  Dame  fait l  abaesse  puis que uos si a certes l  auez empris  or aorez en soit Deu et graciez  car mout en auons grant ioie qant Dex de si boene dame et de si haute reine nos done la compaignie . 
 Illuec sanz plus atendre furent tranchiees les beles treces la reine  et ele auoit le plus biau chief de tot lo monde . 
Aprés li furent aporté li drap  si la uelerent an la place . 
Et qant li uallez la uit uelee qui aueques li estoit  si li dist q  el siegle ne seroit il ia mais  puis que sa dame s  en estoit issue  si deuint illuec randuz  et li furent uestu li drap ainz que de la place se remuast . 
Aprés ont pris lo cors lo roi  si lo porterent a l  abaïe qui gaires n  estoit loig d  iluec  et si font lo seruise tel com en lo doit faire a cors de roi  et fu hautement enterrez et anseueliz en l  abaïe meïsmes iusque tant que el leu o il auoit esté morz fu faiz uns mostiers . 
Qant li cors fu enterrez  la reine demora en l  abaïe  et l  abaesse fist faire un mostier mout bel  la ou li rois auoit esté morz  et mout beles officines  et fu toz faiz dedanz cel an . 
Et qant il fu dediez  si i fu li rois portez . 
Et lors i uint la reine soi tierce de nonains  et si i ot deus chapelains et trois renduz . 
Toz les iorz qui aiornoient auoit la dame une costume que si tost com ele auoit oïe la messe que l  an chantoit por le roi  si uenoit sor lo lac  et illuec endroit o ele auoit son fil perdu  si lisoit son sautier tex hore estoit  et ce disoit qu  ele sauoit de bien et ploroit mout durement . 
Et la chose fu seüe par lo païs que la reine Helene de Benoyc estoit none  et cil leus fu apelez Mostiers Reiaus . 
Durement crut li leus et essauça  et les gentis fames do païs s  i rendirent espessement  et por Deu  et por amor de la roine . 
Mais atant se taist ores li contes de la reine et de sa conpaignie et retorne au roi Claudas de la Deserte . 
Ici androit dit li contes que tant esploita Claudas li rois qu  il ot tote la terre del reiaume de Benoyc et tote la terre de Gaunes  que  puis qe la morz au roi Ban fu seüe  ne uesqui li rois Bohorz que deus iorz  si quide l  an miauz qu  il soit morz de diau de son frere que de la soe maladie . 
Il auoit deus filz  dont li uns auoit non Lyoniax  et li autres Bohorz  si estoient a merueilles bel anfant  mais il estoient de si petit aage que Lionax n  auoit que uint et un mois  et Bohorz n  en auoit que nuef . 
En la terre de Gaunes auoit de mout preudomes et de mout leiaus cheualiers  si contretindrent tant la terre com il la porent contretenir . 
Et la reine Euane  la fame au roi Bohort  estoit en un chastel qui estoit de son doaire  si auoit non Montlair et estoit meruoilles forz . 
Si estoit tote la terre prise fors que cil chastiax o estoit la reine et si anfant . 
Et qant Claudas ot tot lo païs en sa baillie  si uint deuant celui seoir . 
Mais la reine  qui fame estoit  ne l  osa atandre  por paor que il ne li feïst honte s  il la poïst par force prandre  si s  an foï del chastel entre li et ses deus anfanz  et se fist nagier outre une riuiere qui desouz lo chastel corroit tant qu  ele uint en une forest desus la riuiere qui soe auoit esté maint ior . 
Illuec monta la reine en ses cheuax  si s  en aloit a po de gent  et pensa qu  ele ne fineroit d  errer tant qu  ele uenroit au mostier ou sa suer  la reine de Benoyc  estoit uelee . 
Ensins s  en aloit en tel maniere et si dui anfant auocques li . 
Si uint en une mout bele lande et mout grant . 
Illuec auint la reine une de ses mescheances  et orroiz comment . 
uoirs fu que li rois Bohorz auoit en sa uie desherié un cheualier por un autre que il auoit ocis  car ce fu uns des homes du monde qui plus haute iustise tint en sa uie que li rois Bohorz de Gaunes  fors li rois Bans de Benoyc  ses freres . 
Li cheualiers qui desheritez estoit qui por l  omecide s  en estoit uenuz a Claudas  car il sauoit tot lo couine et lo pooir des deus freres . 
Li rois Claudas l  ama mout par sanblant et crut et essauça  si li bailla une partie de sa gent por corre la ou il uoudroit . 
Et cil lo tint mout pres et mout se pena de lui seruir . 
Celui ior que la reine s  en aloit de Monlair au mostier sa seror  auint que en cele forest ou ele passoit estoit li rois Claudas  et chaçoit un sangler trop grant  et li cheualiers deseritez auocques lui . 
Si encontra li cheualiers deseritez la reine et ses deus anfanz  la ou il atandoit Claudas au trespas d  une grant haie . 
Il uit la dame  si li cort saisir au frain . 
Et ele commança a plorer mout tendrement . 
Et il fait prendre les deus anfanz qui estoient en deus breçuels sor un somier  si les en maine la ou il auoit son seignor laissié . 
Se la reine remest dolante  il ne fait pas a demander  car l  em ne porroit greignor duel deuiser que ele ensi grant ne feist  et cheoit pasmee si souant que tuit cil qui la ueoient cuidoient que ele moreüst eneslopas . 
Quant li cheualiers la uit si doloser  si l  an prist pitiez mout granz  et il li dist   Dame  mout m  auez mal fait  et uos et li rois qui morz est  mais li cuers ne me sofferoit pas que ge uos meïsse en males mains  car uos me feïstes ia un seruise qui bien uos iert guerredonez encui  car uos me respitates une foiz de la mort  et mout uos pesa de mon deseritement . 
Si uos en randrai lo guerredon  car ge uos manrai fors de ceste forest a sauueté . 
Mais uos me lairoiz mes deus seignors qui ci sont  si les garderai et norrirai tant que il seront grant  et s  il pueent ia mais lor terre recourer  mielz m  an sera . 
Et se uos ensi ne lo faites  uos ne poez estre se honie non  se uos chaez es mains Claudas de la Deserte . 
 Ele ne set que faire  que se ele laisse ses deus anfanz  ele ne les cuide ia mais auoir  et d  autre part  s  ele chiet es mains a son anemi mortel  ele crient assez auoir honte et dolor . 
Si se pense que miauz li uaut prandre de deus maus lo mainz mauuais  car por la soe honte  se l  an li fait  ne remanra il mie de ses anfanz que il ne soient a mort liuré . 
Ele uiaut miauz metre ses anfanz en la main de Nostre Seignor  que il soient desmambré ses iauz ueiant et ele honie . 
Si dit au cheualier que ele laisse les anfanz en la Deu garde et an la soe  que il les gart si com il doit . 
 Mais por Deu  fait ele  de ceste forest me gitez hors  que par autrui ne soie prise ne destorbee . 
 Li cheualiers prist les deus anfanz  si les liura a cels an cui il se fioit plus  et mena la dame a sauueté hors de la forest tant qu  ele uint a une abaïe de randuz . 
Il la met laianz et li dist   Dame  ci uos remanroiz tant que uos uerroiz mon message qui uos dira qant Claudas s  en sera alez . 
 Ele remaint  et il s  en part  et ele li chiet as piez  si li prie  por Deu  que pitiez li preigne de ses deus anfanz  que por couetise d  auoir ne les mete es mains de lor anemi mortel . 
Et il dit sor sa creance que  la ou il auront mal  il nes porra garantir . 
Atant s  en ala  et qant il uint a Claudas  si fu ia li sanglers ocis . 
Et tantost uindrent les noueles que Montlairs estoit pris . 
Claudas an fu mout liez  et si monte il tantost et uient au chastel  si troua qu  il estoit ia randuz a sa gent  car puis que la reine an fu hors  ne l  osa nus contretenir . 
Mais qant il ne troua ne la reine ne les anfanz  si an fu mout iriez  et neporqant do chastel se saisi . 
Et tint endeus les reiaumes an tel maniere . 
Mais atant se taist ores li contes que plus n  an parole  ançois retorne a la reine Euainne  la fame au roi Bohort . 
Li contes dit que qant li cheualiers deseritez oï les noueles Monlair  lo chastel qui pris estoit  et il uit Claudas monter por aler la  si prist un suen neueu  escuier  et l  anueia a la reine  et par celui la fist conduire iusq  eu mostier o la reine  sa suer  estoit . 
Qant les deus serors s  antreuirent  il ne fait mie a demander s  eles orent amedeus assez et duel et ioie  car eles en orent tant con l  am porroit de boiche deuiser . 
Duel orent eles de ce que l  une uit l  autre deseritee et essilliee  qui tant soloient estre honorees et de grant pooir  et d  autre part rauoient mout grant ioie de ce qu  eles se uoient ansenble  car grant paor auoient eü l  une de l  autre  et se pensoient que legierement useroient ansenble lor uies am plorer et an faire duel de lor granz pertes et an seruir Nostre Seignor  car en ce doiuent estre tuit li bon confort . 
Mais aprés ce qu  eles se furent assez dolosees de lor deseritement et de la perte de lor seignors  si uint la plainte la reine Helene de Benoyc  et dist   Ha lasse  Ge par ai trop perdu  ma terre et mon seignor et mon fil qui de toz anfanz estoit la rose . 
Et li uostre  fait ele  bele suer  o sont il dons   Et lors se pasme sa suer . 
Et qant ele la uoit pasmee  si se repasme tantost delez li  et tuit cil qui sont laianz et totes celes en font grant duel trop . 
Et qant la reine de Gaunes fu reuenue de pasmoisons  si commance a conter a sa seror comment ele a perdu ses deus anfanz . 
 Ha lasse  fait cele de Benoyc  or somes amedeus sanz anfanz . 
 Et lors li comence a conter comment ses sires auoit esté morz  et comment ele auoit perdu Lancelot  son fil  qant la damoisele se lança otot lui dedanz lo lac . 
Granz fu li diaus as deus serors de la grant perte que faite auoient  et s  eles ne fussient ansemble  ancores fust graindre lor angoisse . 
Mais de ce qe eles estoient ensemble estoient maindres lor dolors . 
Maintenant que l  abaesse fu illocques uenue  si se fist la reine de Gaunes reoignier et ueler  car mout auoient grant paor de la desleiauté Claudas . 
Et puis que eles estoient uelees et rooigniees  n  auoient eles garde de lui . 
Mais d  eles ne parole li contes plus a ceste foiz  ançois retorne a Lancelot  la o il en est portez el lac . 
Or dit li contes que la damoisele qui Lancelot am porta el lac estoit une fee . 
A celui tens estoient apelees fees totes iceles qui sauoient d  anchantement et de charaies  et mout en estoit en celui termine en la Grant Bretaigne plus que en autres terres . 
Eles sauoient  ce dit li contes des brettes estoires  la force des paroles et des pierres et des herbes  par quoi eles estoient tenues en ioueneté et en biauté et en si granz richeces com eles deuisoient . 
Et tot fu establi au tans Merlin  la prophete as Anglois  qui sot la sapience que des deiables puet descendre . 
Por ce fu il tant redotez de Bretons et tant honorez que tuit l  apeloient la sainte prophete  et tote la menue gent lor deu . 
Cele damoisele dont li contes parole sauoit par Merlin qancq  ele sauoit de nigromence  et lo sot par mout grant uoisdie . 
uoirs fu que Merlins fu aniandrez an fame par deiable et de deiable meesmes  car por ce fu il apelez li anfes sanz pere . 
Et cele maniere de daiable conuerse mout au siegle  mais n  ont force ne pooir d  aconplir lor uolenté ne sor creant ne sor mescreant  car il sont chaut et luxurieus . 
Et trouons que qant il furent fait angle si bel et si plaisant  que il se delitoient en esgarder li uns en l  autre iusq  a eschaufement de luxure . 
Et qant il furent chaü auecques lor maleureus maistre  il retindrent la luxure en terre qu  il auoient es hauz sieges commanciee . 
De ceste maniere de deiable fu estraiz Merlins  ce dit li contes des estoires  et si uos dirai comment . 
Il fu uoirs que en la maresche de la terre d  Escoce et d  Irlande ot iadis une damoisele  gentil fame de grant biauté  et fu fille a un uauasor qui n  estoit pas de grant richece . 
La damoisele uint en aage de marier  mais an soi auoit une teche que ele disoit a son pere et a sa mere que ne la mariassent il pas  que bien saüssient il de uoir que ele n  auroit ia en son lit home qe ele ueïst des iauz  que ses cuers ne lo porroit soffrir . 
En maintes manieres l  essaierent entre lo pere et la mere sauoir s  il la porroient hors giter de cest corage . 
Mais ne pot estre  car ele lor dist que bien seüssient il que  s  il l  en efforçoient  ia si tost ne lo uerroit com ele morroit ou istroit del san . 
Et sa mere li demanda a consoil priueement comme mere a sa fille se ele ne uoudroit a toziorz d  ome tenir et de toz charnex couines . 
Et ele dist que nenil  se ele pooit auoir conpaignie d  ome que ele ne ueïst  et mout lo uoudroit  car la uolenté auoit ele bien  mais li ueoirs n  i pooit estre . 
Il n  auoient andui plus de toz anfanz  si l  amoient tant comme l  an doit amer son seul anfant  si ne se uostrent metre an auenture de lor anfant perdre  si soffrirent et atandirent tant que il ueïssent se ele chaniast cestui corage  et tant que li peres fu morz . 
Aprés la mort son pere semont mainte foiz la mere sa fille de mari prandre . 
Mais ne pot estre  car ele ne se uoloit acorder a prendre hoime que ele ueïst  car tex estoit li mehainz de ses iauz qu  ele ne porroit soffrir lo ueoir por nule rien  mais lo sentir sanz lo ueoir feroit ele legierement . 
Aprés ce ne demora mie grantmant que uns deiables  de tel maniere com ge uos ai dit  uint a la damoisele en son lit par nuit oscure  et la comança a prier mout durement  et li promist que ia ne lo uerroit nul ior . 
Ele li demanda qui il estoit . 
 Ge suis  fait il  uns hom d  estranges terres  et por ce que uos n  auez cure d  ome qe uos puissiez ueoir  por ce ueig ge a uos car autresin ne porroie ge ueoir nule fame a cui ge geüsse . 
 La damoisele lo tasta  si senti que il auoit lo cors mout gent et mout bien fait . 
Et neporqant deiables n  a ne cors ne autres menbres que l  an puisse manoier  car esperitex chose ne puet estre manoiee  et tuit deiables sont choses esperitex . 
Mais deiable antrepranent a la foiee cors de l  air  si qu  il senble a cela qui les uoient qu  il soient formé de char et d  os . 
Qant cele santi lo deiable el cors et es braz et el uiaire et an mainz autres leus  si li fu auis  a ce qu  ele an pooit sauoir par sentir  que mout estoit bien tailliez a estre biax  si l  aama et fist outreement sa uolenté . 
Et mout lo cela bien et a sa mere et a autrui . 
Qant ele ot ceste uie menee iusq  a cinq mois  si angroissa  et qant uint au droit terme que ele anfanta  si s  an merueilla toz li pueples  car do pere ne fu il nule seüe  ne ele nel uost dire a nelui . 
Cil anfes fu uns uallez  si ot non Mellins  car issi lo commanda li deiables a la damoisele ainz qu  il nasquist  mais il ne fu onques bauptiziez . 
Et qant uint au chief de doze anz  si fu amenez a Uterpandragon  si com l  estoire de ses oures lo tesmoigne et deuise . 
Qant uint aprés ce que li dus de Tintaiuel fu morz par la traïson de Uter Pandragon et de Mellin par Egerne  la duchesse  que Uter Pandragons amoit  si s  an ala Mellins conuerser es forez parfondes et enciennes . 
Il fu de la nature son pere deceuanz et desleiaus  et sot qanque cuers porroit sauoir de tote paruerse science . 
Il auoit en la marche de la Petite Bretaigne une damoisele de mout grant biauté  qui auoit non Niniene . 
Celi commença Merlins a amer  et mout uint souant la ou ele estoit et par ior et par nuit . 
Et cele se deffandié mout bien de lui  car mout estoit sage et cortoise . 
Et tant c  un ior li enquist et coniura qu  il li deïst qui il estoit  et il l  an dist la uerité . 
Et ele li dist qu  ele feroit qancqu  il uoudroit  mais qu  il li enseignast une partie auant de son grant san . 
Et cil  qui tant l  amoit com cuers mortex puet nule chose plus amer  li otria a aprandre qancqu  ele deuiseroit de boche . 
 Ge uoil  fait ele  que uos m  enseigniez comment ge porrai un leu si fermer par force de paroles et serrer dedanz ce que ge uoudrai  que nus n  i puisse ne issir ne entrer  ne fors ne anz . 
Et si m  enseigneroiz comment ge porrai faire dormir a toziorz mais cui ge uoudrai  sanz esueillier . 
  Por quoi  dist Merlins  uolez uos ce sauoir    Por ce  fait ele  que se mes peres sauoit que uos ne autres geüssiez a moi  ge m  ocirroie tantost  et issi serai asseür de lui qant ge l  aurai fait endormir . 
Mais bien gardez  fait ele  que uos ne m  anseigniez chose ou il ait point de mençonge  car bien sachiez que ia mais a nul ior n  auriez ma compaignie . 
 Cil li anseigna et l  un et l  autre  et ele escrist les paroles en parchemin  car ele sauoit assez de letres . 
Si an conreoit si Mellin totes les hores qu  il uenoit a li parler que maintenant s  andormoit  et metoit sor ses deus aignes deus nons de coniurement que  ia tant com il i fussient  ne la poist nus despuceler ne a li chessir charnelment . 
En tel maniere lo mena mout longuement  et cuidoit toziorz au partir que il eüst a li geü . 
Si lo deceuoit issi par ce qu  il estoit mortex en une partie  mais se il fust de tot deiables  ele ne l  an poïst deceuoir  car deiables ne puet dormir . 
En la fin sot ele par lui tantes meruoilles que ele l  angigna et lo seela tot andormi en une caue dedanz la perilleuse forest de Darnantes  qui marchist a la mer de Cornoaille et au reiaume de Sorelois . 
Illuec remest en tel maniere  car onques puis par nelui ne fu seüz  et li leus fu mout bien seelez par dedanz a force de granz coniuremenz  si ne fu onques puis par nul home ueüz qui noueles en seüst dire . 
Cele qui l  andormi et seela  si fu la damoisele qui Lancelot en porta dedanz lo lac . 
Et qant ele l  an ot porté  il ne fait pas a demander se ele lo tint chier  car ele lo gardoit plus doucement que nule autre fame ne poïst faire qui porté ne l  aüst dedanz son cors . 
Ele n  estoit mie seule  ançois auoit auocques li cheualiers et damoiseles  si quist a l  anfant norrice qui boene li fu . 
Et qant il s  an pot consirrer  si ot son maistre qui li enseigna comment il se deuoit contenir . 
Ne nus de la maisniee a la damoiselle ne sauoit son non fors que ele seulement  ançois l  apeloient en maintes manieres . 
Li un l  apeloient lo Biau Troué  li autre Fil de Roi  et ele meesmes l  apeloit issi souant  et tex ore estoit que ele lo clamoit Riche Orfenin . 
Ensi fu trois anz Lanceloz an la garde a la damoisele a trop grant aise  et bien cuidoit por uoir que ele fust sa mere . 
Si fu plus creüz en ces trois anz c  onques autres ne fist en cinq  et fu de totes choses si biax anfes que plus biau ne deüst nus deuiser La dame qui lo norrissoit ne conuersoit nule foiee s  an forelz non granz et parfondes  ne li lais ou ele sailli atot lui  qant ele l  am porta  n  estoit se d  anchantement non  si estoit el plain d  un tertre plus bas assez de celui o li rois Banz auoit esté morz . 
En cel leu ou il sanbloit que li lais fust granz et parfenz auoit la dame mout beles maisons et mout riches  et el plain desouz corrut une riuiere petite  mout planteüreuse de poissons . 
Si estoit cil herbergemenz si celez que nus nel poïst trouer  car la sanblance do lac lo couroit si que ueüz ne pooit estre . 
Ensi est Lanceloz en la garde a la dame remés  si croist et amande si com uos poez oïr . 
Mais de lui ne parole plus li contes ci endroit  ençois retorne a parler de Lionel  son coisin et de Bohort  lo fil au roi Bohort de Gaunes . 
Li contes dit que qant li cheualiers qui toli a la reine de Gaunes ses deus anfanz si fu alez an son païs que li rois Claudas li ot randu  et de l  autre terre li ot il doné mout grant partie  qu  il garda les anfanz a mout grant honor  et orent qanque l  an cuida que bon lor fust . 
Car il ne beoit fors a els tenir a honor tant qu  il uenissent an aage que Dex lor rendist encor la terre . 
Si i pensoit auoir grant preu s  il reuenoient en pooir . 
Ensins les tint plus de trois anz an sa maison si celeement que nus ne sauoit qui il estoient fors sa fame seulement  qui mout estoit tres bele dame et iuene et bien parlanz . 
Por la grant biauté qui en li estoit auint chose que Claudas l  ama et fist tant qu  il ot s  amor . 
Et por amor de li fist il son seignor seneschal de tote sa terre de Gaunes  et mout l  acrut de granz fiez et de beles rantes . 
Li cheualiers estoit mout preuz et mout hardiz  et si auoit non Phariens . 
Et tant durerent les amors de sa fame et del roi Claudas qu  il lo sot . 
S  il an fu iriez  ce ne fait pas a demander  car il n  amoit nule rien tant comme la dame . 
Il s  an prist garde mout souant  tant c  un ior l  anueia Claudas en un suen affaire . 
Et cil fist sanblant qu  il i aloit  mais il n  i ala mie  ainz se mist en aise de sa fame esprouer  tant que la nuit troua Claudas auocques li  si lo cuida ocirre  mais il ne pot  car il se lança parmi une fenestre hors de la chanbre  si eschapa en tel maniere . 
Il conut mout bien que c  estoit Claudas  si li pesa mout que ocis ne l  auoit  et mout ot grant paor que Claudas n  oceïst lui . 
Si se porpensa comment il se porroit garir par uoidie  car force n  i auoit mestier . 
Il uint a Claudas  si lo traist a une part a consoil  et si li dist   Sire  ge sui uostre hom  si me deuez tenir a droit enuers les autres genz  et les autres genz enuers moi . 
Ge uoil bien que uos sachiez que ceianz a un de uoz cheualiers  qui de ma fame me traïst  et troué l  i ai ia une foiee . 
  Qui est  fait li rois Claudas  li cheualiers    Sire  fait il  ge ne sai qui  car ma fame nel me uiaut nomer  mais tant m  a ele bien dit que de uoz cheualiers est il . 
Or si me doinez consoil comme mes sires que ge en ai a faire se ge l  i truis . 
  Certes  fait Claudas  ge l  ocirroie  se gel trouoie en tel maniere com uos m  auez ci descouert . 
 Et ce disoit il por ce qu  il cuidoit bien que Fariens n  en saüst pas la uerité . 
Atant prant Phariens de lui congié  si s  en reuient an son chastel  et prant sa fame  si la met en une tor et mout a malaise  et fu seule de totes compaignies fors c  une uielle qui li portoit ce qu  ele beuoit et manioit . 
Ne onques Fariens une foiz ne li reprocha por que il li faisoit toz cels max . 
Tant soffri la dame que ele ne pot en auant soffrir  et fist tant que ele parla a un sien coisin  uallet  poure home  cui ele auoit faiz mainz biens . 
Si i parla des fenestres de la tor a l  anuitier et li ancharia qu  il alast au roi Claudas et li deïst que issis l  auoit ses sires por lui enserree  et que il feïst tant que ele poïst a lui parler  et ele l  acointeroit de sa honte et de son domage . 
Et s  il n  i parloit prochainement  trop grant perte i porroit auoir  car il en morroit et ele auocques autresin . 
Li uallez ala a Claudas et tant fist qu  il parla a lui  et li conta qanque la dame li auoit anchargié et auocques dist boenes enseignes que ele li anueoit Et aprés ce ne demora gaires que Claudas chaçoit an la forest de Gaunes  si li uint en corage qu  il iroit la dame ueoir . 
Il prist un escuier  si manda a Pharien qu  il aloit en sa maison disner . 
Et qant il l  oï  si fist mout bele chiere au message son seignor  et sanbla que mout an fust liez . 
Maintenant fist la dame traire hors de la tor et fist acesmer et apareilier mout richement  et atorna a mangier qant qu  il pot trouer de boen . 
Qant Claudas aprocha  il ala a l  ancontre et li fist mout bele chiere et lo reçut en sa maison a mout grant feste . 
Qant Claudas ot disné  si s  asistrent entre lui et la dame en une couche  et ele s  encommança a plaindre a lui de sa mesaise et dist   Sire  uos i deüssiez bien metre consoil  car ge n  ai toz cels maus se por uos non . 
  Certes  fait il  g  i metroie mout uolentiers consoil se ge sauoie . 
  Ge uos enseignerai  fait ele  coment uos me poez de lui uengier et uos auocques  se uos m  amez tant comme i  ai deserui enuers uos . 
  De ce  fait il  seiez uos tote seüre que  se ge puis auoir lo point  ge uos en uengerai  et dites comment  se uos sauiez  et ge uos otrois qu  il en iert a uostre uoloir . 
  Sire  fait ele  il set de uoir que ce fustes uos qu  il troua en mon lit gisant  mais senblant ne noise n  en uost mostrer ne faire  tant uos redote . 
Et sauez uos comment uos auez boene achoison de lui destruire  Il garde plus a de trois anz les deus filz au roi Bohort de Gaunes en une chambre desouz ceste tor  tant qu  il aient aage et pooir de uos ocirre . 
Et puis qu  il a ce fait contre uos  bien a dons a droit mort deseruie . 
  Comment  fait Claudas  est ce uoirs    Oïl  fait ele  n  en dotez pas . 
Ne uos ne porriez nule si boene achoison trouer sor lui comme cesti car par tant a il forfait a estre morz ou desheritez au mains . 
  Or laissiez atant  fait Claudas  ne ia ne faites nul samblant  car g  en cuit par tens mout bien penser et prochainement . 
 Atant prist congié Claudas et s  an parti de laianz  et uint la nuit a Gaunes  ou il iut . 
Il auoit en sa maison un anemi Pharien qui de mort lo haoit  si uint a lui et li dist que or estoit il bien aeisiez de Farien honir s  il l  osoit amprandre . 
 Comment  sire  fait il . 
  Gel uos dirai  fait Claudas  mais uos me fianceroiz leiaument que uos an feroiz mon consoil . 
 Et il li fiance . 
 Il est uoirs  fait Claudas  que il garde les deus fiz au roi Bohort dedanz une soe forteresce  car gel sai par cels meïsmes qui miauz sont de son consoil . 
Et sauez uos coment uos lo feroiz  uos l  apeleroiz par deuant moi de traïson  comme celui qui mes hom est et garde encontre moi mes mortex anemis . 
Et s  il l  ose ueer  uos lo mosterroiz contre son cors . 
Et sauez uos que ge uos ferai  Ge uos doing ci endroit la seneschaucie de Gaunes a toziorz mais  a uos et a uostre oir . 
 Cil est mout liez de la promesse  si l  an mercie mout durement et se poroffre a faire quancqu  il deuisera outreement . 
Ensi passa li tans que plus n  en fu parlé de ce  tant que Fariens uost un ior a la cort aler . 
Si se pensa  comme cil qui mout estoit sages  qu  il ne sauoit que il li estoit a auenir  car mout lo hait Claudas  ne nus ne se puet garder de traïson  si commanda a toz cels qui gardoient les soes choses  que por un suen neueu cheualier qu  il auoit feïssent autretant com il feroient por son cors  car ce estoit li hom ou il plus se fioit  et a toz en fist faire sairement . 
Atant mut a la cort  si li fist Claudas  li traïtres  mout grant ioie . 
Et l  andemain uint li cheualiers qui tant lo haoit a l  issue del mostier  et dist a Claudas uoiant toz cels qui la estoient   Sire  sire  tenez me droit de Farien qui ci est  comme de celui qui est uostre traïtres  car ge lo sai comme d  oïr et de ueoir . 
Et s  il lo uelt contredire  ge sui prelz de l  esprouer orendroit par deuant uos  car il tient uoz mortex anemis encontre uos  les deus anfanz au roi Bohort de Gaunes . 
  Oez  Pharien  fait Claudas  que cist uos met sus . 
Certes  se uos mes traïtres iestes  dont suis ge mout dolanz  car mout uos ai honoré et trait auant . 
  Sire  fait Phariens  de ce me conseillerai ge . 
  Comment  sire  fait li cheualiers qui ses niés estoit  uos uos en conseilleroiz  Certes ia consauz n  en sera pris  car il n  est mie cheualiers qui se conseille  puis qu  il est apelez de traïson mais s  il en est corpables  mete la hart el col et uoist isnellement a son ioïse  et s  il en a droit  si se deffande seürement contre lo meilor cheualier do monde  car desleiautez fait a besoign de bon cheualier mauuais  et leiautez fait boen cheualier et seür de celui qui onques ne l  aura esté . 
 Lors s  an uient deuant Claudas et dist   Sire  ge deffandrai monseignor mon oncle de ceste chose . 
 Et ses oncles saut auant et dit que ia nus n  en metra escu a col sor lui . 
 Tenez  sire  fait Phariens  mon gaige que ge oinques traïson ne fis uers uos . 
  Conoissiez uos  fait Claudas  que uos les anfanz au roi Bohort aiez en garde    Sire  sire  fait li niés  s  il les gardoit ores  si an fait il assez qant il est prelz de contredire que onques traïson ne fist uers uos . 
Et ensin com il est restez  issi est prelz qu  il s  em deffande . 
  Il est restez  fait Claudas  des anfanz lo roi Bohort  et s  il uelt contredire que gardez nes ait  cist est apareilliez toz de l  esprouer . 
  Sire  fait li niés Farien  s  il les a gardez  ne l  a il mie fait an traïson uers uos . 
Et s  il a çaianz cheualier tant preu ne tant hardi qui uoille mostrer qe ce traïsons soit  ge sui prelz que ge l  an desfande  car il n  issi onques de l  omage au roi Bohort  et combien que ses sires eüst mespris uers lui  il doit garder lo cors son seignor  s  il estoit uis  et lo cors a ses anfanz . 
 Puis dist a son oncle   Alez  sire  si uos desfandez de la traïson que cil cheualiers uos a sus mise  et ge uos deffandrai do mesfait  que point n  en a es anfanz garder et garantir . 
 A ceste parole ne fu nus hom qui onques meïst nul contredit  ne li cheualiers qui apelé l  auoit de traïson ne se tint lors pas si angrés com il auoit deuant esté . 
 Comment  fait Claudas a celui qui apeloit  dont n  en feroiz uos plus   Et qant il uoit que a son seignor plaist  si done son gage de mostrer la traïson . 
Et Phariens tant le sien por lo contredire . 
Sanz nul respit que nus i feïst s  alerent armer . 
Et Phariens apele son neueu  si li dit   Biax niés  alez uos an a mon chastel  et que qe de moi doie auenir  o de ioie o de mescheance  prenez mes deus seignors et les an menez sanz arest a Mostier Reial ou ma dame est  et les li randez  car ge nes porroie uers ces traïtor plus garantir . 
 Atant s  an part li niés et uient au chastel  si prant les anfanz et les an moine si com il li estoit commandé . 
Et Phariens se conbat tant que il ocist lo cheualier deuant Claudas . 
Et lors uienent les nouelles a Claudas que li niés Pharien s  en est alez et que les anfanz auoit perduz . 
Et qant il l  ot  si uient a Pharien et li fait mout bele chiere et li dit que les anfanz li rande . 
 Et ge uos iurerai  fait il  orandroit sor sainz que ge les garderai si que  qant il seront en aage d  estre cheualiers  ge lor rendrai lor heritage . 
Et se ge muir dedanz ce  ge les metrai en uostre main  et garderoiz les anfanz et la terre de Gaunes  et celi de Benoyc meesmes qui lor doit estre . 
Et ge ai oï dire que li fiz au roi Ban ert morz pieç  a . 
Ce poise moi  car ge sui de tel aage que ge ne doi baer q  a sauuer m  ame  que ge n  en desheritai lor peres se por ce non qu  il ne uoloient mi home deuenir  et si n  auoient nule aide de seignor qu  il auoient . 
 Lors fist Claudas aporter les sainz et iura  uoiant tot son barnage  que ia par lui n  auroient mal li anfant  ançois les garderoit et la terre et bien et leiaument tant qu  il uenissent en aage . 
Cil lo crut par lo sairement  si monta et corrut au ferir des esperons la par ou il sauoit qu  il troueroit son neueu  sel troua et ain ramena les anfanz . 
Qant Claudas les uit  si lor fist mout grant ioie  et mout furent esgardé  q  a grant merueilles estoient bel . 
Et il les commande a garder a Pharien et a son neueu . 
Et ne demora gaires qu  il les fist metre toz quatre en la tor de Gaunes  car trop estoient  ce disoit  iuesne encor a cheuauchier  si uoloit qu  il fussient illuec gardé . 
Ensin est Lioniaus et Bohorz en prison  en la tor de Gaunes  et lor dui maistre auoc aus . 
Et li rois Claudas lor fist mout grant sanblant d  amor et commande qu  il aient qancqu  il deuiseront de boiche . 
Mais d  aus lo laisse atant ester li contes ici endroit que plus n  en parole  ainz retorne a parler do roi Claudas . 
Ensin tint Claudas lo regne de Gaunes et celui de Benoyc sanz contredit que nus i meïst  et mout fu dotez de ses ueisins et d  autres genz . 
Il n  auoit de toz anfanz que un tot sol  qui estoit uallez mout genz et mout biaus  et auoit pres de quinze anz  si auoit non Dorins . 
Si estoit si fiers et si uiguereus et si demesurez qe ses peres ne l  osoit encores faire cheualier  car il auoit paor que il ne li correüst sus si tost com il an auroit pooir  car il estoit si despandanz que riens ne li pooit durer  et Claudas fu li plus angoisseus princes et li plus auers do monde  ne ia rien ne donast se lors non qant il auoit si grant mestier de gent que consirrer ne s  en pooit . 
Et sa façons estoit si fiere que li contes dit qu  il auoit bien nuef piez de lonc a la mesure des piez de lors . 
Si auoit lo uiaire gros et noir  et les sorcils ueluz  et les iauz gros et noirs  l  un loign de l  autre . 
Si auoit lo nes cort et rechinié  et la barbe rousse  et les cheuous ne bien noirs ne bien rous  mais entremeslez d  un et d  autre . 
Si ot lo col gros  et la boiche grant  et les danz cleres et ancheisses . 
Mais les espaules et les piez et tot l  autre cors ot si bel et si bien taillié com l  an lo porroit miauz deuiser en nul home . 
Et ses teches estoient et boennes et mauuaisses . 
Il amoit mout poure home  bon cheualier  ne ia ne queïst que riches hom fust boens cheualiers . 
Si haoit toz cels qui plus pooient de lui  et amoit cels dont il estoit au desus  s  il lor uossist estre un po plus larges . 
Et uolentiers aloit au mostier  mais ne faisoit mie granment de bien a poure gent . 
Mout uolentiers leuoit matin et manioit  ne ia ne ioast a tables ne as eschas n  a autres geus se petit non . 
En bois aloit uolentiers deus iorz ou trois tot pres a pres  mais non pas acoustumeement . 
Ses couenanz ne fausoit mie uolentiers  mais souant metoit sus achoisons de barat et de deceuance . 
Onques par amors n  auoit amé c  une foiee  et qant l  an li demandoit por quoi il auoit aimors laissiees  si disoit que por ce qu  il baoit a uiure longuement . 
 Comment  sire  faisoient si home  dont ne puet il uiure longuement qui par amors aime   Et il disoit que nenil . 
 Por quoi  sire   faisoient il . 
 Por ce  fait il  que cuers de cheualier qui finement aimme ne doit baer qu  a une chose  c  est a tot lo monde passer  ne nus cors d  ome  tant fust preuz  ne porroit soffrir ce que li cuers oseroit emprandre  que ançois ne lo couenist fenir . 
Mais se la force del cors fust si granz que ele poïst aconplir les hardemenz del cuer  ge amasse par amors tote ma uie et passasse toz les prodomes de totes iceles proesces qui puent estre en cors de boen cheualier  car il ne puet estre tres preuz d  armes  se il n  aimme tres leialment  et ge conois tant mon cuer que ge amasse leiaument sor toz leiaus . 
 Ensin parloit Claudas a sa gent priueement  et il disoit uoir  car il auoit en s  amor esté de merueilleuse proesce  et auoit eü los et pris de sa cheualerie en maintes terres  Et si auoit encor autres teches  car qui consoil li deïst  ia par lui ne fust descouerz  il amoit riuiere sor toz deduiz  et plus les faucons que les ostoirs  ne ia ne cheuauchast gaires se granz destriers non  fors qant il cheualchoit grant iornee  et lors auoit il toziorz un grant destrier deioste lui  o fust an pais  o fust an guerre . 
Qant il ot tenuz les deus reiaumes qu  il auoit conquis deus anz et plus  si se porpensa d  une haute proesce  mais il ne s  en conseilla onques fors a son cuer  si dist a soi meïsmes   Ge sui mout riches et mout uiguereus et dotez de maintes genz  car li rois Artus meesmes ne s  ose mie reueler encontre moi  car ge taig plus a de deus anz deus roiaumes de son fié  que onques plus n  en osa faire . 
Si sai bien qe mout sui dotez d  autres genz  qant meesmes li rois Artus me crient et dote . 
Ne ge ne me tandrai pas por si preuz com ge doi estre  se ge ne faz tant qu  il taigne de moi tote sa terre . 
Si ai an talant que ge lo guerroi sanz demorance  mais por ce qu  il est tenuz a si preudome de totes genz  si uoldrai auant sauoir s  il a tant de ualoir com les genz dient  car il ne m  est pas auis que nus hom puisse estre tres durement loez ne blasmez  que aucune chose n  i ait de uerité . 
Por ce uoil auant de son couine aprendre une partie  et s  il est tex que gel doie assaillir de guerre  ge l  an asaudrai prochainement  et se ge uoi que ge nel puisse metre au desoz  si lairai a itant ester ma fole emprise . 
 Ensi pense Claudas et parole a soi meïsmes . 
Puis uient a un sien oncle  ainz né de lui  si li dist son couine et li fait iurer sor sainz que il ne l  an descouerroit  et puis li dit   Biax oncles  ge m  en uois an la cort lo roi Artus an tapinage por esprouer se nus lo porroit metre au desouz  et se ce doit estre par nul home  ce serra par moi . 
Et se ge uoi que folie fust de l  anuaïr  si lairai atant la chose ester . 
Mais ge uos lairai ma terre tote  car ge ne uoil an nule fin que mes fiz en soit tenanz iusq  a cele ore que uos sauroiz que ge serai morz . 
Et s  il auenoit chose que ge ne reuenisse au chief d  un an  lor me porriez tenir por mort  sel reuestisiez de ma terre seürement . 
Et ensi lo ferai iurer a toz mes homes . 
 Il enuoie querre ses homes de par tot les trois reiaumes  si lor dit   Seignor  uos iestes mi home lige . 
Et ge m  en uois en un pelerinage isi escheriement q  auoques moi ne uandra que uns escuiers  si uoil que uos façoiz autretant por mon oncle qui ci est com uos feriez por moi  iusq  au chief d  un an . 
Et se ge au chief d  un an ne reuenoie  et uos saüssiez que ge fusse morz  uos del regne de la Terre Deserte randriez a mon fil Dorin mon regne de Berri  et uos del regne de Benoyc et de Gaunes rendriez as anfanz lo roi Bohort la terre qui lor doit estre  ce est la terre que i  ai conqise  car i  ai oï dire que li filz au roi Ban est morz auocques son pere  ne ge ne uoil perdre m  ame por autrui deseriter aprés ma mort  car mes filz aura assez s  il est prouzdom  ne riens ne seroit an lui bien enploiee s  il estoit mauuais . 
Ne dedanz un an ne uoil ge pas qu  il soit d  une seule rien de ma terre saisiz . 
Et si uoil que uos issi lo me iuroiz uos  fait il  biax oncles  lo me iureroiz tot auant a tenir ensi com gel uos ai deuisé . 
 Cil li iure toz premiers  qui mout estoit preuz et leiaus toziorz uers lui  si auoit non Patrices et estoit sires d  un chastel delez Gaunes  deuers soloil couchant  que Claudas li auoit doné  mais par ancesserie estoit sires d  un chastel qui auoit non Charac et d  un autre selonc  qui lors estoit apelez Duns  mais au tens Essout  lo fil celui Patrice qui trop fu proz et uiguereus et fu apelez Essouduns  por ce que trop estoit petiz ses nons com a si bon chastel et si planteüreus  si fu autant a dire Essouduns comme li Duns Essout . 
De cele terre estoit sires Patrices a celui tens . 
Et qant il ot fait a Claudas son sairement si iurerent aprés lui trestuit li autre . 
Dedanz lo qart ior mut Claudas en son afaire  et en mena auocques lui un suen seriant  qui mout estoit sages et preuz et de granz proeces de cors et de toz autres seruises . 
Tant cheuaucha Claudas qu  il uint en la Grant Bretaigne  et troua lo roi a Logres  sa cité  si auoit guerre a pluseurs de ses barons . 
Ne il n  auoit encores gaires esté rois  si auoit prise la reine Guenieure  n  auoit pas plus de set mois et demi . 
Et c  estoit la plus tres bele fame dont onques nus eüst oï parler el pooir lo roi Artu . 
Et sachiez que onques a son tans el reiaume de Logres n  en ot une qui s  apareillast a li de grant biauté fors que deus seulement . 
Si fu l  une dame d  un chastel qui siet an la marche de Norgales et des Frans  si a non Gazeuilté li chastiaus  et la dame ot non Heliene sanz Per  et cist contes an parlera ça auant . 
Et l  autre fu fille au roi mehaignié  ce fu li rois Pellés qui fu peres Perlesuax  a celui qui uit apertement les granz meruoilles del Graal et acompli lo Siege Perilleus de la Table Reonde et mena a fin les auentures del Reiaume Perilleus Auentureus  ce fu li regnes de Logres . 
Cele fu sa suer  si fu de si grant biauté que nus des contes ne dit que nule qui a son tens fust se poïst de biauté a li apareillier  si auoit non Amide en sornon et an son droit non Heliabel . 
Mout fu la reine Guenieure de grant biauté  mais rien ne monta la biauté a la ualor que ele auoit  car fu de totes les dames la plus preuz et la plus uaillanz  et auoc tot ce li dona Dex si beles graces que nule tant ne fu amee ne prisiee de toz cels qui la ueoient . 
En celui tans auoit li rois Artus guerre au roi Yon d  lrlande la Menor  et puis au roi Aguisçant d  Escoce  son coisin meesmes  et aprés au Roi d  Outre les Marches de Galone  et a mainz autres de ses barons . 
Et de toz uint au desus par l  aide Nostre Seignor qui en mainz leus li fu apareilliez  et par les preudomes qui de totes les terres de crestienté li uenoient aidier por la grant uaillance de lui  et neïs de maintes terres de paiennime lo uindrent seruir li Tur  et se crestienerent por sa ualor de tes qui puis furent de hautes proeces en son ostel . 
En tel maniere fu Claudas en la maison lo roi Artu  des la Miaost iusq  a l  issue de mai  an sanblance d  un estrange soudoier  et esgarda lo contenement lo roi et sa largesce et sa debonaireté et son grant san et sa biauté et sa bonté et sa proesce  si lo uit de totes ualors de cuer et de cors si entechié qu  il ne prisoit enuers lui rien nul home dont il onqes eüst parole oïe . 
Atant s  en parti Claudas antre lui et son seriant . 
Et qant il uint a Mercent  que il ot mer passee  si mist a raison lo seriant  que il auoit troué preu an mainz besoinz  si li dist   Ge t  ai mout bien fait  et ge t  ai troué preu et leial en maintes choses  si te coniur sor la foi que tu me doiz que tu me consoilles a foi d  une chose que ge te dirai . 
  Sire  fait il  si ferai ge  se ge uos en sai consoil doner . 
  Or antant donques  fait Claudas  tu ne sez por quoi ge uig en la maison lo roi Artu  ne ge nel dis onques n  a toi n  a autrui . 
Mais or lo te dirai ge . 
Ge me pensai antan que g  estoie un des plus uiguereus hom do monde  et que se ge pooie auoir lo reiaume de Logres  ge seroie li plus dotez rois qui onqes fust et conquerroie tant que ge seroie rois de tot lo monde  si pensoie a guerroier lou roi Artu tant que ge lou poïsse metre au desouz . 
Et tu ies si sages et si aparceuanz de totes choses que tu sez bien se painne m  i porroit auoir mestier  si me di ameement que tu m  an loes . 
  Sire  fait cil  li miaudres est legiers a sauoir qui a un po de conoissance . 
Moi est auis que cil doit auoir cuer de totes choses passer qui bee a uaintre et a metre au desouz lo roi Artu  car ge ne cuideroie que Dex eüst fait an lui ce qu  il i a por estre deshonorez ne abaissiez  mais por uaintre tote gent et conquerre les uns par proesce de soi et de sa haute compaignie  et les autres par sa largece et par sa debonaireté  car ce sauons nos bien qu  il est riches de terre a grant meruoille  et il a en sa maison la flor de tote la terriene cheualerie . 
Il est si biax cheualiers que plus bel ne couient a demander . 
Il est plains de si grant proesce et de si haute qu  il uaint de totes cheualeries et cels de son ostel et les estranges . 
Il est si larges et si abandonez que nus n  oseroit penser ce qu  il oseroit despendre . 
Il est si debonaires et plains de si grant compaignie qu  il ne remaint por les hauz homes qu  il ne face granz ioies et granz honors as poures preuz  et done les riches dons et les plaisanz . 
Ensins fait gaaignier les cuers des riches et des poures  car il enhore les riches come ses compaignons  et les poures por lor proesces et por son pris et s  anor acroistre et uers Dieu et uers lo siegle  car bien gaaigne pris et honor uers le siegle et grace et amor de Deu cil qui fait el siegle ce qu  il doit de tel baillie come Dex li aura donee . 
Et se cist estoit fox et mauuais et de grant coardise plains  ne uoi ge mie encor  ne ne sai l  ome qui au desouz lo poïst metre  tant com il uoudra les prodomes croire qui conuersent o lui  car il couandroit a celui qui lo cuideroit deseriter qu  il fust plus riches hom de lui  et eüst planté de meilleurs cheualiers en son pooir  ce que ge ne cuit ores mie que nus ait  et qu  il fust miauz en entechiez dou roi Artu  qui a painnes porroit auenir  car ge ne cuidei onques en nul cors de haut home si hautes teches ne si beles come les soes me samblent estre . 
Por ce ne m  est il pas auis qu  il poïst estre par nul hom deseritez  ne Dex nel fist onqes tel por oblier eniusque la . 
Ne Dex ne fist onques home  tant soit mes charnex amis  ne tant m  ait de granz biens faiz  s  il lo pooit deseriter et ge l  an pooie garantir  que ge ne l  an garantisse a mon pooir sanz moi mesfaire  et ençois me mesferoie gié que ge nel garantisse a mon pooir  et aprés an feroie ma penitance . 
  Comment  fait Claudas  si li aideroies encontre moi  qui tes liges sires suis et t  ai fait riche et honoré por ton seruise    Sire  fait il  s  il uos gerroioit a tort  ge uos aideroie iusq  a la mort - uoire encor  o fust a son droit o a son tort . 
Mais se uos auiez la force de lui desheriter et uos lo uoliez faire  se ge l  an pooie garantir  ge l  an garantiroie tot . 
  Dont seroies tu  fait Claudas  mes desleiaus et mes traïtres  si com tu meïsmes conois  car tu ies mes hom liges et tu seroies en l  aide a un autre home estrange encontre moi . 
  Sire  fait cil  ge n  en seroie ia ne traïtres ne desleiaus  car ançois que ge alasse encontre uos  ge uos gerpiroie tot uostre homage por garantir tot lo monde de dolor et de poureté et por tote cheualerie tenir an haut  car se cist seus hom estoit morz  ge ne uoi que ia mais meïst cheualerie ne tenist gentillece la ou ele est . 
Et mout seroit miauz que uos qui n  iestes c  uns seus hom fussiez arrieres botez de uostre mauuaise enprise  que toz li monz fust tornez a poureté et a dolor  car bien seroit morz toz li mondes se cil estoit desheritez qui bee tot lo monde a maintenir . 
Et se uos ne autres uoliez dire que ce fust desleiautez que i ai dit ne traïsons  ge seroie prelz que ge m  en deffandisse en quelqe leu que l  an m  an osast rester . 
Mais puis que sires demande a son home consoil  il l  an doit dire ce que li cuers l  an consoille de raison et de leiauté . 
Et se li sires l  an uelt croire  et biens l  an uient  cil i a honor qui li aura loé lo bon consoil  et s  il ne l  en uelt croire et maus l  an uient  li hom n  i a nule honte  ainz s  en descharge . 
 Qant Claudas ot si uiguereusement celui parler  si l  en prise mout  car bien set qu  il lo dit de tres grant hautesce de cuer . 
Mais por deliter plus en ses paroles  qui mout li plaissent  li cort un po sus de la soe parole a senblant d  ome correcié  si dit que ia si tost ne uendra en son pooir  com il lo fera mostrer encontre lui que c  est traïsons qu  il a deuant lui conneüe et regeïe . 
 En non Deu  sire  fait cil qui mout a grant despit lo tient  et ge uos rent uostre homage ci orandroit  si uos pri et requier que uos me donez ior en uostre cort del cointredire  por moi esleiauter encontre celui qui ce osera auant metre  soit serianz  o soit cheualiers . 
  Nus ne set  fait Claudas  si bien la uerité de tes paroles come ge faz  et ge sui prelz orendroit de mostrer encontre toi que c  est desleiautez et felonie . 
  Par Sainte Croiz  fait li uallez  puis que a esprouer m  an auez mis  ge ne m  en guanchirai ia . 
Orendroit sera la bataille  et a celui qui droit en a en doint Dex ioie . 
 Cil met la main a l  espee  et Claudas fait autretel . 
Et il furent sanz totes armes dont il se poïssent courir  et neporqant Claudas auoit aportees mout beles armes de Bretaigne et mout boenes qu  il auoit a Mercent laissiees  car il s  an uoloit uenir couertement an son païs . 
Il furent loign de totes genz  et Claudas  qui de la bataille n  auoit talant  uoit celui qui uient  l  espee traite  encontre lui  et il lo sauoit a preu et a hardi outreement  si li poise mout de ce que tant a la chose menee qui a gabois auoit esté comanciee . 
Mais il ne set que faire  car s  il crie celui merci  il dote que la chose ne soit seüe et que les genz qui l  oront dire et ne sauront la uerité lo li taignent a coardise  qu  il auoit mout toziorz haïe . 
Ce lo tient an sa folie  si atant comme fox celui qui encontre lui uient  l  espee traite  et qui a son droit lo requiert . 
C  est la riens qui plus l  espoente  et d  autre part  ce set il bien  que li uns ne li autres n  en puet partir  o sanz mort o sanz mehaign  se tant font les espees qu  eles ueignent au ferir . 
Si n  ot onques mais li rois Claudas de sa mort si grant paor  ne tant pres de lui ne la cuida . 
Ensin s  antreuienent li dui ensemble  et Claudas atant toteuoie  et qant il uoit celui tot apareillié de ferir  si s  escrie et dit que il sueffre un petit  tant qu  il ait a lui un petit parlé . 
Et cil s  areste  et Claudas li dit   Diua  Ge t  ai norri et mout bien fait  et se ge t  oci  ge uoil que tu me pardoignes ta mort  car les autres genz ne seuent mie comment nos auons ceste bataille arainié autresins bien com nos faisons . 
 Qant cil l  ot  si se tient por fol de ce que ses sires l  auoit requis de ce dont il deüst lui requerre  si li dist   Sire Claudas  sire Claudas  plus a de bien en uostre cuer  se uos lo uoliez en bien despendre  que an toz les cuers qui ores soient  si m  auez ores de tant enseignié que ge ne m  en batrai mais hui a uos  que biau me soit . 
Mais nos an irons par lo reiaume de Gaule  et lors  se uos uolez  si soit ceste bataille par deuant lo roi menee a fin  car il est uoirs que se ge uos ocioie ci o nos somes  toziorz mais me seroit tenu a murtre et a traïson  et a uos autresin  se uos ociez moi . 
 Or ot Claudas chose qui li siet  si li otroie issi com cil l  a deuisé . 
Et cil prant congié de lui et dit que d  ui an tierz ior sera apareilliez de sa bataille deuant lo roi de Gaule . 
 Comment  fait Claudas  issi ne l  otroi gié mie por ce que tu t  an ailles  car don m  auroies tu mauuaise foi portee  qant ge t  auroie mené en estrange païs por moi seruir  et tu m  auroies laissié en mon greignor besoing  car ge ne uoldroie por nule rien q  en me trouast si pourement . 
Si te pri  tu remaignes auocques moi encore et que tu me serues si com tu as a costume . 
 Et cil dit que son anemi mortel ne seruira il ia  ne ia mais ior ne sera en son seruise . 
 Or antant  fait Claudas  tu sez bien que par noz acreanz est nostre bataille remesse iusque deuant lo roi de Gaule . 
Et puis que ge serai as armes  sez tu bien qu  il aura en moi meslee contre un meillor cheualier de moi  et auques deuroit estre las qui m  auroit mené iusq  a outrance . 
Et ge te ferai ia une anor que ge ne feroie por tote ma terre  se ge me deuoie combatre au cors lo roi Artu  car ge me taig de la bataille por outré . 
Et saches bien que ge n  en parlai onques fors a gas  et ui bien hui tel hore que ge uousisse estre outre la mer de Grece par couant que onques parole n  en fust meü . 
Et sui prelz que ge te iur sor sainz  a la premiere eglise o nos uandrons  que de qancque tu en as dit  te sai bon gré . 
Et por la leial proesce que ge sai en toi  ge te doig la conestablie de mon ostel d  ui en auant  et te ferai cheualier lo ior de la saint Iohan  car ge ne te uoldroie auoir perdu por lo meillor chastel que i  aie . 
 Tant lo prie Claudas an cheuauchant que il sont uenu a une eglise qu  il orent ueü pres do chemin a destre  si estoit uns hermitages . 
Et il descent  si li iure ses couenances a tenir  et puis l  en a baisié en foi . 
En tel maniere ont la pais faite  si cheuauchierent tant par lor iornees qu  il uienent a Bohorges  si est mout granz la ioie que les genz Claudas font de lui . 
Au tierz ior uint a lui Patrices  ses oncles  si li conte coment ses fiz Dorins auoit fait assez mal an la terre et uiles brisiees et proies prises et homes ocis et naurez . 
 De tot ce  fait Claudas  ne me chaut  car il a droit  car filz de roi ne doit estre destorbez de largece qu  il uoille faire  puis que li rois ne puet estre poures par doner . 
Et i  ai tant ueü de largesce puis que ge parti de ceste terre  que ge ne cuidasse que autretant an poïst auoir an tot lo monde . 
Si sai bien que c  est la plus haute teche que riches hom puisse auoir que estre larges de ueraie largece  c  est de doner autresin sanz besoign com a besoig  et tele est la largece lo roi Artu . 
 Puis conte a ses genz comment il estoit alez en Bretaigne et por quoi  et lo contenement la reine  et lo contenement lo roi Artu  et la meruoille de sa cheualerie qui an sa maison est et des uoisines terres et des loigtaignes . 
Aprés lor conte la contençon et l  acorde qui a esté entre lui et son seriant  si lor deuise de chief en chief  et ne mie la grant paor qu  il ot eüe . 
De c  est granz li gas parmi la cort  et li serianz en a mout grant honte et mout se tient por fol . 
Qant uint a la feste Iohan  si an fist Claudas cheualier  et lors lo reuesti de la conestablie de son ostel . 
Et cil fu puis cheualiers de mout grant proesce autresin com il auoit esté preude serianz  et il auoit non Arquois li Flamans . 
Ensin est li rois Claudas repairiez en sa terre  si ne parole plus li contes ci androit de lui  ançois retorne a Lancelot  qui est el lac . 
Qant Lancelot ot esté an la garde a la damoisele les trois anz que uos auez oï  si fu tant biaus que nus nel ueïst qui ne cuidast q  il fust de greignor aage la tierce part . 
Et auocques ce qu  il estoit granz de son aage  si estoit sages et antandanz et cuitox et legiers et outre ce qe anfes de son aage ne deüst estre . 
La damoisele li bailla un maistre qui l  anseigna et mostra comment il se deuoit contenir a guise de gentil home . 
Et neporqant de toz cels qui laianz estoient  ne sauoit nus qui il estoit fors seulement la damoisele et une soe pucele  si apeloient l  anfant par laianz si com l  estoire a ça arriere deuisé . 
Si tost com il se pot aider  li fist ses maitres un arc a sa maniere et a bouzons legerez que il lo fist traire auant au bersaut . 
Et qant il s  an sot entremetre  si lo fist archoier as menuz oisiaus de la forest . 
Et si com il aloit creissant et anforçant de membres et de cors  si li anforçoit an son arc et ses saietes  et commença a archoier as lieures et as autres menues bestes et as granz oisiaus la ou il les poit trouer . 
Et si tost com il pot en cheual monter  si li fu apareilliez mout biax et mout boens et mout bien atornez de frain et de sele et d  autres choses  si cheuaucha antor lo lac amont et aual  non mie loig mais pres toziorz . 
Ne n  estoit pas seus  ançois auoit mout bele compaignie de uallez granz et petiz et gentis homes tot lo plus . 
Et il se sauoit si belement tenir en lor compaignie que tuit cil qui lo ueoient cuidoient que il fust uns des plus gentis hom do monde  et por uoir si estoit il . 
Des eschas et des tables et de toz les geus dont il pooit ueoir ioer aprist si legierement que qant il uint en l  aage de bachelerie  nus ne l  an poïst anseignier . 
Et ce fu  ce dit li contes  li plus biax anfes do monde et li miauz tailliez et de cors et de toz manbres  ne sa façons ne fait pas a oblier en conte  mais a retraire oiant totes genz qui de grant biauté d  anfant uoudroient oïr parole . 
Il fu de mout bele charneüre  ne bien blans ne bien bruns  mais entremeslez d  un et d  autre  si puet an apeler ceste sanblance clers brunez . 
Il ot lo uiaire enluminé de naturel color uermoille  si par mesurez a raison que uilsement i auoit Dex assise la compaignie de la blanchor et de la brunor et del uermoil  que la blanchors n  estoit estainte n  anpiré por la brunor  ne la brunors par la blanchor  ainz estoit atampré li uns de l  autre  et la uermoille color  qui par mesure estoit assise par desus  enluminoit et soi et les autres deus colors meslees  si que rien n  i auoit trop blanche ne trop brune ne trop uermoille mais igau mesleüre de trois ensenble . 
Il ot la boiche petite par messure et bien seant  et les leures colorees et espessetes  et les danz petites et sarrees et blancheanz  et lo menton bien fait a une petite fossete  lo nes par messure lonc  un po hautet el mileu  les iauz uairs et rianz et plains de ioie  tant com il estoit liez  mais qant il estoit iriez a certes  il en sanbloit charbon espris  et estoit auis qe parmi lo pomel des ioes li sailloient gotes de sanc totes uermoilles  et fronchoit del nes an sa grant ire autresin com uns cheuax  et estreignoit les danz ensenble  si qu  eles croissoient mout durement  et ert auis que l  alaine qui de sa boiche issoit fust tote uermoille  et lors parloit si firement que ce sanbloit estre une buisine  et que qu  il tenisi as mains et as danz  tot depeçoit . 
Au derreain ne li membroit an sa grant ire fors de ce dom il estoit iriez  et si i parut bien puis an mainz affaires . 
Lo front ot haut et puis bien seant  et les sorcils bruns departiz a grant planté . 
Si ot les cheuox deliez  et si naturelment blons et luisanz  tant com il fu anfes  que de plus bele color ne poïssent estre nul cheuol  mais qant il uint as armes  si com uos orroiz  si li changierent de la naturel blondor et deuindrent droit soret . 
Mout les ot toziorz clers et crespes par mesure et mout plaisanz . 
De son col ne fait mie a demander  car s  il fust en une tres bele dame  si fust il assez couenables et bien seanz et bien tailliez a la mesure del cors et des espaules . 
ne trop grailles ne trop gros  ne lons ne corz a desmesure . 
Et les espaules furent lees et hautes a raison . 
Mais li piz fu tex qe en nul tel cors ne trouast an si gros ne si large ne si espés  ne an lui ne troua onques nus hom plus que reprandre  ainz disoient tuit cil qui lo deuisoient que s  il fust un po mains garniz de piz  plus an fust atalantables et plaisanz . 
Mais puis auint que cele iqui desor toz autres lo deuisa  ce fut la uaillanz reine Guenieure  dist que Dex ne li auoit pas doné piz a outraige  de grant ne de gros ne d  espesseté qui i fust  car autresin estoit granz li cuers en son endroit  si couenist que il creuast par estouoir  s  il n  eüst tel estage o il se reposast a sa mesure . 
 Ne se ge fusse  fist ele  Dex  ia an Lancelot ne meïsse ne plus ne mains . 
 Teles estoient et les espaules et li piz . 
Et li braz furent lonc et droit et bien forni par lo tor des os  si furent de ners et d  os mout garni bien  et poure de char mais par mesure . 
Les mains furent de dame tot droitement  se un po plus menu fussient li doi . 
Et des rains et des hanches ne uos porroit nus dire que l  am les poïst miauz deuiser en nul cheualier . 
Droites ot les cuisses et les ianbes  et uoltiz les piez  ne nus ne fu onqes plus droiz en son estant . 
Et chantoit a meruoilles bien qant il uoloit  mais ce n  estoit pas souant  car nus ne fist onques si po de ioie sanz grant raison  mais qant il auoit raison de cui il deüst faire ioie  nus ne poïst estre tant anuoisiez ne tant iolis que il plus assez ne lo fust . 
Et disoit maintes foiz  qant il estoit en sa grant ioie  que rien nule ses cuers n  oseroit anprendre que ses cors ne poïst bien a chief mener  tant se fioit en la grant ioie qui de maintes granz besoignes lou fist puis au desus uenir . 
Et par ce que il en parloit si seürement  li fu il atorné a mal de maintes genz qui cuidoient qu  il lo deïst por bobanz et de uantance  mais nel faisoit  ainz lo disoit de la grant seürté qu  il auoit en ce dont tote sa ioie uenoit . 
Tel furent li manbre Lancelot et sa sanblance  et si fu bien tailliez et de uis et de cors et de manbres . 
Les teches del cuer ne furent pas en lui obliees a aseoir  car ce fu li plus douz anfes et li plus debonaires de toz  la ou debonairetez se laissoit trouer  mais contre felenie lo trouoit en passefelon . 
Ne de sa largece ne fu onques nus anfes ueüz  car il departoit tot a ses conpaignons autresin uolentiers com il lo prenoit . 
Il ennoroit gentis homes de si grant cuer que aillors n  auoit s  antante mise . 
Ne de sa maniere ne fu onques anfes ueüz  car ia nus ne li ueïst faire mauuais sanblant  se droite raison n  i eüst  tele dont nus hom nel deüst par droit blasmer . 
Mais qant il se correçoit d  aucune chose que l  an li eüst mesfaite  n  estoit lors pas legiere chose de lui apaier . 
Et il estoit de si cler san et de si droite antencion que puis qu  il ot dis anz passez ne faisoit il gaires choses qui n  apartenissent a boenne anfance  et s  il auoit an talant a faire aucune chose qui li semblast an son cuer estre boenne et raisnable  n  en estoit pas legiere a remuer  ne ia son maistre ne creüst de nule rien . 
Il auint un ior que il chaçoit un cheurel  et ses maistres aprés lui et si autre compaignon . 
Si orent mout correü  tant qe tuit commancierent a remanoir  et entre lui et son maistre furent miauz monté  si laissierent toz les autres . 
Ne ne demora gaires que li maistres chaï entre lui et son roncin  si ot li roncins lo col brisié en trauers . 
Ne onques li anfes nel regarda  ançois feri des esperons aprés sa proie tant qu  il l  ocist d  une saiete anz enz une grant uoie ferrée . 
Et lors descendié por trosser lo cheureil darriere lui  et deuant lui an portoit son brachet qui tote ior auoit seü son cheureil deuant les autres . 
Endemantres qu  il s  an reuenoit en tel maniere uers ses compaignons qui por lui estoient mout angoisseus  si ancontra un home a pié qui menoit an sa main un roncin las et recreü . 
Et il estoit mout biax uallez de prime barbe . 
Il fu an sa cote tot samglement  toz secorciez  une chape sor son col  ses esperons chauciez  qui tuit estoient ansanglanté del roncin qu  il auoit tant correü qu  il ne pooit mais en auant . 
Qant il uit l  anfant  si ot honte mout grant et tint lo chief anclin  si commança a plorer mout tanrement . 
Et li anfes l  atandié un po hors de la uoie  si li demanda qui il estoit et o il aloit an tel maniere . 
Cil pensa bien que li anfes estoit mout hauz hom  si li dist   Biax sire  que Dex uos doint onor . 
Ne uos chaut ia qui ge soie  car certes ge sui assez poures  et mains aurai ge encores entre ci et tierz ior  se Dex ne me consoille autrement qu  il n  a fait eniusque ci . 
Et si ai ge esté plus a eise maintes foiz que ge ne suis ores . 
Et quele que l  auenture soit  o boenne o mauuaise  ge sui gentils hom de pere et de mere  et de tant suis ge plus dolanz en mon cuer des mescheances qui m  auienent  car se ge fusse uns uilains  plus uolentiers soffrist mes cuers quel anui qui li auenist . 
 Et li anfes en ot mout grant pitié  et neporqant  si li dit   Comment  fait il  uos iestes gentis et puis si plorez por mescheance qui uos aueigne  Se n  est d  ami que uous aiez perdu  o de honte qui faite uos soit que uos ne puissiez uengier  nus hauz cuers ne se doit esmaier de perte qui puisse estre recouree . 
 Or s  emerueilla mout li uallet qui cil anfes pooit estre qui si estoit iuenes et qui si hautes paroles li auoit dites  et il respont   Certes  biax sire  ge ne plor por perte d  ami ne de terre que i  aie faite  ançois suis aiornez a lo matin en la cort lo roi Claudas d  esprouer un traïtor qui ocist grant pieç  a un mien parrain  mout preude cheualier  en son lit por sa fame meesmes . 
Et qant ge m  en uenoir arsoir  si me faisoit gaitier a un trespas d  une forest . 
Si fui asailliz en une forest o ge passoie  et mes cheuax fu desouz moi naurez a mort  mais toteuoie me porta iusqu  a garison . 
Et me dona cestui uns preuzdom  cui Dex doint honor  mais tant l  ai trauaillé por la mort eschiuer qu  il n  a mais gaires de mestier ne moi ne autrui . 
Si sui dolanz de mes amis que i  ai perduz  la ou ge fui assailliz  qui ocis furent et nauré . 
Et d  autre part me poisse trop de ce que ge ne serai pas a tens a mon ior en la maison lou roi Claudas  car se g  i poïsse estre  g  esclairasse mon cuer au grant droit que g  i ai d  une partie de mon duel  et hore en remaindrai honiz par ma demore . 
  Or me dites  fait li anfes  s  auiez cheual fort et isnel  porriez uos i ia mais a tans uenir    Certes  sire  fait il  oïl  mout bien  se ge n  aloie que lo tierz de la uoie encorre a pié . 
  En non Deu  fait li anfes  dont ne seroiz uos pas honiz por defaute de cheual tant com ge l  aie  ne uos ne nus gentis hom que ge trouer puisse . 
 Lors descent  si li baille lo chaceor o il seoit  et il monte sor celui que il tenoit  et trosse derrieres lui sa ueneison  et en maine lo brachet en une lesse . 
Et qant il a un po alé  si li couient a descendre  car li roncins ne puet aler s  a trop grant dolor non . 
Et il descent  si lo chace deuant lui . 
Mais n  ot gaires alé qant il ancontra un uauasor sor un palefroi  une uerge en sa main  et ot auecques lui deus leuriers et un brachet . 
Li uauasors fu d  aage  et li anfes  si tost com il lo uoit  si lo salue . 
Et cil respont que Dex li doint amandement . 
Puis li demande dont il est  et il dit que il est de cel autre païs . 
 Certes  fait li uauasors  qui que uos soiez  uos iestes biax assez et bien enseigniez . 
Et dont uenez uos issi  mes anfes    Sire  fait il  de chacier  si com uos poez ueoir . 
Si ai prise ceste ueneison  si an aurez se uos en deigniez prandre  que ge cuit que ele i seroit bien emploiee . 
  Granz merciz  fait li uauasors  mes anfes chiers . 
Ne ge ne la refuserai pas  car uos la m  auez offerte de douz cuer et de deboennaireté . 
Et ge cuit bien que uos soiez autresin de gentil lignaige com uos iestes de cuer . 
Et certes  g  en auoie grant mestier de la ueneison  car i  ai hui mariee une moie fille  si estoie uenuz chacier por prandre aucune chose dont cil fussient lié qui sont as noces  mais ge auoie failli a totes prises . 
 Li uauasors est descenduz  si prant lo cheurel et demande a l  anfant combien il uoldra qu  il an port . 
 Sire  fait li anfes  iestes uos cheualiers   Et il dit que oïl . 
 Dont l  an porteroiz uos  fait il  tot  car ge nel porroie mie miauz amploier  puis qu  as noces d  une fille d  un cheualier sera mengiez . 
 Qant li uauasors l  antant  s  an est mout liez  si prant lo cheurel  si lo trosse derriere lui  et mout semont l  anfant de herbergier et de doner de sa ueneison meesme et d  autres choses . 
Mais li anfes dit que il ne herbergera pas encore  car  ma compaignie  fait il  n  est pas trop loign de ci . 
Alez  a Deu uos coment . 
 Et atant s  en part li uauasors et commance a penser a l  anfant  qui il puet estre  car il li est auis qu  il sorsanble  mais il ne set cui . 
Si i pense mout longuement  tant qu  il remenbre qu  il semble miauz que nul home lo roi de Benoyc . 
Lors fiert lo palefroi des esperons et cort arrieres grant aleüre aprés l  anfant tant qu  il l  ataint  car il aloit trestot son pais  et estoit lors primes montez el roncin  car il estoit alegiez del cheurel qui de sor lui estoit ostez . 
Si li dist an sospirant   Biaus douz anfes  porroit il estre que uos me deïssiez qui uos iestes   Et il respont que nenil hore   mais q  an auez uos  fait il  a faire    Certes  fait cil  que uos sanblez un mien seignor qui fu uns des plus preudomes do monde . 
Et se uos auiez de moi mestier  ge metroie por uos en auenture et cors et terre  et ge et tel quarante cheualier sont a mains de quatre liues pres de ci . 
  Qui fu  fait li anfes  cil preuzdom que ge resemble   Et li uauasors respont an plorant   Certes  fait il  ce fu li rois Bans de Benoyc . 
Si fu toz cist païs suens  et il fu deseritez a mout grant tort  et uns suens filz perduz  qui estoit li plus biax anfes do monde de son aage . 
  Et qui lo deserita   fait li anfes . 
 Biax amis  fait li uauasors  uns riches rois puissanz qui a non Claudas de la Terre Deserte  qui marchissoit a cest reiaume . 
Et se uos iestes ses filz  por Deu  faites lo moi sauoir  car mout en auroient grant ioie tuit cil et totes celes de ceste terre . 
Et ge uos garderoie comme mon cors et mielz assez  car ge liuerroie lo mien por lo uostre sauuer et garantir . 
  Certes  sire  fait li anfes  filz de roi ne fui ge oncques au mien cuidier . 
Si m  a l  an apelé fil de roi mainte foiee  et de tant com uos en dites uos en ain ge miauz  car uos en dites que leiaus hom . 
 Qant li uauasors uoit que plus n  an traira  si ne l  an puet li cuers issir de ce qu  il ne pent a ceste chose  et cuide sauoir que li anfes soit filz de son seignor . 
Et il li dist   Biax douz sire  qui que uos soiez  uos senblez bien estre de grant hautesce au cors et a la contenance . 
Et ueez uos ci deus des meillors leuriers que ge onques ueïsse  si uos pri que uos en preigniez un . 
Que Dex uos doint creissance et amendement  et nostre seignor nos gart se il est uis  et ait pitié de l  ame au preudome qui l  angendra . 
 Quant li anfes ot parler de la bonté as leuriers  s  en a mout grant ioie  et dit que lo leurier ne refusera il pas  car il lo uoudra mout bien guerredoner s  il en puet an leu uenir . 
 Mais donez moi  fait il  lo meilior . 
 Et cil li baille par la chaainne qui mout estoit deliee et legerete . 
Atant s  entrecomandent a Deu  si s  an ueit li anfes  et li uauasors d  autre part qui toteuoie ne fine de penser a l  anfant . 
Et ne demora gaires que li anfes encontra son maistre et des autres iusqu  a trois qui lo queroient . 
Si s  en merueillierent mout qant il lo uirent sor lo maigre roncin  les deus chiens en sa main  son arc a son col  son tarquais a sa ceinture  et auoit ia tant esperoné lo roncin qu  il estoit ia iusq  au gros de la iambe toz an sanc . 
Lors li demande ses maistres qu  il auoit fait de son roncin  et il li dist qu  il l  auoit perdu . 
 Et cestui  fait il  ou preïstes uos    Il me fu  fait il  donez . 
 Mais li maistres ne l  an crut mie  ainz lo coniure de la foi qu  il doit sa dame qu  il li die qu  il an a fait . 
Et li anfes  qui pas ne la pariurast legierement  li conoist tote la uerité  et del roncin et del cheurel qu  il auoit doné au uauasor . 
 Comment  fait cil qui maistroier lo uoloit  si auez doné lo roncin qui uostre estoit  qu  il n  a tel souz ciel a uostre hués  et la ueneison ma dame sanz mon congié   Lors se trait auant li maistres et lo menace mout . 
Et li anfes li dit   Maistre  or ne uos correciez  que ancores ualt cist leuriers de gaaign qe i  ai tex deus roncins com il estoit . 
  Par Sainte Croiz  fait li maistres  mar lo pensastes . 
Ia mais tel folie ne feroiz qant uos eschaperoiz de ceste . 
 Lors hauce la paume  si li done tel flat qu  il l  abat del roncin a terre . 
Et cil ne plore ne ne crie por cop qu  il li ait doné  et toteuoie dit il que ancor aimme il miauz lo leurier qu  il ne feroit mie deus roncins . 
Qant ses maistres ot qu  il parole contre sa uolenté encore  si hauce un baston qu  il tenoit et fiert lo leurier parmi les flans  et li bastons fu menuz et sillanz  et li leuriers tandres  si commança a crier mout durement . 
Lors fu li anfes mout correciez  si laisse il les chiens andeus et sache son arc hors de son col  si lo prant a deus poinz . 
Et li maistres lo uoit uenir  sel cuide ambracier et tenir . 
Et cil fu uistes et legiers  si sailli autre part et feri del tranchant de l  arc a descouert parmi la teste  si que les cheuox li ront et le cuir li tranche et la char tote iusq  al test . 
Si l  estordi si durement qu  il l  abat a terre ius  et li ars est trestoz uolez am pieces . 
Et qant il uoit son arc brisié  si est iriez trop durement et iure que mar li a cil son arc brisié . 
Si recueure et fiert derechief parmi la teste et parmi les braz et par tot lo cors  tant que de tot l  arc n  i a tant remex dont il poïst un cop doner que toz ne soit uolez en pieces et esmiez . 
Lors lo corent prandre li autre troi  et qant il ne s  a de quoi deffandre  si trait ses saietes de son tarquais et les lor lance  et les uiaut ocirre toz . 
Et cil se metent a la uoie  et li maistres s  an fuit si com il puet et se fiert tot a pié an la forest  la ou il la uoit plus espesse . 
Et li anfes prant lo roncin a un des trois uallez dont il ot son maistre abatu  si monte sus et s  an uient en tel maniere  si an porte son leurier et son brachet  l  un deuant lui et l  autre darrieres  tant qu  il est uenuz en un grant ual . 
Et lors choisist une grant herthe de bisches qui pasturoient  et il giete ses mains  si cuide prandre son arc  qu  il cuidoit que encores pandist a son col . 
Qant il li manbre de ce qu  il l  auoit brisié a son maistre ferir  lors est si iriez que par un poi qu  il n  anrage  et iure a soi meemes que s  il lo puet trouer  il li uandra mout chier ce que il a par lui perdue une des bisches  car a une  ce dit  ne poïst il mie faillir  car il a lo meillor leurier dou monde et lo meillor brachet . 
Ensin s  an uet toz correciez tant qu  il uient au lac  si antre dedanz la cort parmi la porte . 
Lors descent  si maine a sa dame ueoir son leurier qui mout estoit biax . 
Et qant il uint deuant li  si troua son maistre tot sanglant  qui ia s  estoit clamez . 
Il salue sa dame  et ele li rant son salu comme cele qui tant l  amoit com nus cuers plus puet amer anfant qui de sa char ne soit . 
Mais sanblant fait d  estre correciee durement  si li dit   Filz de roi  por quoi auez uos fait tel outraige  qui auez batu et nauré celui que ge uos auoie baillié por maistre et por enseignier    Certes  dame  fait il  mes maistres ne mes anseignieres n  estoit il pas  la ou il me batoit  por ce que ge n  auoie fait se bien non . 
Ne de ma bateüre ne me chaloit il  mais il feri si durement cest mien leurier  qui est uns des meillors del monde  que par un po qu  il nel tua ueiant mes iauz  por ce qu  il sauoit que ge l  amoie . 
Et ancore m  a il fait autre anui  car il m  a tolu a ocirre une des plus beles bisches do monde  ne que ge onques ueïsse o plus espoir . 
 Lors li conte comment il auoit son roncin doné et son cheurel  et comment il auoit les biches trouees a mes s  il eüst son arc . 
 Et sachiez bien  fait il  dame  que ge nel trouerai ia en leu que il n  i muire se ceianz n  est . 
 Qant la dame l  ot si fierement parler  si en est mout liee  car bien uoit qu  il ne puet faillir a estre preudom  a l  aide de Deu et a la soe  que mout i cuide ualoir . 
Et neporqant d  estre correcie fait grant samblant . 
Et qant il uoit ce  si s  an part de deuant li mout iriez et menace mout celui qui si l  a uers lui correciee . 
Et ele lo rapele et si li dit   Comment  fait ele  si iestes tex que uos cuidiez issi doner uoz roncins et la moie chose  et batre uostre maistre que i  ai mis desor uos por uos garder des folies et anseignier les boenes oeures  Nule de ces deus choses ne uoil que uos façoiz . 
  Dame  fait il  si m  an couandra garder tant com ge uoudrai estre en uostre baillie et an la garde a un garçon  et qant ge n  i uoudrai plus estre  s  irai la ou ge uoldrai et porchacerai ce que mestiers me sera . 
Mais ançois que ge m  en aille  uoil ge bien que uos sachiez que cuers d  ome ne puet a grant ioie uenir qui trop longuement est souz maistrise  car il lo couient souent trambler . 
Ne endroit moi n  ai ge cure de maistre plus auoir  de seignor ne de dame ne di ge mie  mais maldehaz ait filz de roi s  il n  ose l  autrui chose doner qant il la soe done hardiement . 
  Comment  dist la dame  cuidiez uos estre filz de roi  por ce que ge uos l  apel    Dame  fait il  filz de roi sui apelez et por fil de roi ai estez tenuz . 
  Or sachiez  fait ele  que mauuaisement uos conut cil qui por fil de roi uos tint  car uos ne l  iestes mie . 
  Dame  fait il en sopirant  ce poise moi  car mes cuers l  osast bien estre . 
 Et lors s  en torne toz iriez  qu  il ne puet un seul mot de la boiche dire . 
Lors saut la dame sus  si lo prant par la main et l  an mainne arriere  si li commance a baissier les iauz et la boche mout doucement  que nus nel ueïst qui ne cuidast qu  il fust ses anfes . 
Puis dist   Biax fiz  or ne seiez pas a malaise  car  si m  aïst Dex  ge uoil que uos donoiz et roncins et autres choses  et uos auroiz assez quoi . 
Et se uos fussiez an l  aage de quarante anz  si feïssiez uos bien a loer del roncin et de la ueneison que uos donates . 
Et des ores mais uoil ge bien que uos soiez de uos sires et maistres  puis que uos sauroiz bien par uos ce qui apartient a boene anfance . 
Et cui que uos fussiez filz  uoirement n  auez uos pas failli a cuer de fil de roi  et si fustes uos filz a tel qui osast bien assaillir lo plus haut roi do monde par proesce de cors et de cuer . 
 Ensi conforte la Dame del Lac Lancelot et asseüre  si com li contes trait auant ceste auenture por seulement la haute parole que il auoit dite . 
Mais ci endroit ne parole plus li contes de lui a ceste foiee  ançois retorne a sa mere et a sa tantain  la reine de Gaunes  la ou eles sont en Mostier Reial dolentes et desconseilliees . 
Li contes dit que la reine Helainne de Benoyc et sa suer  la reine de Gaunes  sont ansenble en Reial Mostier . 
La reine de Benoyc menoit mout bele uie et mout sainte  et si faisoit la reine  sa suer  et mout amanda li leus et crut  tant que dedanz les set anz que la reine s  i fu randue  i ot bien trante nonains  totes gentis fames del païs . 
Et puis fist ele tant que a celui leu uint li chiés de l  abaïe . 
La reine de Benoyc auoit an cutume que toz les iorz  aprés la grant messe  aloit sor lo tertre o ses sires auoit esté morz et sor lo lac ou ele auoit perdu son fil  et disoit tant de bien com Dex li auoit enseignié  por l  ame de son seignor  que Dex en eüst pitié  et por son fil dont ele cuidoit que il fust morz certainement . 
A un lundi matin auint que ele ot fait chanter messe des feels Deu en remanbrance premierement de son seignor et de son fil  et puis fist chanter la grant messe  car mout li tardoit que ele fust a son duel faire . 
Et si tost come ele fu chantee  ele uint en haut el tertre  si plora et plaint mout longuement . 
Aprés uint sor lo lac ou ele auoit son fil perdu  si ploroit mout durement  tant que ele n  antandoit a autre chose . 
La ou ele demenoit issi son duel et sa plainte  uint par illuec uns hom de religion a cheual entre lui et son escuier . 
Li hom fu uestuz de dras noirs  une chape close afublee  tote noire . 
Et qant il uit la reine faire tel duel  mout s  an merueilla cui ele estoit et por quoi ele menoit si grant dolor . 
Il cheuauche cele part  et la reine antant si affaire son duel que ele ne lo uoit ne aparçoit tant qu  il est tres desus li uenuz . 
Et il l  esgarde  si la uoit mout bele et bien sanblant a haute fame . 
Lors oste son chaperon  si la salue . 
 Dame  fait il  Dex uos doint ioie  car il m  est auis que uos n  an auez ores pas tant com il uos seroit mestiers . 
 La reine regarde lo preudome  si li rant son salu  si li poise mout de ce que ele ne l  aparçut ençois que il l  eüst prise si pres . 
Ele uoit que il est mout uiauz et mout samble bien preudome . 
Et si auoit il esté  sanz faille  des proesces del monde  et ore estoit il mout preuzdom a Nostre Seignor  car il auoit esté cheualiers mout preuz  mais la terriene cheualerie auoit il tote laissiee  grant piece auoit  et si estoit randuz en un hermitage ou il auoit tant fait que ia i auoit couant de randuz auoques lui qui tenoient la rigle et l  establissement Saint Augustin . 
Il fu granz et corsuz  si ot les cheuex meslez de chienes et les iauz uairs et gros en la teste . 
Si ot lo sanblant fier  et plain de plaies lo uis et la teste et lo cors en mainz leus qui ne paroient pas . 
Si ot les poinz maigres et gros et plains de uaines  et lees les espaules  et il sist es estriers mout affichiez . 
Il dist a la reine   Dame  por Deu  qui estes uos  ne por quoi faites uos tel duel  Car puis que dame est atornee au seruise Nostre Seignor  ele ne se doit  ce m  est auis  doloser de nule rien fors que de ses pechiez plorer  ançois doit totes pertes terrienes arriere metre . 
 Qant la reine l  ot issi parler  si li est auis que mout est preuzdom de grant consoil  et ele dit   Certes  sire  se ge faz duel  ge n  en puis mais  ne por perte de terre ne d  auoir ne faz ge mie si grant duel . 
Mais ge sui une lasse  une chaitiue  qui iadis fui dame de la terre de Benoyc et de cest païs ci enuiron . 
Si perdié mon seignor  lo prodome  en cest tertre ci aluec  et mon fil  lo plus bel anfant de toz les autres  perdié ge ci  que une damoisele l  an porta entre ses bras et sailli atot lui dedanz ce lac  ge ne sai ou pucele o deiables  mais de fame auoit ele cors et sanblance . 
Por ce que mes sires fu morz de duel  si ai mout grant paor de s  ame  car g  en doi estre en autresin grant cure comme de la moie  car puis que nus fumes entre moi et lui par leial mariage ensenble ioint  nos fumes une seul charz  si com Sainte Eglise lo tesmoigne et ge lo croi . 
Ensi  por la paor de l  ame mon seignor me plaign et plor  sauoir se ia en prandroit pitié a Damedé por les lermes d  une tele pecheresse com ge sui . 
Et de mon fil me reprant au cuer mout grant pitié  que g  i perdié an tel maniere  car s  il fust morz ueiant mes iauz  plus tost l  eüsse oblié que ge n  aurai  car ge sai bien que toz nos couendra morir . 
Mais qant me menbre que mes filz est noiez  qui estoit nez de leial mariage et estraiz de haut lignage cui Dex eslut a ueoir ses granz merueilles et a honorer les estranches terres de sa uenue et a honorer son haut non et a essaucier et sa creance  si m  est auis que Dex m  a toloit et lo pere et lo fil por aucune haïne qu  il a uers moi  ne iusque la ne li cuidoie ge pas auoir mesfait . 
Ensi plor por la paor de Nostre Seignor et por la paor de l  ame mon seignor  que ele ne soit en pardurable mort  et por l  angoisse de la laide mort mon fil . 
  Dame  dame  fait li preuzdom  certes  il a assez raison en uostre duel  car assez et trop auez perdu  et non mie uos seulement  mais maintes autres genz qui i auront de granz domages . 
Et neporquant  trop en porriez uos faire  car l  an doit en totes choses esgarder raison et mesure . 
Et puis que uos iestes partie del siegle et auez pris abit de religion por amor Deu  il n  est pas honeste chose de faire duel en chascun leu  car uos deuez plorer et les uoz pechiez et les autrui  non mie ueiant lo pueple  mais en uostre cloistre et au plus an repost que uos porroiz . 
Et neporqant ge croi bien que ce ne uolez pas faire en repost  ne que uos nel faites por nule uainne gloire  mais uostre cuer saoler qui angoisseus est et a malaise de son anui . 
Et Dex ait pitié do preudome cui fame uos fustes  car de lui est mout granz domages . 
Ne uos n  i poez rien recourer  c  est granz dolors . 
Mais del fil soiez uos tote seüre  car ge uos di en uerite qu  il est sains et haitiez et tot a aise . 
 Qant la reine l  ot  si est tant esbahie que ele ne dit mot d  une grant piece . 
Et qant ele puet parler  si li chiet as piez et li dit tot am plorant   Ha  biax sire  por Deu  dites uos uoir que mes filz Lanceloz est sains et saus    Gel uos di  fait il  sor mon habit qu  il est toz sains et toz haitiez . 
 Et ele en a si grant ioie que ele s  est pasmee maintenant . 
Et lors la cort sostenir une none que ele auoit auoques li  et li preuzdom autresin  qui mout grant pitié en a . 
Et qant ele uint de pasmoison  si la conforte  et dit que tote soit seüre que il li a uerité dite . 
 Biax sire  fait ele  por Deu  comment lo sauez uos  Car uos m  auez en mon cuer mise la greignor ioie qui onques mais m  i entrast  et s  il n  estoit uoirs  si seroie assez plus morte que deuant . 
  Gel sai  fait li preudom  par celui qui lo uoit main et soir . 
Et sachiez que s  il fust auecques uos  que uos fussiez encores dame de la terre de Benoyc  il ne fust pas plus a aise qu  il est la ou l  an lou norrist . 
  Ha  sire  fait ele  por Deu  dites moi ou ce est  si en serai mout plus a aise . 
Et se ce est leus o ge nel puisse ueoir  si esgarderai uiaus cele part souant  et atant m  en refraindrai  puis que ge nel porrai ueoir . 
  Dame  fait il  ce ne uos puis ge mie faire  car ge me desleiauteroie  puis qu  il m  est dit  car en tel maniere me fu descouert que ge ne uos en puis dire  fors tant que toz est haitiez et sains . 
Et tant n  en seüssiez uos oan  ne ge meemes  se ne fust por ce que cil qui lo gardent uuelent que uostre cuers en soit a eise . 
  Ha  sire  fait ele  por Deu  itant me dites  se uos poez  s  il est es mains a ses anemis ou a tex genz qui ne li uuelent se bien non . 
  Dame  fait il  de ce soiez tote seüre qu  il est es mains a tex genz qi lo garderoient de toz maus a lor pooirs  ne ia si anemi de son cors n  auront saisine . 
 Lors a la reine mout grant ioie  si grant que ele ne puet croire lo preudome  qu  il die uoir . 
Lors li demande   Sire  conoissiez uos nules de noz serors qui laianz sont   Et il dit qu  il cuide bien conoistre de teles i a . 
Et il garde  si conoist celi qui estoit illuecques auec la reine  et ele reconoist lui mout bien . 
Et lors est la reine mout a eise  si li dit   Sire  por Deu  uos uendroiz iusque laianz et uerroiz de noz dames que uos conoissiez  qui uos uerront mout uolentiers . 
 Ensi l  en mainne la reine iusqu  a lor porprise  si antrent anz . 
Et qant les dames oent dire q  ensin les uient uns preuzdom ueoir  si uienent contre lui  et mout en i a qui lo conoissoient  si li font mout grant ioie . 
Et la dame lor demande a consoil se ele puet croire ce qu  il li fera antandant . 
 Oïl  dame  font eles  car il n  en mentiroit mie  comme cil qui assez a esté preuzdom au siegle et or est mout preuzdom a Damedé . 
 Lors lo prient mout totes les dames de mengier  et il dit qe Dex lo set qu  il ne mangeroit mie plus d  une foiz lo ior  car lor ordre lor deffant . 
 Mais ceste dame  fait il  m  a fait hui trop grant pitié . 
Et si me fist ia un mout grant seruise que ge li uoudrai mout bien guerredoiner . 
Et si uos dirai quex li seruises fu  et ge quit qu  il l  en membera mout bien . 
Il fut uoirs que ses sires li rois  dont Dex ait l  ame  tenoit une mout esforciee cort a un ior d  une Thiefaine  si dona mout robes a cheualiers et autres dons riches et biax . 
Et g  i uign la uoille de la feste si tart que pres estoit de uespres  si auoit li rois tant cheualiers a sa feste que totes auoit ses robes donees . 
Et qant ma dame qui ci est uit que ge n  auoie point de robe  si dist que mout senbloie preudome  et que ge ne deuoie pas sanz robe remanoir a ceste feste . 
Si me fist faire a ma mesure une robe d  un mout riche drap de soie que ele faisoit faire a son hués  et la me fist uestir . 
Si fui plus richement uestuz que nus cheualieirs de la feste . 
Ce fu li seruises que ma dame me fist  ne ge nel taign pas a petit et ge ai droit . 
Et por ce li guerredonerai ge de moin pooir  et mes pooirs si est de li aidier del trauail de mon cors et de ma langue qui deuant maint riche home aura esté escoutee . 
 Puis dist   Dame  dame  il est granz ioie ou siegle et grant honor a Nostre Seignor de ce que si haute fame et si gentis dame com uos estes et de si haut lignaige descendue est del tot atornee au seruise Damedeu  et li preuz en iert a uostre ame  se Deu plaist . 
Mais ge plain mout la terre de Benoyc et cele de Gaunes qui est chaoite en la main Claudas lo desleial  si en est li domages a uoz amis  et la honte en est lo roi Artu  car il deüst pieç  a ceste honte auoir uengié . 
Et bien sachiez que ge m  en uois par une nostre obedience que nos auons pres de ci  et si tost com g  i aurai esté  ge m  en irai d  iluec en la maison lo roi Artu  et si ferai ceste clamor et por uos et por uostre fil  qui encor sera sires de la terre se Deu plest . 
Et l  an cuide que il soit mout preuzdom se Damedex li done uie . 
 A ces paroles uint hors d  une chanbre la reine de Gaunes ou ele auoit dormi un po  car il n  estoit nuiz que entre li et sa seror ne releuassent trois foiz au mains por faire lor oroisons et lor proieres . 
Et qant ele oï parler de Lancelot  son neueu  qu  il estoit uis  s  en fu si liee que ele ne se pot sor piez tenier et ele se pasme . 
Lors la prant la reine et les autres dames  si la relieuent . 
Et li bons hom demande qui est ele et que ele a eü . 
 Quoi  sire  fait la reine de la reine de Benoyc  c  est ma suer  la reine de Gaunes . 
Si sai bien que ele a tel ioie de son neueu que ele s  en est pasmee . 
  En non Deu  fait ele qui de pasmoisons fu reuenue  nel faz ge . 
Ne plor mie  ne pasmee ne me sui de la ioie de mon neueu  ge n  en ferai ia se rire non . 
Ainz me pasmai del grant duel de mes anfanz que i  ai perduz  si m  en est au cuer uenue une tandrors si granz que par un po qu  il ne m  est partiz . 
  Dame  fait li preuzdom  or ne uous esmaiez pas de uoz anfanz  car Nostres Sires est toz puissanz d  aus garantir  autresin com il a garanti uostre neueu que uos cuidiez et tuit si ami que il fust morz  et l  an set bien encore que li uostre sont sain et haitié . 
Mais parmi toz uoz anuiz deuez mout conforter de ce que uos iestes ensemble en la garde Nostre Seignor  qui en si mauuaises auantures et en si felonesses auez esté . 
Or si uos confortez des or mais l  une a l  autre de uoz maus et faites ansanble ioie de uoz biens et pensez a la grant richece qui ia ne prandra fin  car de la richece do siegle auez uos assez eü  et bien poez ueoir com a petit de chose il couient tote hautesce terriene retorner . 
Ne Nostres Sires ne uos obliera pas  car il est piteus et debonaires plus que langue ne puet conter . 
Si li prandra pitié de uos et uos traira de ceste dolor o uos iestes en sa grant ioie pardurable  car moi  qui sui hom mortex et pechieres  en est si granz pitiez prise que ge ne serai ia mais a eise  Dex lo set  se n  est del seruise Deu oïr  tant que ge soie en la maison lo roi Artu et que ge li aie faite la clamor de uostre deseritement et mostree la grant honte qu  il i a . 
Car il n  a cort en tot lo monde o ge n  osasse bien parler  qant plus i auroit riches barons et sages homes . 
Et neporqant ge sai bien que tant a eü affeire ça en arrieres li rois Artus que n  est mie meruoille s  il a ceste chose mise an delai  car il n  a gaires baron qui ne li ait mené guerre tant que maintes genz ont quidié qu  il remainsist essilliez a la parclose . 
Et par auenture  de ceste chose n  oï onques nul clamor  si n  an fait pas tant a blasmer . 
 Atant s  an part li preuzdom  si commende a Deu premierement les deus reines et puis les autres dames totes . 
Et cheuauche droit et a granz iornees tant qu  il uient en la Grant Bretaigne et trueue lou roi Artu a Londres a mout grant planté de gent . 
Et ce fu la premiere semainne de Septembre  ce dit li contes  que li rois Artus fu uenuz d  Escoce de seur lou roi Aguisçant  son coisin meesmes  qui par trois feiees l  ot guerroié  si orent faite boenne pais et bien asseüree d  amedeux parz . 
Et ot li rois Artus triues prises deuers lou Roi d  Outre les Marches iusq  a la Pasque  si s  en fu uenuz por seiorner en son plus aesié païs et cil de son ostel auocques lui et d  autres cheualiers a grant planté . 
Ce ior  ce dit li contes  estoit uns diemenches  si fu assis au mengier li rois Artus et ot entor lui genz de maintes manieres et de mainz estranges païs . 
Et li randuz qui uenoit de la terre de Benoyc entre laienz et uient a granz pas parmi la sale contreual iusque deuant lou haut dois ou li rois Artus et maint haut baron seoient . 
Il ot abatu son chaperon et il sambla mout bien preudome et il ot la langue deliure et bien parlant et la chiere seüre  si commance sa raison si haut que bien fu oïz parmi la sale . 
 Rois Artus  fait il  Dex te saut comme lou plus preudome et lou meilleur qui onques fust  se ne fust une seule chose . 
 Li rois regarde lou preudome a grant meruoille qui si l  a blasmé de mauueitié et loé de grant ualor ueiant ses genz  si en a honte mout grant  et tuit cil qui laienz sont s  en meruoillent trop durement . 
Li rois fu mout sages et mout cortois  si li randié son salu . 
 Dex uos beneïe  fait il  biaus sire  quex que ge soie  ou boens ou mauueis . 
Et puis que tant en auez dit  descourez moi por quoi ge pert a estre li miaudres rois et li plus preuzdom do monde  car mout lou sauroie uolantiers . 
  Et gel te dirai  fait li preuzdom  il est uoirs que tu ies li rois qui ores soit ne dont l  en ait oï parler qui plus maintient cheualerie en grant honor  et plus feis de granz biens que nus dont l  en ait oï parler eniusque ci et selonc Deu et selonc le monde . 
Mais trop ies pareceux de uanchier les hontes et les domages que l  an te fait  car qui fait a ton home honte et domage  il lou te fait  car quelque domage que tes hom ait  toteuoie en est la honte toe . 
Tu honores et dotes et sers cels qui desleiaument te guerroient et corent sus  et cels oblies et mez arrieres qui t  ont serui leiaument et sanz fauser et ont perdu et terres et honors et lor uies et sont en auenture de lor ames por ton seruise . 
Or t  ai deuisee la chose par quoi tu perz a estre li plus preuzdom qui onques fust . 
 Qant li rois l  antant  si en est mout honteux durement  et par la sale en sont tuit esbahi et un et autre et dient c  onques mais n  oïrent randu si bien parler ne si hardiement deuant persone a si haut home  et li pluseur en ont lou mangier laissié et a meruoille l  esgardent . 
Lors uint auant Beduiers li conestables et uit que por la parole a ce randu auoient plus de la moitié des cheualiers lou mengier si deguerpi qu  il n  antendoient a nule rien fors a ce que il disoit . 
Et Beduiers li dist   Sire randuz  laissiez uostre parole atant ester tant que messires li rois ait mangié  et lors si parleroiz a lui tot par leisir  car de tant con uos auez dit auez uos ia la cort si troblee que tuit en laissent lou mengier et riche et poure . 
  Coment  fait li preuzdom  sire cheualiers  si couient que ge me taise de dire la parole dont toz li mondes puet amender por laissier saoler si mauueis uaissel et si anuieux com est li uentres  ou ia si riches uiandes ne si beles ne seront mises qu  eles n  i deuaignent et anuieuses et uilainnes  Certes ge ne m  an tairai ia que ge ne die ce qui sor lou cuer me gist . 
Et qant ge aurai dite ma parole  ia ceianz n  aura preude cheualier ne si hardi  s  il uelt dire que ce ueritez ne soit  que bien ne soit desraisniee ueiant tot lo barnage de çaianz ançois que la nuiz qui uient se soit a cestui ior meslee . 
Et bien auez fait samblant d  anfant et contenance qui deuant toz les esprouez preudomes de ceianz iestes uenuz contredire que ge ne parol  et si ne sauez lou grant besoig que ge en ai ne lou grant preu qui puet issir de ma parole . 
Et si ne cuit ge mie que uos seiez miauz uaillanz ne plus prisiez de tex deux preudomes ui ge ia en maison lou roi Uter de Bretaigne  ce fu Heruis de Riuel et Kanez de Caerc . 
Cels ui ge si preuz d  armes qu  il nes couenist a changier por nul cors de deus cheualiers  ne onques par els ne fu poures hom besoigneux botez hors de cort  mais auenciez a lor pooirs  et si n  estoient pas mains seignor de la maison lou roi Uter  dont Dex ait l  ame  que uos iestes de la maison lou roi Artu qui ses filz fu . 
 Lors uint auant Heruis de Riuel  qui estoit au chief dou dois ou il seruoit  car li rois Artus ne fust ia si priueement qu  il ne seruissent en sa maison cheualier de toz aages  uiel et maien et bacheler . 
Qant Heruis conut lou preudome  il ne fait pas a demander s  il li fist ioie et honora  car mout doucement l  acola et besa en la boche mainte foiee . 
Puis lou prist par la main senestre  si lou mena deuant lou roi et dist   Sire  creez ces cestui de ce qu  il uos dira  car ses paroles doiuent retenir et roi et prince . 
Et bien sachiez que ses cuers a esté de si haute proesce enluminez c  onques Dex ne fist lou cors d  un seul cheualier uers cui ge nel meïsse a un grant besoig seürement por maintenir m  enneur et por ma teste garantir . 
  Comant  fait li rois  qui est il dons    Sire  fait Heruis  c  est Adragais li Bruns  li freres Madoc lou Noir  lou boen cheualier de l  Ile Noire . 
 A cel tens uiuoit li rois Uriens et il honora mout lou preudome et por amor Madoc son frere  car il auoient esté entr  es deux compaignon d  armes mout longuement . 
Qant il fu laienz coneüz  si ne uos porroit l  an dire de boche la ioie ne l  anor qui li fu faite . 
Et li rois Artus meesmes l  auoit ueü mainte foiee  grant tens auoit  si l  ennora mout  car mout bien lou sauoit faire . 
Et lors fu Beduiers mout desconfiz de ce qu  il li auoit dit . 
Et li rois dit au preudome   Biaus sire  or poez dire ce que uos plaira hui mais  ou soit m  enneurs ou soit ma honte  car uos iestes tex  ge lou sai bien  qu  il n  a si haut home el monde deuant cui uos ne deüssiez bien estre escoutez . 
  Sire  fait il  et ge uos di que se ne fust une seule chose  ge ne seüsse en uos rien que reprandre  c  est la mort au roi Ban de Benoyc que uos ne uenchates onques  qui fu morz en la uenue de uostre cort . 
Si en est sa fame remese ueue  deseritee et robee d  un des plus biaus anfanz qui onques fust . 
C  est si laide chose et si uilainne a uostre hués qu  il est meruoille coment uos poez ne osez de honte nul preudome ueoir enmi les iauz . 
Et sachiez que nus pechiez ne uos destorbera tant a uenir au desus de tot lou monde . 
Et sachiez bien que ge ne sui ci uenuz fors por pitié seulement que i  ai eüe de sa fame  qui par paor d  estre honie et par angoisse s  est randue none uelee en un motier . 
Et tant est Claudas dotez en la terre et cremuz que nus n  a esté tant hardiz ne tant ne uost nus faire por Deu et por droiture qui deuant uos en uenist faire la complainte . 
  Sire preuzdom  fait li rois  certes ge m  acort bien a uos que uos dites raison et droit  mais certes ge n  en oï onques complainte . 
Il est uoirs que ge l  ai pieç  a seü  et neporqant tex hore a esté que se g  en oïsse la conplainte  n  eüsse ge pas pooir de l  amender  car trop ai eü lons tens affeire tel hore que maintes ianz ne baoient pas que ge en uenisse au desus  ainz disoient par darrieres  si que maintes foiz l  oï  que en la fin me couendroit terre a guerpir . 
Mais ce que i  ai mauuaisement fait me couendra amender  qant Dex m  en donra lou pooir . 
Et bien sachiez que ia si tost n  en uendrei en point que gel cuit si bien amender que nus ne m  en porra blasmer s  a son tort non  car bien conois que gel doi faire  come cil qui sui sires liges au roi Ban de Benoyc ( et il mes hom ) et au roi Bohort de Gaunes . 
Et Dex me doint prouchiennement lou pooir de l  amender  car mout uolentiers l  amenderoie . 
 Atant s  an parti li preuzdom  que plus nel pot li rois retenir ne nus des autres . 
Et dist  qant il fu reuenuz  les noueles a la reine de Benoyc et mout la conforta . 
 Car se Deu plaist  dame  fait il  uos orroiz par tens boennes noueles . 
 Et ele l  an mercie mout . 
Li preuzdom s  en parti issi de la reine  qant il ot son message fait  et s  en ala en la maison dom il estoit . 
Mais ci endroit laisse li contes une piece a parler de lui et des deux reines qui sont ansamble en Roial Mostier  et retorne au roi Claudas de la Deserte  mais auant parole un petit de la Danmoisele del Lach  et si orroiz por coi . 
Cant la Danmoisele del Lac sot de Lyonel et de Bohort  les deus filz au roi Bohort de Gaunes  qu  il estoient en la tor de Gaunes en prison  si l  an pesa mout  et uolentiers i meïst painne  se ele poïst  coment ele les poïst giter hors des mains Claudas  et par maintes foiees s  en porpansa . 
Tant ancercha les auentures que ele sot que Claudas deuoit tenir cort a Gaunes et feste mout grant  d  une costume que li roi auoient lors que les plus hautes corz et les plus riches de tot l  an si tenoient del ior de lor coronement  et de ce deuoient estre tuit li autre ior qu  il portoient corone . 
Cele feste que Claudas auoit apareilliee a feire si riche  si deuoit estre au ior de la feste a la Magdelainne . 
Et qant uint lou ior deuant la uoille  la Danmoisele del Lach apela une soe pucele mout bele et mout iuesne et mout sage  si auoit non Saraide en son droit non . 
Lors l  apela sa dame  si li dit   Saraide  il uos couient aler en la cité de Gaunes  si que uos i uendroiz lou ior de la Magdelainne  et si i feroiz un message qui ne uos deura pas greuer  car uos en amenroiz  si con ge cuit  deux anfanz assez hauz homes  ce sont li dui fil au roi Bohort de Gaunes  et si uos dirai conment . 
 Lors li ancharge sa besoigne issi come ele lou sot miauz faire et issi con uos orroiz deuiser ça auant  et li baille les choses qui mestier li porront auoir a feire ce que ele li ancharge . 
A tant monte la danmoisele  si s  en part de sa dame  qui mout l  aime de grant amor et mout se fie en li de totes choses . 
Et ele l  auoit bien esprouee de lons tens  et c  estoit la niece au rendu qui auoit faite la clamor de la mort au roi Ban de Benoyc . 
Qant ele s  en parti del lach  si en mena auocques li deux escuiers et uallez et autres sergenz iusq  a dis a cheual  et cheuauchierent tant par lor iornees qu  il uindrent en la praerie desouz Gaunes lou ior de la Madelainne a hore de haute tierce . 
Pres de cele praerie deuers senestre auoit un poi de forest haute et espesse . 
Illuec se mist la danmoisele et sa compaignie tote  et ele fist encerchier par un escuier que ele i enueia se li rois Claudas estoit encore assis  et si tost com il assist  ele lou sot . 
Lors s  en torne son chemin grant aleüre sor un palefroi qui tost la porte  ne ne mainne auocques li que deux escuiers sanz plus  et porte chascuns des deux un leurier en une chaeinne d  argent . 
Ensinc cheuauchent tant qu  il uiennent en la cité . 
Et lors fait la danmoisele anquerre des anfanz lou roi Bohort  s  il sont a la cort ou s  il sont ancore am prison si com il suelent  et l  an lor dit qu  il sont ancore en la prison . 
Et d  autre part si est  ce dient  Claudas a son haut mengier entre lui et sa baronnie  dont il a a grant planté dedanz la grant sale . 
Et si seoit deuant lui ses filz Dorins  cui il faisoit cheualier  qui mout estoit biaus uallez et preuz et larges et hardiz a desmesure  ne Claudas n  auoit plus de toz anfanz . 
Mout estoit granz la corz et efforciee que Claudas tenoit et por lou ior de son coronnement et por la hautesce de son fil qui cheualiers nouiaus estoit . 
Si auoit plus esté larges entre la uoille de la feste et lou ior qu  il n  auoit onques mais esté a son uiuant  et ancores donast il mout plus ançois que la corz departist  car mout l  auoit amendé la granz largesce qu  il auoit ueüe el roi Artu . 
Mais la corz fu troblee et ampiriee par une auenture merueilleuse qu  il i auint  et si orroiz quex ele fu . 
La ou Claudas seoit au mengier en tel ioie et en tel feste con uos oez  si auint chose que la danmoisele qui del lach uenoit entra en la sale  ne n  auoit ancores Claudas que lou premier mes aü . 
La danmoisele uint deuant Claudas  la ou il seoit a son haut mengier  et tint en sa main les deux leuriers es deux riches chaainnes qui d  argent furent  et parla si haut que bien fu oïe . 
 Rois Claudas  fait ele  Dex te saut de par la plus uaillant dame qui soit el monde et qui plus t  a prisié iusq  au ior d  ui que nul home qui onques fust . 
Mais or ne cuide ele ne ne croit que tu aies la moitié de san ne de cortoisie que l  an li a fait antendant . 
Et ele n  a mie tort  car plus i a assez que blasmer que ge ne cuidoie . 
Or si m  en irai atant  si conterai ma danmoisele ce que i  ai de toi ueü et de ton contenement . 
 Li rois regarde la pucele qui si fierement a parlé et si tost s  en reuelt aler sanz dire plus  si la rapele et dit   Damoisele  uos seiez la bienuenue et boenne auenture ait uostre danmoisele ou uostre dame qui que ele soit . 
Et bien puet estre que ele a oï dire plus de bien de moi qu  il n  en i a . 
Et por tant com ele m  a mendez ses saluz  se ge sauoie chose qui m  enpirast  ge me garderoie por amor de li del maintenir . 
Et par la foi que uos deuez li  ne la rien que uos plus amez  dites m  en la uerité  car chose uoldroie ge mout aprandre dont ge amandasse . 
  Tant m  an auez coniuree  fait la damoisele  que ia plus ne uos iert celee . 
Ge sui  si com uos auez oï dire  a une des plus uaillanz dames do monde et des plus riches et a marier . 
Si auoit oï tant bien dire de uos que ele ne prisoit nul home crestien enuers uos un denier uaillant  car l  an li auoit dit que uos estiez li plus gentis rois et li plus debonaires do monde et li plus uiguereus et li plus larges et de la plus haute proesce et de si grant sen que se toz li mondes fust a une part  si saüssiez uos quancque l  an deüst faire de bien miauz que tuit cil qui fussient encontre uos . 
Por ce si m  auoit ma dame ci enuoiee  por sauoir se les paroles que ele auoit de uos oïes estoient fauses ou ueraies . 
Et ge i ai tant ueü en uos que uos auez failli a trois des meillors teches qui puissent estre en cheualier  car uos n  auez ne san ne debonaireté ne cortesie . 
  Damoisele  fait li rois  certes  se cels trois choses sont hors de moi  petit puet ualoir li remenanz . 
Mais ge ne cuit que nus fust onques de ces trois uertuz si bien garniz que an aucun point ne li auenist  au mains par obliance  qu  il feïst tel teche par quoi il fust tenuz por fox o por uilains o por felon . 
Et neporqant tant me dites  s  il puet estre  que ce est que uos auez ueü en moi par quoi uos sauez que ge n  ai ne sen ne debonaireté ne cortoisie . 
  Gel uos dirai  fait la damoisele  puis que tant lo m  auez requis . 
Il est uoirs que uos tenez les deus filz au roi Bohort de Gaunes si uilainnement com en prison  si set de uoir trestoz li siegles qu  il ne uos ont neiant forfait . 
Ne nus n  en puet oster felenie que ele n  i soit  car nule riens n  a si grant mestier de douçor ne de pitié com anfes a  ne nus ne puet grant debonaireté auoir en soi qui soit a enfant felons ne cruieus . 
Par ceste mesprison m  est il auis que uos auez debonairetez tote ius mise  et aprés uos mosterrai que de san n  auez uos point . 
Bien poez uos sauoir qu  il n  a nul leu souciel  se l  an parole des anfanz au roi Bohort que uos les teignoiz en tel maniere  que chascuns ne cuit que uos lo façoiz por aus an la fin ocirre . 
Si n  est nus qui en soi ait pitié de cuer  qui de cuer ne uos en hee  ia mar rien li eüssiez uos forfait . 
Et puis que li hom se fait haïr a tot lo monde  ge ne uoi pas comment il puisse auoir en lui greignor folie . 
Et d  autre part  se uos fussiez cortois  uos eüssiez pris les deus anfanz qui sont assez  ce seuent maintes genz  plus haut home de uos et plus gentil  si les eüssiez honoreement atornez comme filz de roi  et fussient a uostre haute feste ci deuant uos  si eüssiez mout grant onor en lor seruise  et deïst toz li siegles qui lo seüst que uos fussiez li plus gentis rois et li plus cortois do monde  qui maintenez les orferins honoreement et si lor gardez lor terre . 
Et par ce eüssiez gaaigniez les cuers et les amors de maintes genz  et ne uos em poïst l  an tenir por felon  mais por sage et por cortois et por debonaire . 
  Si uoirement m  aïst Dex  damoisele  fait Claudas  uos auez droit  et ge m  i acort mout bien . 
Mais qui croit mauuais consoil  ne puet estre qu  il n  an traie a mauuais chif a la foiee . 
Mais de tant m  auez enseignié a ceste foiz que g  en cuit tote ma uie miauz ualoir . 
 Lors apele son maistre seneschal  si li dit   Seneschax  alez me tost querre les deus filz au roi Bohort et si menez auocques uos tel compaignie de cheualiers et de uallez et de serianz com il doit mener qui ueit querre filz de roi  et auocques aus faites lor deus maistres uenir . 
 Li seneschax fait lo comandement son seignor  si prant cheualiers et sergenz et escuiers a grant planté  et uait a la tor as deus anfanz  qui n  estoient pas a eise  ne il  ne cil qui les gardoient  car il auoient a grant leisir ploré et fait lor duel et lor cormplainte  car Lyoniaus les auoit troblez et la nuit deuant et lo ior . 
Et ce fu li plus desfrenez cuers d  anfant qui onques fust que le Lyonel  ne nus ne retraist onques si naturelment a Lancelot com il faisoit . 
Et Galehoz li proz  li preuzdom  li sires des Estranges Illes  li filz a la Bele Iaiande  l  apela une foiz Cuer sanz Frain  por ce qu  il nel pooit uaintre por chastier  celui ior meïsmes que li rois Artus lo fist cheualier ensi com li contes deuisera ça auant . 
Mais or oez que li contes dira por quoi Lyoniaus les auoit troblez  dont il auoient plaint et ploré et la uoille et lo ior meesmes . 
Il auint chose que qant uint la uoille et lor mengiers fu atornez a soper  si assistrent li dui anfant et mengierent ensemble comme cil qui nule foiz ne menioient s  en une escuele non . 
Si menioit Lyonyaus mout durement  tant que Phariens  ses maistres  s  en merueilla mout et a grant merueiles l  en esgardoit . 
Et qant il l  ot grant piece esgardé si qu  il en ot laissié tot mengier  si commença a plorer si durement que les lermes l  an cheoient tot contraual sa robe desus la table o il menioient . 
Mout plora longuement en tel maniere  tant que Lyonyaus s  en aperçut  qui mout estoit ueziez et bien parlanz . 
 Q  est ce  fait il  biax maistre  por quoi plorez si durement et au mengier    Laissiez ester  biaux douz sires  fait Phariens  de ce ne uos puet chaloir  car ia n  i auroiz rien gaaignié . 
  En non Deu  fait il  ge nel lairai au pas ester  car ge lo uoil sauoir outreement  et uos coniur sor la foi que uos me deuez que uos lo me dites orrandroit . 
  Ha  sire  fait Phariens  por Deu merci  por quoi me coniurez uos de chose o uos ne poez rien gaaignier el sauoir ainz en porriez miauz estre et dolanz et correciez    Par la foi que ge doi l  ame mon pere  au roi Bohort  fait Lyonyaus  ge ne mengerai de la boche deuant que ge saiche por quoi uos auez ploré . 
  Biax douz sire  fait Phariens  ançois lo uos diroie ge que uos en perdissiez uostre mengier . 
  Dites dons   fait Lyoniax . 
 Sire  fait Phariens  ge ploroie poir ce qu  il me membroit de la grant hautesce o uostres lignages auoit esté longuement  si ai lo cuer mout a malaise quant uos iestes em prison et autres tient sa cort et sa seignorie la ou uos deüssiez tenir la uostre . 
  Comment  fait Lionyaus  qui est ce dont qui tient cort en leu ou ge doie la moie tenir    Qui  sire  fait Phariens  cil qui au desus en est  Claudas  li rois de la Deserte  qui la tient an ceste uile qui deüst estre chiés de uostre regne  si porte corone et fait son fil cheualier . 
Si ai mout grant duel en mon cuer qant li hauz lignages cui Dex a tant essaucié eniusque ci en est deseritez  et cil mostre sa seignorie qui est li plus desleiaus hom do monde . 
 Quant li anfes l  antant  si li angroisse li cuers et il bote des piez la table ius . 
Puis saut enmi la maison  toz correciez  et li oil li rogissent de maltalant  et li uis li eschaufe . 
Si est auis que l  esgarde que par tot lo uis li doie li sans saillir . 
Et por ce qu  il n  a cure de rien ueoir  ne que nus lo uoie  si est monté a une fenestre por miauz penser a grant loisir . 
Lors uient a lui ses maistres Phariens  si li dit   Ha  sire  q  est ce que uos auez fait que del mengiei uos iestes leuez a si haute uoille com anuit est et par corroz  uenez an et si mengiez . 
Et se uos n  en auez talant  si an deuriez uos sanblant faire por l  amor de monseignor uostre frere qui sanz uos ne mengeroit pas . 
  Maistre  fait Lyonyaus  ge ne mengerai pas ores  mais alez et si mengiez et uos et il  car il me plaist or que ge soie une piece a ceste fenestre ençois que ge meniuce mais . 
  Ha  sire  fait Phariens  por Deu merci  nos ne mengeriens pas sanz uos  car se uos laissiez lo mengier par corroz  nos lo lariens autresi . 
  Comment  fait Lyoniaus  dont n  iestes uos pas a moi  et uos et Bohorz  mes freres  et ses maistres autresi   Et il dient que oïl  sanz faille . 
 Dont uos comment gié  fait il  que uos ailliez trestuit mengier  car ge ne mengerai mais a nul ior deuant que i  aie acompli un pensé ou ge sui entrez . 
  Biax sire  fait Phariens  se c  est pensez o nos puissions metre consoil  dites lo nos  car nos i metrons totes les painnes que nule genz i porront metre  se c  est pensez que uos doiez a chief mener et puissiez . 
  Ge nel uos dirai ores pas   fait il . 
 En non Deu  fait Phariens  ne ge ne serai ia mais en uostre seruise d  ui en auant  se uos nel me faites sauoir  car dons nos sanbleroit il que uos uos gardesoiz de moi et en eüssiez sospeçon . 
Ne uos ne trouastes onques en moi por quoi uos me deüssiez doter . 
 Lors fait sanblant d  estre correciez mout durement  et que il s  an uoille aler . 
Et Lyoniax  qui mout l  amoit por la pitié que il auoit en lui trouee  commence a plorer et dit   Ha  maistre  ne uos en alez pas  car dons m  auriez uos mort . 
Et ançois uos dirai ge mon pensé  mais que uos nel me desloez pas et que uos m  en aidiez a foi . 
 Et Phariens dit que si fera il . 
 Certes  fait il  i  ai pense que ge me uencherai del roi Claudas ançois que ge meniuce mais . 
  Comment  fait Phariens  uos en cuidiez uenchier  biax sire dolz    Gel uos dirai  fait Lyonyaus  ge li manderai demain qu  il ueigne a nos parler  et lors si me porrai de lui uenchier  car ge l  oserai mout bien enprendre et ocirre  s  il estoit encor plus puissant qu  il n  est . 
  Or  sire  fait Phariens  et qant uos l  auroiz ocis  que feroiz uos    Quoi  fait Lyoniaus  dont ne sont cil de cest païs mi home tuit  Si me garantiront a lor pooirs  et i metront pooir et consoil et painne . 
Et se ge muir por mon droit conquerre  bien soit la morz uenue  car miauz me uient il morir a honor que uiure honi  deserité en terre . 
Et plus en sera m  ame a eise qant m  en serai uenchiez  car qui deserite fil de roi  certes  assez li tost sa uie . 
  Biaus sire  fait Phariens  por Deu merci  ensi ne lo feroiz uos pas  car uos n  en porriez eschaper uis  ne l  an ne doit pas tel chose enprendre a faire sanz consoil . 
Mais atandez encore tant que Dex uos mete en greignor uertu que uos n  iestes encor et que uos uos puissiez uenchier  et ge uos en aiderai a mon pooir  car bien sachiez que ge n  ain tant anfant que i  aie com uostre cors . 
 Mout lo chastie Phariens . 
Et cil dit qu  il en fera a son consoil et atandra tant qu  il ueigne an point de soi uenchier . 
 Mais dons me gardez  fait il  que ge ne uoie Claudas ne son fil  car puis ne me porroie ge pas tenir de moi uenchier  por quoi ge ueïsse ne l  un ne l  autre . 
 Ensi passerent cele nuit  et toteuoie estoit Phariens en grant paor de son seignor qu  il uoit si correcié . 
Ne onques puis la nuit ne l  andemain bele chiere ne fist por proiere q  en l  en feist si sot bien Phariens que a paines sera gitez de son pensé  si met grant poine a lui apaier  mais biau sanblant n  en puet auoir . 
Qant uint l  andemain que li seneschaux Claudas ala querre les anfanz  encores n  auoit Lyoniax de la boche mengié  ainz se gisoit en une chanbre et disoit qu  il ert deshaitiez . 
Et li niés Pharien faisoit mengier Bohort  mais c  estoit a mout grant angoisse  ne ia ne meniast se Lyoniax ne li feïst a force mengier et faire  et neporqant mout li greua . 
A cele hore seoit Phariens delez Lyonel et ploroit des iauz mout durement . 
Et lors uint auant li seneschauz  et quant il uit Lyonel  il s  agenoille deuant lui  comme cil qui mout estoit preuz et uaillanz . 
 Sire  fait il  messires li rois uos salue  si uos mande et prie que uos ueigniez entre uos et uostre frere sa cort ueoir  et uostre dui maistre auocques uos  car il n  est mie droiz qu  il teigne sanz uos si riche cort com il a enprise a faire . 
 Si tost com Lyoniax ot la nouele  si saut sus  et lors dist au seneschal qu  il i era mout uolentiers  si fait mout grant sanblant d  estre liez . 
Et ses maistres  qui lo uoit  sospece mout grant partie de ce qu  il pense  si est tant a malaise de la grant mescheance qu  il atant que nus n  en porroit la some dire Lyoniaus li dist   Biax maistre  faites compaignie a ces seignors qui ci me sont uenu querre  et ge uois en cele chanbre laianz et reuendrai orendroit . 
 Li anfes entre an la chambre  si apele un suen chanberlain et fait traire un mout riche costel que il auoit  qui trop estoit granz  qui por ioel li auoit esté donez . 
Et la ou il lo metoit desouz sa robe  si antra ses maistres laianz por sauoir que il faisoit . 
Et qant il li uit lo coutel tenir  si li sache hors des poinz et dit q  il n  en portera mie . 
 Non  fait Lyoniax  et ge n  i porterai les piez  par foi  Si uoi bien que uos me haez de mort  qant uos me tolez itant de deduit com ge auoie . 
  Sire  fait li maistres  uos n  iestes mie sages  car se uos portez cest coutel  toz li siegles s  an aparceura . 
Mais gel porterai  qui mout miauz lo couerrai de uos . 
Et ce sauez uos de uoir que ge aim autant uostre bien comme lo mien . 
  Dont me creanteroiz uos  fait Lionyaus  que de quel hore qe ge uos demanderai lo coutel  que uos lo me bailleroiz . 
  uoire  fait Phariens  se uos me creantez que uos n  i feroiz chose sor mon pois . 
  Ge ne ferai  fait Lyoniaus  nule chose dont ge puisse a droit estre blasmez . 
  Ensi  fait Phariens  nel di ge mie . 
uos me creanteroiz leiaument que uos n  i feroiz ne un ne autre  ne n  i feroiz chose qui torner uos puisse a reproche et a domage . 
  Biaus maistre  fait Lyoniax  sauez uos ores que uos feroiz  Se uos uolez  si perdez lo coutel  et se uos uolez  sel gardez por uos meesmes  car mestier uos porroit ancor auoir . 
 Atant s  en reuint an la sale arrieres ou li seneschax l  atandoit  si lo montent sor un palefroi et Bohort desus un autre  et darriere chascun monte ses maistres . 
Ensins s  en uont cheuauchant droit au palais ou la corz est  et toz li pueples saut hors por ueoir lor droiz seignors  si en plorent et iuene et ancien  et prient Nostre Seignor que encor les remete an lor grant anor et les ramaint en amendement et an puissance . 
Et Phariens chastie mout Lyonel et prie por Deu qu  il n  encommance tel folie dont il soit morz  et il et tuit cil qui auocques lui seroient  car ia piez n  en eschaperoit . 
 Or ne uos esmaiez  maistre  fait cil  car ge ne suis pas si fox que ge encomençasse folie dont ge ne cuidasse a chief uenir . 
Et se ge la uousisse commencier  si m  en auez uos bien gardé  car uos ne m  auez laissié que les mains totes nues . 
 Atant sont uenu iusq  a la cort  si fu assez qui les descendié . 
Et li dui anfant se sont entrepris main a main et uienent deuant Claudas a grant compaignie de cheualiers et de uallez . 
Et laianz auoit mout de cheualiers del reiaume de Benoyc et de celui de Gaunes . 
Si en ot de tex qui ne se tenissent de plorer por nul auoir qant il uirent lor seignors uenir  si biax anfanz et si plaisanz  qui an autrui baillie estoient et an autrui subiection . 
Et Lyoniaus uint  teste leuee  qui mout fu biax et regarda parmi lo palais mout fierement  et pres et loing . 
Si sanbla bien a la contenance et au uis gentil home et de haut parage . 
Il sont deuant lo roi uenu  si les esgardent a meruoille et un et autre . 
Et li rois seoit a son haut dois mout fierement en un faudestué a or  mout riche et mout bel . 
Et deuant lui fu sa corone assise sor un gros sostenau d  argent del grant a un home  si estoit faiz en guise d  un gros chandelier  et deioste la corone  sor un gros sostenau d  argent autresi  fu une espee tote droite  tranchant et clere  si estoit li ponz desoz et la more par desus . 
Et par desus la corone  an haut  estoit fichiez li ceptres d  or  a pierres precieuses et de grant ualor . 
Et il menioit en robe reial en coi il auoit esté sacrez  si sanbloit a meruoille preudome et fier  se ne fust ce que trop senbloit del uisage felon et cruel . 
Qant il uit les anfanz au roi Bohort uenir a cort  si lor fist mout bele chiere  et apela Lyonel  dont il prisoit mout lo sanblant et la maniere  car il disoit qu  il n  auoit onques anfant ueü de cui il prisast autretant la contenance . 
Li anfes uint deuant lui de cele part de la table o la corone et l  espee estoient  et li rois  qui mout lo uoloit honorer et qui ia mais a nul ior nes baoit a tenir en prison  li tant sa cope  qui mout estoit et bele et riche  si li commande que il boiue . 
Mais cil ne la regarda onques  ainz bee a l  espee qu  il uoit illuecques si bele et luisant  si li est auis que buer fust nez qui en eüst une autretel com il cuide que ceste soit  por qu  il eüst la force et la uertu qu  il en poïst granz cox doner . 
Et Claudas cuide bien qu  il ne laist a boiure se de honte non  por la grant planté de gent que il uoit . 
Et lors se traist auant la damoisele qui del lac est uenue  si lo prant a deus mains parmi les deus ioes  si li dit   Beuez  biax filz de roi  et ge uos amenderai ia mout . 
 Lors li met an sa teste un trop biau chapiau de flors nouel et soef oillant  et a son col un petit fermaillet d  or  a riches pierres  et autresi a fait a Bohort son frere . 
Et puis a dit a Lyonel   Or poez boiure  biaus filz de roi  que or en auez assez biau loier et assez boen . 
 Et cil fu chauz et iriez  si respont   Damoisele  et ge beurai  fait il  mais autres lo paiera . 
 Lors est si entalantez de folie faire et li uns et li autres que s  il n  en eüssient onques mais eü talant  si lo pristrent il iluecques par la force de l  erbe qu  il auoient es chapiaus . 
Et la force des pierres des fermaillez si estoient si granz que nule arme ne pooit d  aus traire sanc  ne menbre fraindre ne brisier  tant com li fermail fussient sor aus . 
Lyoniaus a la cope prise  et Bohorz li crie qu  il la flatisse contre terre . 
Mais nel fait  ainz la hauce contremont a ses deus mains  si que del uin est uolé sor sa robe une partie . 
Et il l  an fiert de tote sa force lo roi Claudas enmi lo uis  si que li remananz del uin lo cueure tot et lo fiert es iauz et el nes et en la boche  si que par un po qu  il n  est estainz . 
Et li tranchanz de la cope l  aasene enmi lo front  si li tranche la char et lou cuir tot iusq  au test . 
Puis sache la corone a soi si durement qu  il fait uoler ius lo ceptre et l  espee qui delez estoit  et il fiert a deus mains la corone contre lo pauement del palais  si qu  il en fait uoler les pieces et l  or maumetre et debrisier et defoler as piez  si com il puet . 
Parmi lo palais lieue li criz  si saillent hors des tables  li un por ancombrer les anfanz  et li autre por deliurer . 
Et li rois iut a la terre pasmez del uin qui el cors li fu feruz par lo nes et par la boche  et sanglanz del hanap que il ot eü enmi lo front . 
Et ses fiz Dorins est hors sailliz por lui uenchier . 
Mais Lyoniaus ot saisie l  espee qui a la terre fu chaoite  si la lieue en haut a deus mains a tel uertu com il auoit  et Bohorz prist lo ceptre qui a la terre gisoit  si encommencierent granz cox a departir la ou il pooient ataindre . 
Et il auoit assez laianz qui les deportoit  car autrement ne durassent il pas s  il fussient dui des meillors cheualiers do monde . 
Et neporqant parmi tote la soffrance qu  il auoient ne porent il durer  car li rois fu reuenuz de pasmeisons  si saut il en estant et iure son sairement que mar en eschapera uns . 
Et ses filz Dorins s  eslesse aprés Lyonel qui s  adrece a l  uis o la damoisele l  en menoit por foïr hors . 
Et qant Lionyaus lo uoit uenir  si se trestorne et hauce l  espee qui durement estoit tranchanz  si fiert a deus mains . 
Et cil giete la main senestre encontre  et l  espee la li tranche tote  et puis li descent desus la senestre ioe  si la li tranche tote selonc l  oroille et lo col autresin iusq  el milieu  et tot l  eüst il tranchié se l  espee ne s  arestoit as os qui estoient dur  ne li anfes n  estoit pas de la uigor qu  il les poïst tranchier toz outre . 
Et Bohorz hauce lo ceptre qu  il tint  si lo fiert anmi lo front si durement com il pot a deus mains  si que li telz n  est si durs que toz ne croisse . 
Cil ne pot son cop sostenir qui a mort fu naurez  si chiet a terre . 
Et lors enforce li criz . 
Et li rois uint poignant  qui mout ot cuer  si uit bien que mout auoit laianz de gent qui ne l  amoient se mout po non  et neporqant tot met en abandon  et cors et cuer . 
Et il uint aprés les anfanz grant aleüre  s  espee en sa main  tote nue  c  uns suens cheualiers li ot bailliee  son braz enuelopé de son mantel . 
Et la damoiselle del lac  qui uenir lo uoit en tel maniere  n  est tant sage que tote n  en soit esbaïe  mais neporqant del commandement sa dame li resouient  si giete son anchantement et fait resenbler les deus anfanz as deus leuriers  et li dui leurier orent la sanblance as deus anfanz  ce fu auis a toz ceus qui les ueoient . 
Et li rois uint  si corrut as deus anfanz que ele tenoit et hauça l  espee por ferir . 
Et ele se lance encontre  dont ele fist hardement trop a otrageus  et li cox descent sor son uis si pres des poinz lo roi que li heuz la fiert enmi lo uis  si li tranche tot lo cuir et la char tote contraual parmi lo destre sorcil iusq  el pomel de la ioe  si que onques puis ne fu nul ior que ne li pareüst apartement . 
Li sans cueure la damoisele et ele giete un cri  et puis dist au roi   Auoi  sire Claudas  i  ai malement achetee la uenue de uostre cort  qui ci me uolez ocirre deus des plus biax leuriers do monde . 
Et parmi tot ce m  auez nauree . 
 Lors esgarde li rois  si li samble des deus anfanz que ce soient dui leurier trestot por uoir  et uoit un po loig de lui les deus leuriers qui s  an fuioient en une chanbre droit por la noise et por la temoste dont il estoient en effroi . 
Et il laisse corre aprés  car bien cuide que ce soient li dui anfant . 
Li leurier se sont en la chanbre feru  et li rois  qui aprés uient poignant  hauce lo cop  et il fiert el litel de l  uis si durement que tote l  espee uole en pieces . 
Et il s  areste et esgarde s  espee mout longuement  et il dit que Dex en soit aorez qant ele est brisiee . 
 Et ge quit  fait il  biax sire Dex  que por m  amor l  auez uos fait  car ge eüsse morz de ma main ces deus anfanz  si me fust reprochié a toziorz mais et an fusse honiz en totes corz . 
Et ge les ferai hores plus a ma grant honor morir  si que li autre se garderont de moi mesfere . 
 Lors giete ius de l  espee lo remanant et saut aprés  si les saisist  et en cuide por uoir mener les deus anfanz  si les baille a garder a cels en cui il plus se fie iusque tant que il se soit conseilliez comment il en esploitera . 
Mais se li rois a duel de son fil qu  il uoit a terre gesir mort  li maistre as deus anfanz ne sont pas mains dolant de lui  car bien cuident q  a mort soient liuré lor dui seignor . 
Mais d  els ne del roi Claudas ne parole plus li contes ci endroit  ençois retorne a la damoisele del lac qui les anfanz en mainne et les a de mort garantiz  si orroiz comment ele les an porte la dont ele estoit uenue . 
Qant la damoisele del lac  cele qui les anfanz ot garantiz si com uos auez oï  uit que tote fu la corz troblee et que ele ot fait grant partie de ce que ele baoit affaire  si fu mout liee et petit prisa lo cop que ele auoit receü enmi lo uis . 
Ele en mainne hors de la porte les deus anfanz . 
Et qant li dui escuier qui dehors l  atendoient la uoient el uis bleciee  si an sont tuit esbahi . 
Il li oint lo uis bandé issi com ele lor einseigne  et ce fu de sa toaille sanz plus  ne plus n  i uelt metre  car paor a de mescheance . 
Aprés est an son palefroi montee  si met un des deus anfanz deuant li  ce fu Lioniaus  et uns des deus escuiers ra Bohort mis deuant lui . 
Ensi s  en uont totes les rues contremont et laissent lo duel que li pueples fait deuant lo palais reial . 
Si quide chascuns qui les uoit que ce soient dui leurier que il en portent  et li escuiers meesmes qui Bohort en porte lo cuide bien . 
Tant ont alé qu  il sont en la forest uenu o les genz les atandoient  ne nus d  aus ne sauoit por qoi la damoisele estoit a la cort lo roi Claudas uenue . 
D  iluec s  en partirent tuit et s  an uont a grant aleüre et par les greignors destorz que il seuent  si gisent cele nuit la ou il auoient geü cele nuit deuant . 
Ne Lyoniaus n  auoit onques mengié de la boiche lo ior  mais li granz tribouz ou il auoit esté li auoit fait la fain oblier et sa mesaise . 
Qant il uindrent a l  ostel  si anuitoit mout durement . 
Lors descouri la damoisele son anchantement et mostra as cheualiers les deus anfanz . 
Et lors dist  Seignor  que uos en semble  Dont n  a il ci mout bele proie et assez riche   Et il dient   Certes  oïl  mout est la proie et boene et bele . 
 Lors sont tuit esbahi ou ele les pooit auoir trouez  si li demandent et enquierent mout durement  mais ele ne lor en dist mie la uerité  ançois dit que tant a fait qu  ele les a . 
L  en ne doit pas demander se li anfant orent bien cele nuit lor estouoir  car la damoisele en pensa autretant et plus assez com s  il fussient si frere germain enbedui  por ce que sa dame l  an auoit priee si durement . 
Ne fu chose nee el siegle qui lor faillist  s  il eüssient lor deus maistres auocques els  et la damoisele conforte mout et asseüre  et dit   N  aiez garde  mi anfant  car uostre maistre ne auront ia mal . 
 Ce disoit ele por aus conforter  car puis que ele les auoit deuers li  ele prisoit mout petit lo remenant . 
Durement conforte la damoisele les anfanz et lor desfant  si chier com il ont lor cors  qu  il ne dient cui il sont fil . 
 Car uos seriez  fait ele  mort et alé . 
Et ge uos menrai en tel leu o uos auroiz qancque uos sauroiz de cuer penser ne de boiche deuiser  et si seront uostre dui maistre prochainement auocques uos . 
 Ensi chastie les anfanz la damoisele et la nuit les fait gesir auocques li . 
Au matin  si tost com ele aparçut lo ior  si s  est leuee  et puis muet et ele et sa conpaignie  si cheuauchent tant qu  il uienent a sa dame qui les atant . 
Quant ele uoit les anfanz si lor fait ioie merueilleuse et est tant liee et tant ioieuse que plus ne porroit estre par sanblant . 
Si loe mout la damoisele de ceste uoie et dit que qancque ele desirroit li a rendu a ceste foiz . 
A l  ore que li anfant uindrent n  estoit pas Lanceloz laianz car il estoit an bois  et qant il uint  si fist mout tres grant ioie des anfanz  car il cuidoit tot por uoir que il fussient neueu sa dame  et ele li faisoit antandant . 
Mout ama Lanceloz la compaignie des deus anfanz  et comment que ce fust  o de nature o de grace que Dex lor eüst doné  o por ce que neueu la dame quidoit qu  il fussient  plus l  i traoit li cuers q  a nul des autres . 
Si en auoit il assez laianz et de mout biax  mais ne pot onques puis estre si acointes ne si priuez de nul comme des deus anfanz . 
Et tenoit toz les autres autresi comme por ses sergenz  mais cels deus tenoit il comme ses compaignons domainnes  et des lo premier ior ne mengerent s  en une escuele non et gisoient tuit troi emsenble en une couche . 
Ensin sont ensemble li troi coisin germain et filz de rois en la garde a la boene Dame del Lac . 
Si se taist ore atant li contes une piece d  aus et retorne au roi Claudas . 
Or dit li contes que a l  ore que li rois Claudas ot pris les deus leuriers en leu des deus anfanz  si retorna a son fil que il uit mort  si ne fait pas a demander s  il fist grant duel  car il lo fist si grant q  a poines porroit estre faiz plus granz . 
Et neporqant il n  estoit pas costumiers de grant duel faire  car mout estoit de fier cuer et de uiguereus et si soffrans que nus ne prisoit mains par sanblant les mesauentures qui auenoient que il faisoit . 
Mais de cesti mesauenture ne se pot il pas conforter  ne ne dut legierement  car il n  auoit de toz anfanz que celui seul  et estoit si larges et si cortois et si preuz come li contes a deuisé et si hardiz . 
Et la o il faisoit son duel  n  estoit il pas asseür  car tote la citez de Gaune estoit troblee et esmeüe por les deus seignors que Claudas deuoit destruire deuant lor ielz . 
Si estoient sailli as armes et li cheualier et li boriois de la uile  dont il i auoit de mout riches et de mout aeisiez  et si auoient de mout biax filz qui s  armerent si tost com il oïrent lo cri et la temoste des anfanz qui deuoient estre ocis . 
Et Phariens et ses niés  qui tant sont irié com il plus puent  se sont an la tor remis arrieres et ont mandez des cheualiers qui a la feste estoient uenuz del païs et des boriois de la uile une partie  si ont ensenble pris consoil . 
Et a ce s  acordent en la fin que se Claudas uelt destruire les anfanz  qu  il i seront ançois tuit ocis auoc aus que il ne soient rescox . 
Si enuoient li cheualier do païs por lor armeüres qui estoient en la cité  car a cel tens estoit costume que nus cheualiers ne cheuauchoit a cort ne loig de sa maison sanz ses armes . 
Qant il furent issi armé  si se saisirent de la tor qui mout estoit forz . 
Et Claudas  qui encor faisoit lo duel de son fil en son palais  l  oï dire  mais onques sanblant n  en fist  comme cil qui mout estoit uaillanz et preuz en totes ses mescheances  maintenant laissa lo duel  si apele son consoil et fait escrire letres et mander par tote la Deserte et par les fortereces del regne de Benoyc que il auoient garnies que tuit uenissent a lui tot maintenant . 
Et il auoit auocques lui grant partie des barons de la Deserte et de cels de Benoyc une mout grant partie  mais il ne s  i fioit pas bien  car li plus l  auoient ia guerpi et estoient alé deuers Pharien et deuers cels qui saisi s  estoient de la tor . 
Et Claudas est reuenuz sor lo cors son fil  si lo plaint et regrate assez hautement  si qu  il en ont grant pitié  neïs cil qui ne l  amoient gaires . 
Il se pasme souant et menu  car tenir ne s  en puet . 
Et qant il reuient de pasmeison  si parole a guise d  ome qui mout a grant dolor et angoisse a son cuer . 
 Biax filz Dorins  fait il  biaus cheualiers et preuz a desmesure  se uos uesquisiez a droit aage  ge ne uoi el siegle home remenoir aprés uostre mort fors un tot seul qui lace a amer et a doter sor toz autres homes . 
Mais uos fussiez dotez et amez  biaus filz  se uos fussiez lomguement en uie  plus que cil qui toz autres passe orendroit  et si eüssiez et cuer et force et pooir de tot lo monde conquerre  car il ne sont en home que trois choses par quoi il puisse tote terriene chose metre au desoz  c  est debonairetez et largece et fiertez . 
Debonairetez est de faire granz festes et granz compaignies et granz solaz a cels qui desouz lui sont . 
Largece si est de doner doucement et a liee chiere a toz cels en cui li don puent estre bien emploié por la ualor qui est en els  et a mauuais por la ualor qui est el doneor  car qui largece droite uelt aconplir  il doit doner au preudome besoigneus come a preudome et au mauuais besoigneus comme larges . 
Ne entor large home ne doit nus repairier  boens ne mauuais  qui ne se sente de ses dons . 
Mais nule riens ne uaut debonairetez ne largece se la tierce teche n  i est  ce est fiertez . 
Et fiertez est une grant uertuz qui aimme et tient cher ses amis autretant comme son cors et het ses anemis sanz pitié et sanz merci  ne ne puet estre uencue par nule chose que seulement par debonairetez qant ele la trueue . 
Par ces trois choses  biaus filz  puet li hom passer toz autres qui auoir les ose . 
Et uos les auiez  car puis que li mondes commença  ge ne cuit qu  il fust nus hom de uostre conpaignie ne de uostre solaz et as priuez et as estranges . 
Et a la uostre largece estoient tuit naiant li large qui onques fussient  car uos estiez assez plus liez de doner que nus hom ne fust del prendre  et n  auiez tres grant paor se de ce non que uostre dom ne pleüssent pas a celui cui uos les uoliez doner par grant amor et que il nes refusast . 
D  autre part  uos auiez fierté en uos si naturelment herbergiee que nus ne uos poïst faire amer home orgueilleus ne sorcuidié . 
uos estiez de si grant felenie contre felon que uos nel poiez nes regarder  ainz diseiez que l  an ne deuoit pas ses iauz aengier de mauuaise chose ueoir  car parmi les ielz s  an sentoit li cuers el uentre de la puor . 
Biaus filz  ce fu la plus haute parole que i  oïse onques dire a nul anfant . 
Et quelque chiere que ge uos feïsse  ge uos amoie plus assez que ge ne porroie conter  et non mie tant por ce que uos estiez mes filz  com ge faisoie por la grant ualor qui en uostre cuer estoit . 
Et ce que ge uos estranioie de moi  biaus tres douz filz  nel faisoie ge mie se por ce non que ge n  auoie cuer de ueoir la grant merueille de la largece qui en uostre cuer estoit  ne ge ne cuit que nus home mortex l  osast ueoir  entaimmes faire  qui do sien la deüst fornir . 
Biax filz douz  ge auoie changiees por uos totes mes costumes enciennes  car ge ne fui onques larges  ne ne poi estre de la moie main  si lo baoie a estre de la uostre . 
Ne ge ne baoie pas des ores mais rien a conqerre par ma proesce  mais par la uostre outrageuse ualor uenisse ge au desus de tot lo monde . 
Biaus tres douz filz  Dex uos auoit autresi esmeré et espurgié de totes mauuaises teches et ampli de totes boenes ualors  com li ors est fins et esmerez desus toz les autres metauz  et plus riches et precieux est li rubiz desor totes les pierres precieuses . 
Mais ge ne cuit qu  il uos eüst tel fait  ne si bel ne si boen ne si plaisant  fors por moi tolir uos el point ou ge uos ueïsse plus uolentiers  et por moi faire morir a duel et en tristor par l  angoisse de uostre mort . 
Mais uoir  ge ne morrai encores pas  ainz uiurai plus que ge uoldroie ancor assez  si me conforterai an tant de confort com ge porrai auoir et en tel com il sera  ce iert el siegle remirer  et tant com ge plus lo remirerai  tant lo priserai ge mains  car ia mais ne fera s  enpirier non . 
Si est en cest ior tant enpiriez que cuers nel porroit penser ne langue dire  car hui matin auoit el siegle deus pilers par quoi il estoit sostenuz  mais li uns  s  il poïst durer  an preïst tant de fais sor lui que li autres nel poïst contreporter  ençois lo couenist brisier . 
Biaus sire  douz filz  de cels deus pilers fussiez uos li uns et li autres li rois Artus . 
Et se uos uesquissiez par droit aage  certes  brisier lo couenist  si se puet uanter que hui li est toz li mondes eschaoiz par la mort qui uos a brisié . 
Mais por ce que nule force ne puet encontre Deu durer  si couient soffrir les auentures qui auienent  comment qu  il soit  uolentiers ou anuiz . 
Mais de cesti auenture ne saurai ge ia nul gré a Damedeu  ne n  i bet ia nus  tant soit mes priuez  a moi conforter de uostre mort  car ia mais ne l  ameroie  ainz uoil bien que toz li siegles sache que c  est perte sanz confort . 
 Ensin plaint li rois Claudas son fil et regrete tres doucement et se pasme desus lo cors menu et souant  tant que chascuns quide qui lo uoit qu  il doie morir eneslopas . 
Mais il meesmes s  an meruoille plus que nus comment ses cuers dure tant qu  il ne li part dedanz lo uentre  si se blasme et mesaame durement  que granz pitiez en prant a maintes genz qui gaires ne l  aimment de cuer . 
Mais nouelle qui tost cort est uenue a Pharien  lo maistre Lyonel  et as autres cheualiers de la terre qui a lui se tenoient de tot en tot  si ot apris que Claudas enuoie ses letres en la Terre Deserte por semondre ses hoz  car les anfanz en uoura mener de laianz a force  et puis si les ocirra qant il les tandra en son pooir . 
Cil pranent consoil de ceste chose  qu  il en feront  tant que en la fin s  acorde Phariens a ce que il iront Claudas assaillir a son palais et metront lo feu dedanz  ou il lor rendra les deus anfanz   Car nos auons assez plus gent qu  il n  ont deuers els de la . 
Et si est nostres droiz si granz et si aparissanz comme de noz seignors qu  il uelt ocirre  si nos sera honors au siegle et preu as ames se nos i morons por els  car por son lige seignor deliurer de mort doit l  an metre son cors en abandon sanz contredit . 
Et qui en muert  il est autresins saus com s  il moroit sor Sarrazins  qui sont anemi Nostre Seignor Ihesu Crist et despiseor de son non et de sa creance . 
 A cest consoil s  acordent tuit  si en uienent tuit armé deuant lo palais ou Claudas est  qui fait son duel . 
Si sont pres de trente mile  que cheualiers que sergenz que boriois  et des filz as boriois dont il i a mout grant planté . 
Si en i a mout a cheual et mout a pié . 
Qant il furent deuant lo palais tuit ansemble  si fu la noise mout granz et la temolte . 
Et Claudas demande quel noise ce est qu  il a oïe  et l  an li conte que ce sont cil de la terre et de la cité meesmes tuit a armes . 
Maintenant giete un auberc dedanz son dos  si lace son hiaume a grant besoign et pant son escu a son col . 
Si a ceinte une espee clere et tranchant  puis a prise une hache grant et pesant  dont li fers est tranchanz et lez  et la hante forz et roide  de fer bandee . 
Et c  estoit li hom el monde qui plus amoit hache en grant meslee et il en sauoit bien granz cox ferir . 
Quant il fu bien armez et ses genz totes  si uient as fenestres del palais et uoit Pharien deuant toz les autres sor un grant destrier tot armé . 
Si li demande ce que est et qu  il demande  et il et ces autres genz totes . 
Et Phariens respont qu  il demandent lor deus seignors qui laianz sont  les filz au roi Bohort  si uuelent qu  il les lor rende . 
 Comment  fait Claudas  Pharien  don n  iestes uos mes hom  et uos et tuit cil autre que ge uoi    Sire Claudas  fait Phariens  nos ne somes ores pas ci aiorné de plait  mais les anfanz que ge auoie en garde rendez a moi et a ces autres preudomes qui ci sont . 
Et se des lors en auant sauez que demander ne a moi ne as autres  nos somes apareillié a faire droit de totes choses et a uos et a autrui . 
 Claudas estoit mout de grant san  si uoit bien qu  il n  a mie gent por qoi il se puisse enuers cels de la uile contretenir  et uoit que en la fin li couient a rendre les anfanz . 
Mais a mout grant poine lo fera  car assez auoit cuer  tant que  se tuit cil qui auocques lui estoient  en eüssient autretant chacuns en son endroit  il n  i auoit mies genz encontre lui cui il dotast se mout po non . 
Et neporqant  quel que li suen soient  il n  est pas encores conseilliez des anfanz rendre  ainz les uoudra  ce dit  tenir tant com tenir les porra  et se au rendre uient il  ses uelt rendre en tel maniere qu  il n  en soit blasmez de coardise . 
Lors dit a Pharien qu  il lo semont del sairement et de sa fiance que il li a faite  et qu  il s  en ueigne a lui comme ses hom . 
 Sire  sire  fait Phariens  randez nos les anfanz  car a rendre les uos couient . 
Et des lors en auant ne troueroiz ia home ci de toz cels qui i sont qui uoist encontre uos de nule chose . 
Et se uos debonairement nes nos rendez  il nos en couendra toz a morir  o uos otote uostre compaignie de l  autre part  car de toz cels que uos ueez ci  n  i a il nul qui miauz ne uoille perdre la uie que ueoir la mort a son droiturier seignor . 
  Or face dons  fait Claudas  chascuns del miauz que il porra  car il ne seront pas randu deuant que force m  en sera commenciee a faire . 
 Et si tost com il a ce dit  si commance li assauz entor lo palais fel et cruiex as ars et as aubelestes et as fondes entortelliees . 
Et uolent pierres et saietes et carrel si espessement com s  il pleüssent deuers lo ciel . 
Mais mout se desfandent durement Claudas et les soes genz  si sont garnies les fenestres et li crenel de cheualiers et de sergenz . 
Et cil dehors uont querre lo feu por giter sor lo palais a fondes  dont il ont assez . 
Et qant ce uoit Claudas  si met cuer et cors en abandon comme cil qui de grant uigor estoit . 
Si fait l  uis ourir et se met enmi la cort  la hache enpoigniee a deus mains  si an done granz cox et perilleus la ou il miauz les cuide anploier . 
Et cil qui ont les ars et les arbelestes descoichent tuit a lui por lo grant domage qu  il uoient qu  il lor a fait et fait encorre  si l  ont plaié et nauré en pluseurs leus . 
Mais por plaie ne por bleceüre qu  il li facent  il ne se muet  ainz garde la porte et la lor desfant a la hache tranchant qu  il tient  dont il lor done granz cox et paie . 
Si en a en po d  ore plus de uint tex conreez que li plus sains n  a nul pooir de lui mal faire  si lo dotent tant li plus des autres que de pres ne l  osent enchaucier  ainz guanchissent a ses cox et li font uoie . 
Ensi desfant Claudas la uoie a la hache qui soef tranche . 
Et qant li niés Phariens  qui mout estoit hardiz et preuz  l  i uit issi lor genz maumetre et domagier  si fu mout iriez a son cuer . 
Et il sist sor merueilleus cheual  si fu armez de totes armes  lo hiaume en la teste  l  escu au col  et tint un glaiue enpoignié dont la hante fu grosse et corte et li fers tranchanz . 
Il hurte lo cheual des esperons  si s  adrece a Claudas enz anz l  entree de la porte . 
Si l  auise mout bien et fiert tres parmi lo hauberc endroit la senestre espaule  si qu  il lo li fause . 
Et li fers  qui fu aguz et tranchanz  li cole parmi l  espaule d  outre en outre parmi l  autre ploi del hauberc  si que par derrieres pert del fer et del fust a descouert . 
Il l  anpaint de tote la uertu del braz et de la grant force dont li cheuaus uenoit  si l  aporte a terre  mais il s  adossa a un mur deioste la porte . 
Et cil s  i apuie si durement que toz li glaiues uole en pieces . 
Et li cheuaux uenoit si tost que onques ne se pot retenir  si se feri si durement au mur et de la teste et del piz et des espaules que tot a esmié et teste et col  et les espaules debrisiees  et par un po que cil qui desus estoit ne fu contre lo mur tuez . 
Li cheuax chiet a terre morz  et li niés Pharien delez lui toz estordiz . 
Et Claudas ert apuiez contre lo mur  si naurez que del tronçon li pert et par deuant et par derriere  et li sans uermauz li degote tot contraual iusq  a la terre par endeus les pertuis qu  il a en l  espaule . 
Et ançois qu  il soit remuez del mur ou il est adossez  l  ont feru que saietes  que carrel  que pierres grosses et menues plus de qarante  si qu  il est a un genoil uenuz . 
Lors lieue li huiz et la noise des boriois qui chaoir lo uirent . 
Et li niés Pharien li reuient poignant  qui releuez estoit de la place ou il fu chaoiz  si li lasse corre  l  espee traite  por doner grant cop comme cil qui bien l  osast faire  car il auoit cuer et proesce a grant planté  et si ne haoit tant nule rien comme Claudas . 
Qant Claudas lo uit uenir  si rest en piez sailliz  et mout a grant honte de ce que si anemi l  ont ueü a tel meschief . 
Lors a la hache a deus poinz en aut leuee de si grant force com il ot en ses deus braz . 
Et cil  qui ne lo haoit pas petit  li uient grant aleüre  l  espee traite  l  escu gieté desus la teste  sel fiert auant selonc la temple de trestote sa uertu  si qu  il li tranche lo hiaume et la uentaille par desouz . 
Et descent li cox desus la ioe  si que par desouz la senestre oroille la li tranche tote iusq  anz es danz . 
Et Claudas  qui ot lo cop leué grant et pesant  fiert lui  si l  asena desus lo coign do hiaume amont  si li tranche qancqu  il en ataint iusq  en la coiffe  si que troi doie de lé poïst l  an ueoir les mailles dedanz lo cop . 
La hache descent tot contraual desus l  escu dont il s  estoit descouerz au grant cop qe il gita  si lo fant tot iusq  en la bocle  si que par un po que cil n  a lo braz colpé qui lo portoit . 
Et cil lo laisse atant aler  si saut arrieres en trauers  comme cil qui mout estoit uites et legiers . 
Del grant cop qe Claudas ot receü selonc la ioe fu toz estordiz et uains  ne cil ne li aida de rien qu  il auoit eü parmi l  espaule  et les plaies et les bleceüres qu  il auoit eües des saietes et des carriaus qui uoloient espessement l  orent mout ampirié et affebli . 
Et lors redescochent a lui tel qarante qui des mains n  osassent adesser . 
Et parmi tot ce s  adrece a lui uns cheualiers sor un grant destrier qui tost lo porte  sel fiert d  un glaiue enmi lo piz mout durement . 
Li hauberz se tint qu  il ne faussa  et li glaiues est uolez en pieces  et cil qui tost aloit se hurte el roi si durement qu  il lo reporte a terre tot estandu  et il se pasme . 
Lors i est uenuz li niés Pharien  qui mout est liez de l  auenture  si li auce il lo pan del hauberc et li uelt parmi lo cors boter l  espee . 
Mais ses genz saillent del palais a la rescosse de lor seignor  et qant il lo uoient si au desouz  si metent tot en auenture et laissent corre a cels qui por lui encombrer se sont dedanz la porte mis  si les font a fine force hors flatir tant que sor piez l  ont releué . 
Mais si durement estoit bleciez q  a painnes se pooit sor piez sostenir . 
Et lors commence anuiron lui la meslee trop perilleusse  si est si granz la noisse et des espees et des haches  et sor hiaumes et sor escuz  que tote la citez entor lo palais en retentist . 
Si lo rabatent souent et menu si anemi entre les piez as cheuaus a la charge des granz cox qu  il li donent et des haches et des espees  et si home lo redrecent mout uistement qui por lui se metent an abandon iusq  a la mort . 
Si dure issi la meslee mout longuement  tant que Phariens i uint poignant  et fu mout bien armez  sor un grant cheual  de totes armes qu  il couint a cors de cheualier . 
Et aprés hurtent grant partie des cheualiers del palais  et des filz as boriois meïmes  dont assez i auoit de preuz . 
Et Phariens garde  si uoit les genz Claudas qui mout se desfandent durement  et Claudas meesmes  qui mout a perdu del sanc et neporqant repris a cuer et alainne et force et se desfant si durement com li cors lo puet soffrir . 
Si l  an prisent mout et un et autre  et dit Phariens meïsmes que trop mar i fu tex princes de terre qant en lui a desleiauté ne felenie . 
Lors li recort sus li niés Pharien mout diurement  car il n  a grant haïne s  a lui non . 
Et Claudas lo uoit uenir  qui bien s  est aparceüz que cil lo het sor tote rien . 
Li rois fu granz et bien tailliez  et de grant force fust il se tant n  eüst do sanc perdu . 
Si s  adrece a son anemi qu  il uoit uenir  car miauz uelt il assez  s  a morir uient  qu  il muire hardiement q  an faisant sanblant ne contenance de coardise . 
Et cil li reuient grant aleüre  l  espee traite  et il furent endui sanz escuz  si s  entredonent granz cox amont es hiaumes des cleres espees tranchanz  si que eles i sont antrees amedeus et anbroiees . 
Mais li niés Pharien ne s  an gabe pas  car si pessamment l  a li rois feru  coment que li soit empiriez ne affebliz  que tot l  a estoné et qu  il a amedeus les paumes ferues a terre . 
Et lors li saut Claudas sor lo cors  si li arrache de la teste lo hiaume cler et mout se met en grant qu  il li puisse colper la teste  qant Phariens uient poignant et deront la presse mout durement au bon cheual sor qoi il siet et fiert un des cheualiers Claudas qui auocques lui s  estoit arestez sor son neueu por lui ocirre . 
Et Phariens fiert si lui si durement que li hauberz n  i a duree  si li met par delez la memele anz el cors lo fer tranchant  si qu  il l  abat deuant Claudas mort a la terre . 
Puis li laisse lo glaiue el cors  et sache del fuerre l  espee blanche  si an fiert Claudas grant cop amont sor lo hiaume  si q  a terre li fait ferir les deus paumes et des genouz tot estordi . 
Et ses niés  qui de grant cuer et de grant uistece estoit  lo prant as braz  si lo porte desouz lui a terre  et si li uelt s  espee fichier el cors . 
Et la fust la guerre finee de par Claudas  qant Phariens est del cheual sailli a terre  si le li tot . 
Puis li a dit   Biax niés  ha  Qu  est ce que uos uolez faire  Ocirre lo meillor cheualier do monde et tot le meillor prince qui soit de son aage  S  il m  auoit de totes terres deserité  et gel poïsse de mort rescorre  si l  an rescorroie gié  car nus ne porroit restorer mort a si preudome  ne il n  est mie prozdom qui ne reconoist au besoing bien et honor qui li a faite . 
  Comment  fait ses niés  filz a putain  traïtres  si uolez rescorre de mort celui qui uos a faites totes les hontes et uelt ocirre deuant uos sanz iugement les filz a nostre seignor lige  Certes  uil cuer et mauuais auez el uentre  et meillor uos a cil qui honte uos porchace que cil qui honor uos fait  car uerais cuers de preudome a toziorz honte  se ele li est faite  en remenbrance    Tes  fait Phariens  biax niés . 
L  en ne doit pas issi son seignor por nul mesfait porchacier mort ne deshonor qant en lo uoit bien au desoz  puis qu  il n  en est issuz deuant et departiz leiaument de son seignor . 
Et cist est mes sires  comment que ge soie ses hom  si lo doi de mort et de honte garantir a mon pooir por la feauté garder et por l  omage que fait li ai  et les anfanz a mon seignor  cui ge sui hom d  ancesserie  doi ge garder en foi et por amor de norreture que i  ai en els et il en moi . 
 Lors en a leué Claudas par lo nasal del hiaume en haut  qui mout ot bien entendues les paroles qu  il auoit dites . 
Et il li crie maintenant  comme cil qui de la mort a grant paor   Ha  Pharien  biax amis  merci  Et gardez que ge n  i muire  que certes buer auez dite la parole que uos deïtes . 
Et tenez m  espee . 
Ge la uos rant com au plus leial cheualier que ge onques ueïsse . 
Et uos randrai orendroit les deus anfanz . 
Et sachiez que se ges tenoie a Bohorges et uos et els  n  auroient il ia mal por moi  puis que garantir les uoudriez  car uos auez ci androit gaaignié mon cuer et m  amor a toziorz mais por la grant leiauté que i  ai au besoign trouee en uos . 
 A cest mot fine la meslee  si fait Phariens traire arrieres et uns et autres  et dit as plus hauz barons do païs qui illuec estoient qu  il l  atendent et il lor ira querre les anfanz . 
Lors s  an antre dedanz lo palais auec Claudas et il commande les anfanz a amener . 
Et si tost com il l  a commandé  si s  est pasmez por lo sanc qu  il a perdu . 
Lors saillent a lui si home  qui mout ont grant paor qu  il ne soit morz  si li ostent lo hiaume de la teste a grant besoign  puis l  arosent d  eue froide tant qu  il est reuenuz de pasmeison . 
Si a honte grant et ire de ce que pasmez s  estoit deuant la gent . 
Atant sont amené li dui leurier  et quide chascuns qui les uoit que ce soient li dui anfant . 
Si les liure Claudas a Pharien  mout amgoisseus del suen fil dont il li remenbre  si se rest pasmez illuec entre lor braz . 
Lors prant Phariens les deus anfanz  si les an maine comme cil qui bien cuide que ce soient il  et autresin font tuit li autre . 
Si en font grant ioie iuesne et ueillart  et les en mainent en la tor a grant honor . 
Et mout sont irié et an blasment trop Pharien de ce qu  il n  auoit Claudas colpee la teste  o soffrist que autres l  oceïst . 
Et il dit que ce sachent il que ce fust trop granz domages  car a merueilles est preuzdom . 
 Et sachiez  fait il  qu  il ne tenoit pas les deus anfanz por aus faire mal . 
 Ensi lo blasment de tex i a  et ses niés plus que tuit li autre car nus ne haoit tant Claudas com il faisoit  si en est tant iriez de ce qu  il ne l  ont ocis que par un po qu  il n  ist del san . 
D  autre part est Claudas en son palais et racommence lo grant duel de son fil qu  il uoit mort  ançois que li hauberz li soit hors do dos ostez . 
Lors sont li mire auant uenu  si li sachent hors de l  espaule lo tronçon dont li niés Pharien l  auoit feru . 
Puis li afaitent la plaie de la ioe  qui mout li auoit greué  si l  atornent et apareillent issi com il seuent que mestiers li est . 
Et il sueffre qancqu  il li font mout uiguereusement et de grant cuer . 
Qant il li ont la plaie de la ioe afaitiee et celi de l  espaule mout bien bandee  si commence son duel dont nus ne l  ose chastier  si an fait tant que merueille est comment il dure Mais por ce qu  il ne set comment il li est a auenir  regiete lo hauberc el dos et commande que de sa gent ne soit nus si hardiz qui se desgarnisse ne tant ne qant de s  armeüre  car il ne set qu  il li est a auenir  et il est entre tel gent qui ne l  aimment pas  il lo set bien  car assez l  a hui esproué et essaié . 
Aprés fait courir trois cheuax de fer qu  il auoit en sa sale  qui mout estoient et bon et bel  en cui il se uoloit mout fier d  aler a garison se besoigne li cressoit . 
Ensi apareille li rois Claudas soi et ses homes  ne a nelui ne descueure chose qu  il ait an talant  ne por ce ne lait son duel a faire de son fil que tant amoit que oblier n  en puet la mescheance . 
Et d  autre part resont en la tor Phariens et les soes genz  et font grant ioie de ce que lor seignors cuident auoir . 
Mais si tost com uint a l  anuitier  tot droitement a cele hore que la damoiselle del lac descouri les anfanz a cels qui auec li estoient  qant ele lor dona a mengier  a cele hore meesmes furent descouert et coneü li dui leurier en la tor de Gaunes . 
Et furent tuit si esbahi c  onques mais nules genz ne furent plus esbahi . 
Si recommence li diaus et l  angoisse et la dolors des cheualiers de Benoyc  et crient tuit a une uoiz que ore iront il Claudas ocirre  ou il morront tuit  car or seuent il bien qu  il a lor deus seignors ocis . 
Mais li diaus par est trop granz que Phariens fait sor toz les autres  comme cil qui ia mais ne cuide auoir nul recourier en ses seignors en cui il auoit mise tote l  amor et la chierté qu  il pooit auoir en cest monde  si quide et crient auoir perdu qancqu  il a norri et gardé  si l  an uient une tres si granz angoisse au cuer dedanz que par un po qu  il ne li part . 
Il detort ses poinz et fiert ensenble li un en l  autre menuement . 
Il arrache ses cheuox a granz poigniees  il deront sa robe si durement que les pieces en gisent enuiron lui et loign et pres  il esgratinne sa face et son col  si que li sans uermauz en degote aual son cors iusq  a la terre  et brait et crie a si haute uoiz que l  an l  ot de plus loig c  uns ars ne gitast a une foiz de totes parz . 
Il fait tant que toz li pueples i aüne  ne nus ne le uoit qui en son cuer n  en ait trop grant pitié  si plorent tuit et totes si durement com se chascuns ueïst morir la rien del monde que il plus amast . 
Granz est li diaus que Phariens demeinne et cil qui antor lui sont  si est si granz la noise et li criz et li tanbois que Claudas l  ot clerement de son palais . 
Il se merueille mout que ce puet estre  sel fet anquerre et demander . 
Et l  an li dit que c  est an la grant tor . 
Et il i enuoie maintenant . 
Et qant il se regarde  si uoit uenir son message fuiant arrieres a grant paor de mort  car cil de la uile lo chaçoient a glaiues et a haches et a espees et a coutiax aguz et tranchanz qu  il li lancent aprés lo dos  si li ont tex trois plaies faites qu  il a grant mestier de mire se garir en uelt . 
Lors est li rois mout esbahiz qant il uoit uenir son sergent deuant lui en tel maniere . 
Il li demande que ce a esté  et il li crie si com il puet  car li sans l  afebloie mout qui de ses plaies est issuz . 
 Ha sire  fait il  por Deu  alez uos an a forche de cheual tant com uos loist  car toz li pueples Deu uient ci por cest palais abatre et por uostre cors tot detranchier  car il dient que uos auez ocis les deus filz au roi Bohort et lor auez en leu de deus anfanz bailliez deus leuriers enchainez . 
Si ne ueïstes onques nule gent si entalentee de maufaire . 
Et si tost com il me conurent  si me corrurent sus et m  ont conreé itel com uos poez ueoir  ançois que onques poïsse auoir leisir de dire a els ma parole . 
Si sai bien que ge sui a mort plaiez . 
 Qant Claudas entant la parole  si saut em piez et demande s  espee et son hiaume et son escu  et commande totes ses genz apareillier . 
Puis a dit  oiant toz ses homes et uns et autres   Haï  regnes de Benoyc et celui de Gaunes  tant m  auroiz pené et trauaillié . 
Tant fait grant folie  auocques lo grant pechié qui i est  cil qui autrui desherite et tost sa terre  car ia aseür une seule ore  ne par nuit ne par ior  n  i dormira . 
Et mout a petit seignorie sus son pueple cil qui les cuers n  an puet auoir . 
uoirement est nature dome et commenderresse sor toz establissemenz  car ele fait amer son droiturier seignor desor toz autres . 
Por c  est et fox et auugles qui  por coueitise de la terriene seignorie qui si po dure  se charge de pechié et de la puor de nul home deseriter  car nule granz dolors ne puet entrer ne paroir en cuer mortel que d  estre deseritez et essilliez  fors seulement de perdre son charnel ami leial  car a celi dolor ne se puet nule angoisse prandre  et ge m  en sui bien aparceüz . 
 Atant a s  espee ceinte  puis a son hiaume lacié isnellement et fait ateler deus palefroiz a une litiere qu  il auoit faite faire tantost  si i fait leuer lo cors son fil  car laissier ne l  i uoldra pas . 
Aprés est issuz hors parmi la porte  si est montez en un de ses cheuax couerz de fer  et a pris lo trauers de la rue entre lui et qarante de ses cheualiers plus esleüz  tuit entalanté d  aus desfandre s  il uient auant qui les assaille . 
Tant a esté Claudas el pas de la rue que ses filz fu hors et toz ses autres harnois . 
Et lors uint Phariens et sa compaignie  si i sont li cheualier del païs mout grant partie et tuit li boriois de la cité et lor fil  cil qui puent armes baillier . 
La nuiz fu au ior meslee  mais tant i auoit lanternes et brandons et autres clartez que autresin pooit l  an ueoir tot lo lonc de la rue comme par ior . 
Et Phariens cheuauchoit toz premiers  la lance droite  l  escu pris par les enarmes  si sanble bien a meruoilles prodome  la ou il siet desus lo grant destrier fort et isnel . 
Et bien senble que tuit li doient obeïr et un et autre  et si font il  com a preudome et a leial l  ont esproué et queneü  et ore et autre feiee . 
Mais a merueilles fait grant duel et se demente de grant maniere  et tornoit totes les boenes teches Lionyau son seignor en sa conplainte  et les Bohort son frere aprés . 
 Sire  fait il  com est granz domages et granz dolors  se uos iestes morz an tel aage qui estiez la meruoille et li mireors de toz les anfanz do monde  car po auiez plus de dis anz . 
Bien estiez com anfes d  aage  mais de san et de proesce estiez uos ueillarz chenuz  se un seul petit fussiez plus amesurez de hardement . 
uos estiez biax et bien entechiez sor toz anfanz  uos estiez sages et conoissanz de consoil leial  se ne fust contre uostre honor . 
Mais quex que fust li meschiés de la honte uenchier  ne uos poïst nus hom torner par consoil qu  il uos donast  comment que uos li otriesoiz sa uolenté  car tels estoit li uostres cuers que nus nel poïst afrener par enseignier . 
Se uos iestes aparceüz auant et nos aprés quex maus puet uenir de refuser et de despire consoil leial . 
 Ensi plore Phariens et regrete Lyonel a chaudes lermes . 
Et lors est uenuz la ou Claudas garde la rue et ses genz qu  iluec sont abochiees por aus desfendre . 
Quant Claudas uoit Pharien  si lo met a raison premierement . 
Et Phariens auoit fait traire arrieres toz cels deuers lui  et cheualiers et boriois  tant qu  il eüst au roi Claudas parlé  car uolentiers destornast la meslee s  il poïst estre  car de uerité sauoit que les genz Claudas ne pooient as lor assanbler  que grant domage n  i eüst de deus parz . 
Si auoit trop grant paor de son neueu Lambegue qui sor tote rien haoit Claudas  car bien sauoit que s  il s  antrecorroient longuement sus  il couendroit que li uns en preïst la mort . 
Et Claudas estoit tex cheualiers que cil ne porroit pas a lui durer longuement  ce quidoit bien  et se Claudas l  ocioit  il auroit lo cuer si angoisseus qu  il ne se porroit tenir por feelté ne por homage de lui ocirre  si com il cuide  s  il em pooit en leu uenir . 
Et lors si feroit desleiautez  dont il se uoudroit mout garder se il pooit . 
Totes ces choses met Phariens deuant ses iauz  et si en est mout angoisseus et entrepris . 
Et Claudas l  apele  si li dit   Phariens  que uenez uos querre en tel maniere entre uos et ces miens homes que ge uoi ci  Est ce o por mon bien o por mon domage  Dites lo moi  car de uos ne d  els ne cuidoie ge garde auoir  ainz auoie fait por uostre amor et por les lor qancque uos m  auiez requis  o fust m  anors  ou fust ma honte . 
  Sire Claudas  fait Phariens  il fu uoirs que uos nos creantastes a rendre noz deus seignors qui fil furent au roi Bohort  et uos nos auez bailliez por aus deus leuriers anchainez  si nos uient a grant despit . 
Et se uos de ce me mescreez  ueez ci amedeus les chiens . 
 Lors les li mostre . 
Et qant Claudas les uoit  si est trop esbahiz et dit  qant il puet parler   Ha las  ce sont li dui leurier que la damoisele amena gehui deuant moi  la ou ge menioie  et cele en a par son barat mené les deus anfanz . 
Ce ne sai ge se c  est o por mon mal o por mon bien  mais en grant paine en sui entrez . 
 Lors se recorde bien Phariens qu  il auoit droit . 
Et Claudas li redit   Biax dolz amis  ne me mescreez uos pas des deus anfanz  que ge les aie ne ocis ne amprisonez  car ge sui toz apareilliez de faire uers uos et uers cest pueple qancque uos diroiz leiaument que ge doie faire de leiauté . 
Et si nel di pas por aus tant com ge faz por uos  car tant uos ai esproué a fin et a leial au grant besoig  que uos ne me loeriez nule rien que ge ne feïsse au parestroit . 
Ne ia ne m  aïst Dex qant ge ui onques cheualier nul en cui ge me fiasse autretant com ge feroie en uos des ores mais tant com il uos plaira a entremetre de mon consoil . 
Et dites moi outreement que uos uolez que g  en face  por ce que uos m  an creroiz  et gel ferai sanz contredit  o soit sairemenz o fiance  et de moi et de mes genz totes  ou me metrai en prison  se uos uolez  en uostre garde  car en autrui baillie ne me metroi ge pas que en la uostre  car plus uos ai encores troué a uerai et a leial que nul des autres . 
Et qant uos sauroiz que li anfant seront sain et sauf  et que ge ne li mien n  en somes de rien saisi si me remetez en autretel maniere com ge sui ore  et que uos me preigniez encontre toz homes a garantir tant com ge serai en uostre garde . 
 Phariens entant Claudas qui se met del tot an tot en sa menaie  si l  an prant mout granz pitiez . 
Et bien cuide et croit qu  il n  ait corpes an la mort as deus anfanz  et que bien les an puet auoir portez la damoisele  si se porpense en quel maniere il porroit et a Claudas et au pueple qu  il lor seüst aconplir lor uolenté . 
Et d  autre part  il set de uoir que  s  il prant Claudas en garde et en conduit  il nel porra pas garantir uers Lambegue  son neueu  qui trop lo het  ne uers l  autre gent de Gaunes et de Benoyc qui ne l  aimment pas de cuer  ançois crient qu  il ne l  ocient antre ses mains . 
Et si resent Claudas a si fier et a si uiguereus tres durement que  s  il lo uelt receuoir a mener en sa prison  il n  i entrast pas legierement car trop i auroit grant sanblant de paor et de coardisse  car encor n  est il pas si au desouz qu  il deüst faire tel meschief ne si honteus . 
Nel feroit il  se amors et granz fiance de Pharien ne li faisoit faire  car ne porroit pas estre que plus ne li fust atorné a coardise qu  a debonaireté de maintes genz . 
Et ce set bien Phariens que  s  il tot de son gré se uoloit metre en sa prison et il morist par sa mauuaise garde  il an seroit honiz a toziorz mais  et bien set que garantir nel porroit il mie . 
Si ne set qu  il am puisse faire et s  an porpense et consoille a son cuer meesmes mout longuement . 
Lors li dit   Sire Claudas  il est uoirs que ge sui uostre home  et cist autre qui ci sont auocques moi  si n  auons nul talant de mesprandre uers uos tant com uos uoldroiz enuers nos estre leiaus . 
Et ces genz uos mescroient de ceste chose  et uos en offrez tant a faire qu  il ne sanble pas que uos en soiez encorpez de nule rien . 
Et ge en uois parler a ceste gent qui ci sont  dont il i a assez de plus preudomes et de plus uaillanz que ge ne sui . 
Et ce qu  il en uoudront faire  ge uos resaurai ia a dire  car ge n  an uoldroie estre blasmez  encor soient il mi ami charnel et mi paroil  ne d  aus aidier a tort  ne de uos greuer a uostre droit  encor aiez uos la terre a mes liges seignors a tort saisie . 
 Atant est uenuz as barons de Benoic et de Gaunes  dont li plus puissant et li meillor l  atandoient enmi la rue  les hiaumes laciez  les escuz pris  et il lor mostre la parole de ce que Claudas lor a offert . 
 Or si me dites  fait il  que uos en uoudroiz faire entre uos . 
 Et il s  acordent tuit a ce que il lo prandront uolentiers  s  il s  an uelt metre en la prison . 
Et il lor redit aprés   Dont uoudroie ge  fait il  que uos me façoiz seür qu  il n  i aura mal ne anui par nul de uos  tant que uos sachiez ueraiement qu  il ait morz uoz deus seignors  et lors si couendra encor que uos l  ocioiz et destruioiz par iugement . 
Et si uoudrai  por ce qu  il ne se uelt metre en nule garde fors que en la moie  que uos lo laissiez en ma prison et que nus n  en sera garde se ge non  car dons seroie ge honiz se uos l  oceiez maluaisement aprés ce que ge l  auroie creanté a garantir . 
  Coment  fait Lambegues ses niés  biaus oncles  si uolez garantir lo traïtor qui noz liges seignors a deseritez auant et puis ocis et uos a fait tant de honte et de laidure que  se toz li pueples lo sauoit autresin bien com ge lo faz  uos ne deuriez estre ia mais creüz en cort ne escoutez    Biaus niés  fait Phariens  de toi ne me meruoil ge pas  se tu mez po de raison en tes affaires  car l  an ne uoit gaires auenir en nule terre que granz sens et granz proesce soient ensenble herbergié en cuer d  anfant . 
Et il est uoirs que de la proesce as tu assez selonc l  aage que tu as  tant que tu en uoiz un po mains cler el mireor de sapience . 
Si t  anseignerai ores un po de san  car g  i uoi des ores mais plus cler que tu ne fais en la proesce . 
Se tu cest anseignement uels retenir  mout an porras amender  et tu et tuit li anfant qui en pris uolent monter par grant proesce . 
Et garde que tant com tu seras en enfances  se tu ies en leu o l  en consaut de granz affaires  que ia ta parole n  i soit oïe ne tes consauz iusqe la que tuit li plus ancien de toi auront parlé . 
Et se tu uiens en bataille o en poigneïz de guerre ou en leu nul ou granz cheualerie soit assenblee  garde que ia n  i atandes plus iuene ne plus uiel de toi  mais fier deuant toz les autres des esperons por faire un biau cop  la ou tu porras ataindre  car a pris et a honor d  armes conquerre ne doit nus atandre  ne lo iuesne ne lo ueillart . 
Mais as granz consauz doner doiuent li anfant entendre les plus meürs . 
Et tant saches tu bien de uoir  tres granz honors gist en morir par hardement et par proesce  et granz hontes et granz reproches uient en dire fole parole et fol consoil . 
Cest essemple trai hore tant auant  por ce que tu m  as blasmé deuant toz ces preudomes qui ci sont  qui miauz seuent que est sans et sauoirs que tu ne feis . 
Si a espoir ci de tex qui tost s  acorderoient a la mort Claudas  o fust a tort ou fust a droit  et s  il estoit morz par els sanz forfait parissant  si en seroient tuit honi a toziorz mais et un et autre  car ge ne uoi çaianz si haut home ne si leial qui ne li ait feauté faite et homage a iointes mains  li un de lor bon gré  li autre a force . 
Et puis que cheualiers fait tant qu  il fait homage ne feauté  cui qu  il lo face  il lo doit garder comme son cors de toz perilz  ne Dex ne fist onques si haute cort o ge n  osasse bien desraisnier  car ia por leiauté desfandre ne sera leiaus hom honiz . 
Et por ce sachent tuit cil cheualier que ge ci uoi qu  il ont a garder lo cors Claudas comme les lor par la feauté qu  il li ont faite . 
Ne ge ne sai nule plus laide desleiauté que de son seignor ocirre . 
Mais se li sires mesprant uers son home  o li mesfait  ses hom l  an doit a raison metre par ses parelz par lo terme d  une qarantainne  et se des lors nel puet rapeler a sa droiture  si li rande son homage deuant ses pers  non pas en repost  car chose aperte porte tesmoign de leiauté  et chose reposte senefie mauueitié et felenie . 
Et se li sires ne se uelt uers son home amander ne droit tenir  des que son homage aura guerpi  si li puet forfaire et del suen prendre . 
Mais de son cors ocirre ne a mort liurer se gart  car il ne doit par ses mains mort receuoir s  ancontre lui n  a fait murtre o felenie o traïson  et qui autrement espant lo sanc de son seignor  il est traïtres et pariurs et murtriers et foimentie  et puet l  an toz les set granz pechiez criminex trouer en lui . 
Por ce  seignor  uos mostre ge que uos uoudroiz faire de ceste chose  car se uos me uolez seürté faire que Claudas n  aura garde de nul de uos  et  combien qu  il ait forfait  que uos ne l  ocirroiz sanz lo iugement de la maison lo roi Artu  ge lo prandrai en ma baillie a garantir contre toz homes . 
Et se uos issi faire ne lo uolez  si face chascuns son miauz  car ge ne me uoil pas honir en terre a toziorz mais por la mort d  un seul home laide et honteuse  ne perdre m  ame aprés honor sanz fin et sanz recourement  car ge ne uoi comment il puisse auoir en l  autre siegle l  anor qui ia mais ne prandra fin  qui celui de cestui siegle aura par sa desleiauté perdue . 
Or uos en conseilliez a uos meesmes et me dites ce que uos en uoudroiz tenir . 
 Et lors se trait a une part . 
Et cil parolent ensemble . 
Si i a de tex qui loent qu  il ne preignent ia Claudas en menaie n  an conduit  car orendroit lo puent a force prendre comme celui qui est a si grant meschief qu  il n  a pas la tierce part de gent  non pas la quinte qu  il en ont  et si sont en lor terre et en lor pooir . 
A ce se sont acordé tuit li bacheler a une uoiz  mais desus toz les autres s  i acorde Lambegues  li niés Pharien  et dit et iure que Claudas n  a nul pooir a els que pris o morz ne soit anuit  et il et totes ses genz  s  il en auoit encor autant . 
Ensin ont lor consoil finé  si uienent a Pharien et li dient que ia nel prendront en tel maniere  mais s  il se uelt rendre a els et en lor menaie metre  il lo prandront  ne ne uoldront que nus en soit saisiz se par els non . 
 En non Deu  fait Phariens  ce ne li loera ge ia . 
Or en coueigne bien et uos et lui  car ge ne m  en meslerai ia de lui greuer  et il est si preuzdom que assez puet encontre uos auoir meslee . 
Et puis qu  il uos a offert plus que raison  si se deffande durement  que ia tant n  i gaaigneroiz que a doble n  i perdoiz ançois que ueigne au partir de la meslee . 
 Puis est uenuz arrieres a Claudas  si li dit   Sire  sire  or uos desfendez au miauz que uos porroiz  qu  il est mestiers  car ge ne puis uers nostre gent la pais trouer se ne uos metez outreement en lor merci . 
  Non  fait Claudas  et que me loez uos  biax dolz amis  en cui tote la leiautez est au grant besoig  Car bien sachiez que g  en ferai tot uostre lox outreement . 
  Comment  fait Phariens  plus uos fiez en moi qu  il ne font tuit  Et ge uos lo que uos uos desfandroiz comme preuzdom  car uos auez assez meslee contre aus toz  et ge otroi que il me pandent parmi la gole s  il ne perdent deus des lor por un que uos perdroiz des uoz . 
  uoire  fait Claudas  puis que uos lo me loez  dont n  ai ge garde . 
Et sachent bien tuit et un et autre que ge ne lor an bailleroie pas orendroit lo cors mon fil  par couant qu  il m  en laissassent aler quite et deliure  ainz l  an porterai ueiant lor iauz parmi lor terres  et tex lo porra contredire qui mout chierement lo comparra . 
Mais ge uos pri et requier trestot auant que de uostre leiauté uos manbre  si la gardez enuers moi si finement com uos deuroiz . 
Ge ne uos sai plus que deuiser  car miauz sauez uos que est leiautez que ge ne faz . 
  Par Sainte Croiz  fait Phariens  ge sui uostre hom  si est droiz que ge uos aït de mon pooir tant com uos uoudroiz par mon consoil errer a foi  et ge uos aiderai iusq  a la mort . 
Mais uos me fianceroiz auant comme leiaus rois que li dui fil lo roi Bohort  qui mes sires liges fu  n  ont pris par uos mort ne mehaig  et que de quele hore que ge uos en semondrai  feroiz por uos esleiauter ce que uos m  auiez ore offert . 
Et sachiez que ge nel uos demant pas por nule force  mais por ce que plus en auroiz mon cuer puis que ge ne sospecerai en uos desleiauté . 
  En non Deu  fait Claudas  tot ce ne me grieue de rien  ainz m  est mout bel . 
Tenez  que ge ansin lo uos creant . 
 Lors li tant sa main  si li fience  et puis tant sa main destre uers sa chapele et dit   Itant sachiez uos  fait il  Phariens  que  par les sainz de cele chapele  li anfant ne sont mort par moi ne mehaignié  ne d  aus ne sai nouelle nule . 
Et se ges auoie a Bohorges en ma prison  il n  auroient ia par moi mal tant com uos les uoudriez garantir . 
Si m  ont il fait dolor au cuer qui ia mais en cestui siegle ne me faudra . 
Et sor cestui sairement meesmes uos creant gié que de quele hore que uos m  an semoignoiz  ge uos tandrai prison en uostre garde  por quoi uos me creantoiz a garantir enuers toz homes uers cui ge n  aie rien forfait . 
 Ensin lo fiance et iure li rois Claudas a Pharien  et cil se torne deuers lui tot maintenant . 
Lors commance li assauz mout granz et mout perilleus  si uolent saietes et pierres espessement  si refont grant frois et granz noises les lances qui peçoient sor les escuz  dont li tronçon et li esclat uolent en haut  et les espees qui retantissent desor les hiaumes . 
Si an cort la noise et l  oïe de totes parz de la cité  loign et pres et enuiron en retantissent et mont et ual . 
Et Claudas se desfant mout durement el trauers de la rue  si est mout asseür de Pharien qui s  est tornez deuers lui . 
Mais il ne l  a mie tant fait por lo domagier cels del regne de Gaunes et de Benoyc com il a fait por atirier la pais d  amedeus parz se ele puet estre  car il cuide bien qu  en la fin ne se puissent cil del païs consirrer de son consoil . 
Si se tient en tel maniere qu  il ne nuist as uns ne as autres ne ne lor aide fors seulement de uolenté . 
Et cil encontre Claudas sont tant et si espés qu  il ne puent a lui auenir ne a ses genz  ançois fierent li un l  autre de loig et durement  si ocient et plaient an tel maniere et lor cors et lor cheuax  car trop sont antassé li uns sor l  autre . 
Et la nuiz est noire et oscure qui ne lor fait se nuire non  et la rue estroite et mesaiesiee  si la tienent si bien et se desfandent entre Claudas et ses cheualiers que cil ne puent desor aus neiant conquerre  ne ne lor fait se nuire non ce qu  il sont tant . 
Et d  autre part trop sont desconforté de Pharien qu  il ont perdu  si ne s  entremet il de cop ferir en la bataille  mais il ne seuent de nule chose roi ne consoil  qant il ne l  ont . 
Ensi dure mout longuement et li assauz et la deffense  si i a assez que morz que naurez de cels de Gaunes et del pais  car mout se desfant durement Claudas et les soes genz  car il se set mout bien aidier au grant besoig . 
Endemantiers que la meslee est si granz et que tuit i perdent cil do païs  si se porpense li rois Claudas comment il les porroit encor greuer plus durement  si fait il lo feu boter en la rue . 
Et li uenz uenoit deuers lui sor aus qui mout estoit forz et angoisseux  si troua lo pueple espessement entassé  si les destraint si durement que a force couint toz les plus forz guerpir la place et foïr en la cité a garison  et neporqant mout en i ot qui furent ars . 
Par ce feu furent cil do païs mout domagié  car il ne porent auoir leisir do feu estaindre por cels deuers Claudas qui si les tenoient corz que assez auoient ou entandre d  es meïsmes . 
Ensi les a Claudas et ses genz a force fait ferir en la cité . 
Mais si tost comme li feus fu rompuz  qui ne pot les murs sormonter ne les hautes maisons forz dont en la uile auoit assez  si reuindrent hors cil de la cité et partirent lor genz en deus batailles  si firent l  une aler au dehors por les genz Claudas sorprandre  car li palais estoit dehors de la uile en la praerie sor la riuiere . 
Cele bataille ala au dehors  si trouerent les genz Claudas qui mout bien s  eschargaitoient et mout se desfandirent bien uers aus . 
Et l  autre lor relaisse corre par dedanz tote la rue  mais nes trouerent pas desgarniz  ainz estoient el trauers de la rue tuit abochié et gardoient lor pas mout saigement . 
Et uenoit Claudas d  une meslee a autre a esperon comme cil qui bien en sauoit a chief uenir . 
Et qant il partoit d  une meslee por aler a l  autre  toziorz remanoit Phariens en son leu  mais il ne feri onques cop de lance ne d  espee ne de nule arme ne cheualier ne boriois par mautalant  car il baoit a metre an pais les uns et les autres a son pooir . 
Et ce ueoit il bien que Claudas n  auoit tant de gent par quoi il poïst durer a cels de la uile ne del païs . 
Mais il sauoit bien que mout li pooit auoir ses consauz grant mestier et bien cuidoit tant destraindre cels do païs  par ce que il s  estoit encontr  aus mis  que il feïssent tel plait qu  il ne lor fust honteus  et par quoi Claudas fust sauuez  car il deuoit feelté et totes ses genz autresin . 
En tel maniere dura la meslee tote la nuit a la clarté des brandons et des lanternes et des maisons qui arses furent . 
Mais plus perdirent assez cil do païs que Claudas ne ses genz ne firent . 
Et qant uint uers l  aiornee  si demanderent Pharien por parler a lui  et il parla . 
Et il se plaintrent a lui meïsmes de ce que il lor deuoit aidier et il lor nuisoit  et distrent que c  estoit desleiautez et felenie . 
 En non Deu  fait Phariens  de desleiauté ne de felenie n  i a il point  car uos en iestes issuz de mon consoil . 
Et puis que uos ne m  en uoliez croire  dont sanbloit il bien que uos eüssiez uers moi et sospeçon et mescreance . 
Et d  autre part  li rois Claudas est mes sires  comment qu  il soit  o a mon droit o a mon tort  mais del suen tort n  i a il point . 
Si li doi son homage garder a foi  que ge nel doi en son grant besoig guerpir  neïs s  il m  auoit assez forfait . 
Nes de chose dont il ait esté mescreüz n  auez nule droiture  ainz estoit toz apareilliez qu  il se meïst en ma prison . 
Gel uos offri  et uos n  an uolsistes nules paroles escouter que ge uos en deïsse . 
Si ne forfaz de rien  ce m  est auis  se ge me tor deuers celui qui plus se fie et croit en moi  Ne ia tant com ge li uoudrai aidier  par uos ne sera mis au desouz  car mes chastiaus n  est mie grantment loign de ci  et ge li baillerai lo matin a recet et a desfense  puis que uos n  an uolez mon consoil croire . 
Et si l  i manrai uoiant uoz iauz si sainnement que ia n  i perdra un seul denier que uos n  i perdoiz trois tanz ou quatre . 
Et qant il sera en mon chastel  bien porra atandre et seurement et par leisir lo secors de son païs  car gel quideroie tenir contre uos toz un an antier . 
Et s  il auient que de ceste besoigne puisse eschaper sainz et haitiez  ce deuez uos sauoir qu  il uos destruira toz l  un aprés l  autre  ia nus ne uos en iert garranz . 
Por ce si uos uenist miauz croire consoil boen et leial que tel chose enprandre que uos ne puissiez a chief amener . 
Et de ce que uos dites que ge faz desleiauté et felenie  ne de ce que ge sui an sa besoigne  mantez uos tuit  ne ia n  i aura si hardi  s  il uoloit prouer ceste parole que ele fust uoire  uers cui ge nel contredeïsse orendroit o lo matin par ior sanz plus atendre . 
 Quant cil oent que Phariens s  afiche si durement de Claudas aidier et secorre  si n  i a nul qui tote paors n  aüst . 
Et il se traient a une part tuit li plus sage  si an parolent mout longuement et dient que  se Claudas puet faire tant qu  il ueigne en sa terre a garison  il ne puet faillir qu  il ne reueigne en la fin d  aus au desus  et lors seront tuit destruit sanz recourier . 
 Ne de ce  font il  ne poons nos a chief uenir sanz Pharien  que trop est de grant proesce et de grant san . 
 Si s  acordent a ce tuit li plus sage et li plus haut  que s  il lor reuiaut faire autretel offre com il auoit arsoir faite  il lo prandront . 
Mais en nule maniere ne s  i uelt acorder Lanbegues  li niés Pharien  por que Claudas remaigne an sa garde et an sa baillie . 
 Car ge sai bien  fait il  que il lo garantiroit encontre toz homes . 
Et sel deüst il haïr plus que nelui  li filz a putain  li traïtres  li failliz . 
Mais faites tant qu  il remaigne en la prison  et puis lors si lo me bailliez  et g  en ferai tant que ia mais ne uos an sordra trauauz ne poine . 
 Lors saut auant uns mout hauz hom qui estoit sires d  un mout riche chastel qui estoit a mains de huit liues galesches pres d  iluec . 
Cil chastiaus auoit non Hauz Murs et seoit sor la riuiere de Loire mout en haut deuers la Terre Deserte . 
Et li sires auoit non Graiers  si estoit mout fel et mout angigneux et mout preuz et mout hardiz  et auoit esté coisins au roi Bohort de Gaunes et au roi Ban de Benoyc . 
Cil sailli auant por la parole del neueu Pharien  et dist que tot seürement li iurassent  se il uoloit  que  s  il prenoit Claudas an garde  il ne troueroit ia home qui force nule l  an feïst  que tuit li autre ne li aidassent a lor pooirs . 
 Et qant il sera  fait il  em prison  si an laissiez couenir moi et Lanbegue  qui point ne l  aimme  et qant nos l  aurons mort et nos serons a Haut Mur en mon chastel  ge uos abandoign a toz que uos façoiz uostre pooir de moi et de lui ocirre . 
 A cest consoil se tienent tuit . 
Lors sont reuenu a Pharien  si li dient que  s  il uoloit faire Claudas metre en prison  si com il l  auoit la nuit offert  il s  en sofferoient atant . 
 Et uos meesmes  font il  i deuriez grant painne metre por uostre onor  et nos uos iurrons tuit sor sainz que nos uos lairons saisi de lui mout uolentiers  et se nus uos i met chalonge  nos en serons encontre lui de noz pooirs . 
  Par foi  seignors  fait Phariens  tant com ge lo uos offri por lui  uos nel uolsistes prendre  et ore qant il a ueüz uoz esforz et uoz pooirs  il lo fera mout a enuiz . 
Et neporqant ge li demanderai  non pas a consoil mais deuant uos . 
 Lors s  en reuient a Claudas et li dit  oiant toz  ce qu  il requierent et un et autre . 
Et Claudas li dit qu  il set mout bien les couenances d  aus deus  ne ia rien n  an fera s  a son los non . 
 Et uos  seignor  fait il a cels de la uile et do païs  q  en feroiz uos   Et cil saut auant qui estoit sires de Haut Mur  si li dit qu  il s  en metent tuit en ce qu  il en fera outreement . 
En ceste maniere ont chargié Pharien d  anbedeus parz  si cuide que cil do païs i antendent autresi a leiauté com il faisoit  mais nel font  ençois ne beent fors a tant seulement qu  il puissent ocirre lo roi Claudas . 
Et il pense a garantir Claudas de mort  s  il pooit estre  et a esploitier leiaument enuers lo pueple  qu  il ne soit traïtres uers els ne pariurs uers son seignor . 
Lors apele Claudas a une part  si li dit a consoil tot seul a seul   Sire  i  ai de ces genz grant painne eüe d  aus boter arrieres et de chastier de lor folie . 
Et neporqant ge ne me meruoille pas s  il sont dolant et angoisseus des deus anfanz a l  ome qu  il onques amerent plus  qui lor liges sires fu  si cuident que uos les aiez morz  car granz merueille est qant il ne se font tuit ocirre ançois qu  il n  ocient uos . 
Ne ge meesmes ne uos ain pas  bien lo sachiez  se ge uos poïsse ocirre a mon droit et a m  anor . 
Mais aprés toz domages et totes ires doit l  an garder honor et honte crienbre  car nus hom honiz en terre ne puet el siegle demorer  s  il gote uoit  et qui droiture ne garde  de paradis a il perdue l  antree sanz recourier . 
Et por ce uient miauz au preudome soffrir ses ires et ses dolors et ses domages que faire desleiauté ne felenie par quoi il perde l  amor de cestui siegle por quoi tote proesce se trauaille  et l  autre qui ia ne prandra fin  la haute ioie . 
Se Deu plaist  par moi ne moroiz uos ia tant com ge soie en uostre homage  des lore puis ne uos asseür ge pas . 
Mais or oez por quoi ge uos ai ce dit . 
Ceste gent me requierent que ge uos face en prison entrer tant qe l  an sache noueles des deus anfanz  et uos m  auez creanté que uos i anterroiz si tost com ge uos en semondrai . 
uos ueez bien comment il est  car uos ne poez a els auoir la force an cest païs  si ne lor ai ge pas ce dit a lor consoil . 
Mais toteuoie uos couendra en cele prison entrer  et ge uos serai garanz enuers toz homes et desfenderres . 
  Certes  fait Claudas  ce ne me greuera ia rien  puis que uos me creantez leiaument que uos me garantiroiz par tot a droit . 
Et tenez  que ge uos rant ia m  espee tot auant . 
 Qant Phariens l  antant  si an plore de grant pitié  car il ot qu  il se uelt metre en sa prison  et si lo het plus que nelui  s  il lo pooit ocirre a son grant droit . 
Mais il ne set comment il lo preigne en conduit  car il dote que cil do païs et de la uile ne li ocient entre les mains  si seroit honiz a toziorz mais  et se ce l  an auenoit  il s  ocirroit de duel  si com il cuide  tot maintenant . 
D  autre part  s  il l  an lait aler  il li sera tenu a mauuaitié et a grant defaute de cuer  et si granz maus en sera faiz que nus nel porroit restorer  itant fust puissanz  car cil qui lo heent li corrent sus et se metent au parestroit en auanture de mort o de lui ocirre . 
Ce est cil de toz les perilz qu  il plus i crient si pense comment il porra garantir lo roi Claudas de mort  et a l  autre pueple faire de lor uoloir une partie . 
Lors dist au roi   Sire  uos uos metez mout en moi de ceste chose  et ge dot que se ge uos metoie en ma prison  que ge ne uos poïsse pas estre garanz  car trop uos heent mainte gent de grant haine . 
Mais ge uos dirai que uos feroiz  uos me bailleroiz de uoz plus riches homes trois seulement  si feroiz a l  un d  els uoz armes uestir  si quideront tuit que ce soiez uos ueraiement . 
Cil troi seront en la prison tant que nos aurons oïes aucunes ueraies noueles des anfanz . 
Si sera li uns de cels trois li sires de Saint Cirre  et li autres sera li sires de Dum  et li tierz sera li quex que uos miauz uoudroiz de toz uoz cheualiers  si aura uoz armes uestues . 
Et qant ge uos apelerai ia deuant lo pueple  si me fianceroiz ce que ge uos requerrai  et gel ferai en tel maniere que uostre foiz i sera sauue et ma couenance en iert aquitee deuers noz genz . 
 Qant Claudas l  ot  si li otroie sa uolenté tot a deuise  comme cil qui bien set qu  il lo conseillera a leialté . 
Puis sont arrieres uenu deuant cels qui les atandent . 
Et Phariens lor dit   Seignor  i  ai ci parlé a mon seignor lo roi et le uostre  car uos uolez por lui esleiauter qu  il se mete en ma garde tant que l  an saiche des anfanz noueles qui creables soient  o de lor uie o de lor mort . 
Et i  ai tant fait qu  il lo m  otroia mout uolentiers  si l  an deuons tuit bon gré sauoir . 
 Et puis dist   uenez auant  sire . 
uos me fianceroiz comme rois sacrez leiaus que de quele hore que ge uoudrai  uos anterroiz an ma prison par les couenanz que nos auons adeuisez . 
 Et li rois tant sa main  si li fiance . 
 Or uoil ge  fait Phariens  que auocques uos soient li dui plus haut home de uostre regne  li sires de Saint Cirre et cil de Chastel Dun  car rois ne doit pas estre em prison a compaignie de ribauz  ançois doit auoir auocques lui de ses meillors barons . 
 Claudas respont qu  il en ira parler a cels deus mout uolentiers deuant lo palais ou il sont endui  car li uns gardoit son hernois et li autres estoit a l  entree de la rue  qu  il la gardoit . 
Il en est au palais uenuz  puis se desarme et baille a un suen cheualier ses armes  et il a les soes uestues  et il estoient andui auques d  un grant et d  une groisse . 
Maintenant est uenuz arrieres  s  a comandé au cheualier qui ses armes auoit qu  il face outreement qanque Fariens li requerra  si que ia nus n  aparçoiue que ce soit autres que il . 
Quant Phariens les uoit uenir toz trois armez  si dit as deus s  il se metront en la prison auec lor seignor . 
Et il dient que sanz els n  i sera il ia . 
 Or me fïanciez dont  fait il  que uos n  istroiz de ma prison se ce n  est par mon congié . 
 Et il fïancent andui . 
Puis prant la fïence de celui qui a les armes au roi Claudas  si cuident bien tuit cil qui lo uoient que ce soit il . 
Et il prant lor trois espees tot maintenant . 
Puis a dit a ces de Gaunes qu  il li iurent que ia force ne li feront des trois prisons metre hors de baillie  sel fait iurer as douze plus puissanz barons des deus reiaumes . 
Ensi est faite la pais et l  acordance d  anbedeus les hoz  si en uont sauuement les genz Claudas  et il auocques . 
Et antre Pharien et les autres sont retorné a Gaunes en la grant tor  si met ses trois prisons dedanz . 
A l  antrer de la tor furent li douze qui orent fait a Pharien lo sairement  et si i fu Lanbegues  ses niés . 
Et qant il furent en haut  si ne se pot tenir ainz corrut sus celui qui les armes Claudas auoit uestues  car il ne haoit tant nule rien come lo cors Claudas . 
Si lo feri d  un espié qu  il auoit pris sor un hantier si grant cop enmi lou piz que li hauberz fausa et qu  il li mist l  espié en la poitrine  si en saut li sans aprés lo cop . 
Il fu forz et iriez  et l  anpaint bien de grant uertu  sel porte a terre tot enferré  et il se pasme . 
Et qant Phariens uoit ce  si saisist une hache qu  il auoit an la tor maint ior gardee  si s  escorce uers son neueu  la hache  empoigniee a deus poinz  leuee en haut . 
Et cil lo uoit uenir  si li escrie   Ha  filz a putain  traïtres  uolez me uos dons ocirre por un traïtor se ge l  ai nauré  Laissiez lo moi auant ocirre et puis si m  ociez aprés  car ge n  ameroie autretant nule uie comme cele mort . 
 Phariens ne li respont pas a rien qu  il li die  ançois li cort sus iriez et chauz . 
Et cil se cueure de son escu qu  il auoit encores a son col  si lo giete desus sa teste . 
Et Phariens i fiert de la hache grandisme cop  si qu  il li tranche aual desouz la bocle  que parmi outre descent li fers desus la senestre espaule  si li tranche tot contraual del hauberc les blanches mailles et tranche lo cuir del cheualier et la char blanche et est colee dedanz lo grant os de l  espaule plus de troi doie . 
Li cox fu granz et par ire feruz  si ne pot li bachelers  qui anfes estoit  sostenir lo cop de son oncle  qui granz cheualiers et forz estoit  si uole a terre toz sanglanz . 
La noise est an la tor leuee  et li sires de Saint Cirre  qui d  espee n  auoit point  aert l  espié dont Lanbegues auoit feru lor compaignon  et li sires de Dun a pris un glaiue en un hantier . 
Et Phariens descent s  espee  si la lor giete  et dist   Seignor  or uos desfandez comme por uos  car tant com ge aurai la uie el cors  ne uos an faudrai ge pas  car mout me poisse de ce que ge uos ai amenez a uostre mort  mais ge ne cuidoie pas estre uenuz antre traïtors  mais antre leiaus barons . 
Et neporqant  or i parra li quel seront leial  et li quel se pariurront  car nos somes assez  puis que nos somes leial homs  ia tant n  i saura uenir des traïtors . 
 Ensin parole Phariens com hom iriez . 
Mais de toz les douze n  i a il nul qui se mueue fors un tot seul  ce fu Graiers  li sires de Haut Mur  qui s  estoit uantez qu  il ocirroit Claudas . 
Cil ot saisie une hache paroille a la Pharien  si li adrece comme cil qui estoit preuz assez et plains de grant hardement . 
Et Phariens lo uoit uenir  si li adrece mout uistement . 
Il furent andui sanz escuz  si s  entredonent si granz cox et pesanz desor les hiaumes qu  il n  i a si fort ne si dur qui contre l  acier tranchant ne soit fausez . 
Il furent andui preu assez et de grant force  et li cop furent pesant et bien feru  si rompié la cerueliere del hiaume Graier  et fu si estonez qu  il uersa ius et feri a la terre mout durement d  une des espaules . 
Et aprés lui chaï Phariens et feri a la terre d  un des genouz . 
Li cheualiers cui Lanbegues auoit feru de l  espié fu leuez  car n  estoit pas naurez a mort  si lo semont la paors de ses anemis qu  il uoit anuiron lui qu  il se desfande  et il si feïst uolentiers s  il poïst  mais li sans li chiet del cors a grant ruissel  qui mout l  ampire  et neporqant lo glaiue a pris que cil ot laissié chaoir cui Phariens bailla s  espee  si fait grant sanblant de soi desfandre . 
Mais il ne trueuent qui en aus assaillir mete conroi  car li onze dient qu  il ne se desleiauteront ia por deus musarz  s  il ont faite lor folie . 
Et si estoient tuit sanz hiaume cil qui n  i baoient a traïson . 
Et Phariens ert redreciez  si uenoit  la hache dreciee  la ou Graiers estoit encontre terre toz estordiz . 
Et li onze li corrurent tuit au deuant  si li prient qu  il ne l  ocie pas por Deu . 
Mais ançois qu  il aient lor parole dite  l  a il feru si durement  la ou il se releuoit  si l  asena mout bien desus lo hiaume un po plus haut del haterel  mais il ne feri pas del droit tranchant de la hache  car ele li torna dedanz les mains  et neporqant si l  estordi que a la terre feri li nasels si durement que li nes et les ioes lo conparerent  et il s  estant a la terre de tot lo cors  si s  est pasmez . 
Mais ançois qu  il recourist  li ont toloit li autre et l  ont aseüré et d  aus et de tot lor pooir  et tote sa conpaignie auecques lui . 
Et lors estoit releuez Lanbegues  ses niés . 
Et qant Phariens l  en uoit aler  si li crie   Ahi  filz a putain  failliz  certes  morz iestes  Mar m  i auez honi  et me feroiz tenir por traïtor . 
 Lors li cort sus  mais sa fame i est uenuz poignant  qui mout auoit Lanbegue longuement haï  car par son consoil li auoit Phariens faiz mainz grant anuiz . 
Et qant ele uoit que Phariens li cort atote la hache por ocirre  si commance a crier merci . 
Puis s  est mise deuant lui et dit   Ha  gentis cheualiers  n  ociez pas lo meillor cheualier do monde s  il puet tant uiure  car trop seroit grant perte a cheualerie et trop granz desleiautez endroit de uos . 
Et se uos autrement nel uolez faire  ociez moi et lui laissiez  car sanz moi ne mora il ia deuant mes iauz . 
 Quant Phariens uoit sa fame  qi por celui se met en abandon qui toz les maus li auoit quis et porchaciez  si lo laisse atant ester et recort sus a Graier que li autre auoient ia releué a mout grant poine  et il lo fiert entre lor mains  sel rabat a la terre ius . 
Et lors se corrocent li plusor d  aus et iurent que ce ne sofferront il plus qu  il lor ocie en tel maniere celui qui en lor compaignie estoit uenuz . 
Lors li corrent sus  si lo fierent et de glaiues et d  espees et par deuant et par derriere  si que de granz plaies li ont faites el cors dont li sans uermauz chiet et degote  mais n  en i a nule qui mortex soit  si l  en est mout bien auenu . 
Mais qant Lanbegues  ses niés  uoit lo sanc qui des plaies li degotoit  si ne li pot li cuers soffrir  car nature de charnel amor li faisoit auoir pitié de celui qui estoit ses droiz sires et ses oncles . 
Il met la main a l  espee  si lor cort sus  si naurez com il estoit  si lor done granz cox  la ou il les puet ataindre  comme cil qui assez auoit cuer et hardement . 
Et autresin lor corrient sus li autre qui en prison estoient por Claudas uenu  si lor liurent meslee a grant planté . 
Quant li onze uoient que Lanbegues se met en auenture de mort por son oncle qu  il cuidoient qu  il haïst tant  si en ont il meesmes mout grant pitié et dient que mout est fox qui s  antremet d  amis charnex . 
Et lors saut auant li plus riches et li plus puissanz d  aus qui estoit sires d  un chastel qui auoit non Lanbrions  si estoit mout sages et mout uaillanz  et de grant proesce auoit il esté . 
Cil se mist entre Pharien et cels qui l  asailloient  et il estoit mout priuez de lui et mout s  entramoient de longuement . 
Si fist tant que la meslee departi sanz plus de perte qui d  ome mort i fust  mais de naurez en i ot des plus prisiez . 
Et atant sont departi  si s  an uont hors de la tor trestuit fors Phariens et sa maisniee qui remex i sont . 
Il se fait desarmer  si li regardent ses plaies li dui ostage qui remex furent et qui assez preudome estoient  et li tierz ert mout bleciez . 
Si s  an antremet mout la fame Pharien  et qant ele set que ses sires n  a plaie nule perilleusse  se ne li chaut pas grantmant des autres fors de Lambegue dont ele s  entremet assez plus que l  an ne cuidast  car il ne se uost onques hors metre de la tor  por ce que il auoit paor que cil de la cité assaillissent son oncle  si uoloit miauz auocques lui morir  s  a ce uenist  que estre sauuez dehors auoc les autres . 
Et Phariens est mout mains iriez uers lui qu  il ne li a mostré a la meslee  car bien set c  au parestroit ne li porroit il soffrir a auoir honte ne mal  mais sor tote rien se meruoille de sa fame qui tant l  auoit haï et ore li estoit correüe aidier au grant besoign de si grant cuer que ele s  abandona por lui et a naurer et a ocirre . 
Et de ce que ele en a fait a son cuer si gaaignié que de nul mesfait ça en arrieres n  a talant que ia mais mauuais gré li sache  ainz l  an pardone son maltalant de tot an tot . 
Et a son neueu repardone lo corroz qu  il li auoit fait del cheualier qu  il auoit nauré  qui en son conduit estoit . 
Ensin est Phariens en la tor . 
Et cil qui assailli l  auoient s  en sont alé  se sont dolant de tex i a de ce qu  il n  auoient Pharien mort  mais a cels qui leial estoient n  en pesoit il mie  car bien sauoient que s  il l  eüssient mort  il an fussient tenu a toziorz mais por desleiaus et por honiz . 
Mais or retorne li contes as deus anfanz qui sont auecques Lancelot lor coisin en la garde a la boene Dame del Lac . 
Quant li dui anfant orent esté trois iorz au lac ou la damoisele les en ot portez  si furent mout ampirié de tel com il estoient qant il i uindrent  et tot ce fu por lor maistres que il n  auoient  car mout les amoient amedui . 
Qant la Dame del Lac les uit ampirier si durement  si en ot mout grant pitié et grant esmai  et lor demande qu  il ont eü qui si durement sont empirié . 
Et il lo li çoillent  que dire ne li osent  car mout la dotent . 
Et ele lor fait anquerre a Lancelot . 
Et il li conoissent qu  il ne seront ia mais a eise deuant qu  il aient lor maistres  car il n  osoient a nelui dire lor uolenté si com il feïssent a els  car il i auoient tant troué de doçor et de pitié que il n  an porroient ce lor est auis  en nul leu autant trouer . 
Et Lanceloz lor enquiert de lor couines et qui il sont . 
Et Lyoniaus li conoist qu  il auoient esté fil au roi Bohort de Gaunes et que foïz s  en estoit por une tele auenture  si li a conté de chief an chief comment il auoit feru Claudas a son mangier et son fil nauré Et Lanceloz l  an aimme trop mielz et mout l  an prise . 
Puis li demande de Claudas se il est morz  et il dit que nenil . 
 Mais ses filz  fait il  est ocis  dont ge ne sui pas mains liez que de Claudas  mais assez plus . 
  Certes  fait Lanceloz  bien uos en est auenu . 
Mais or gardez que uos seiez autresin preuz ça en auant com uos auez esté  car filz de roi  ce m  est auis  doit auoir assez plus proesce que nus autres hom . 
 Totes les choses qu  il auoit dites a Lancelot conta Lanceloz a sa dame  et dist que bien saüst ele qu  il ne mengeroient ia mais endui li frere deuant qu  il eussient lor maistres . 
Et cele en a mout grant pitié  si les apele  et uoit qu  il ont les ioes tanues et abaissiees et les iauz roges et anflez del plorer qu  il auoient fait  et la colors lor est ampiriee mout durement  et il sont andui si amati et trespensé qu  il ne puent faire bele chiere ne biau senblant . 
Ele lor demande   Mi anfant  que auez uos   Et il ne li osent conoistre deuant la que ele dit   Ge sai bien por qoi uos iestes a malaise . 
C  est por uoz maistres que uos n  auez . 
Mais se ge les uos enueoie querre  seriez uos a eise  Dites lou moi  car bien sachiez que ge enuoierai por els se uos m  an deuez bon gré sauoir . 
 Et Lyoniaus  qui plus anpirez estoit  li dit qu  il ne porroient des lors en auant nul mal auoir . 
 En non Deu  fait ele  por ce n  auroiz uos ia mal longuement  car ges enuoierai querre encore anuit . 
  Dame  fait Lyoniaus  il ne me tarde mie tant por estre auocques lui comme por la grant paor que i  ai qu  il ne soit morz  car ge criem mout que Claudas nes ait fait ocirre  qui trop les het . 
  Or ne uos esmaiez  fait ele  pas  que prochainement en orroiz ueraies nouelles . 
Mais gardez que uos des ores mais ne faciez mauuaise chiere  car ia mais ne uos ameroie . 
Mais mangiez et uos confortez entre uos et mon fil  li uns a l  autre  car ge ne uoudroie por nule rien que uoz maistres uos trouassent si enpiriez qant il uendroient . 
Et se uos n  iestes dedanz tierz ior autresin gras et bel com uos estiez qant uos fustes ci amenez  bien sachiez que ia uoz maistres n  i uerroiz  que dons cuiderient il que l  an uos aüst laissiez morir de fain çaianz . 
  Ha  dame  fait Lyoniaus qui mout a grant paor de la menace  por Deu merci  certes s  il nos ueoient maigres et ampiriez  il sauroient mout bien que ce seroit por lor compaignie que nos auiens perdue . 
Et neporqant nos mangerons tant com uos uoudroiz  se uos nos creantez que uos i enuoieroiz encore anuit . 
 Et la dame s  an rist mout uolentiers et puis lor creante que ele i enuoiera ia androit . 
 Dame  fait Lyoniaus  il an seront assez plus lié se l  an lor porte aucunes anseignes de nos que il conoissent  et ueez ci noz deus ceintures  si lor faites mostrer tot auant par celi qui les portera  et il uandront tantost a nos  ge lo sai bien . 
 La dame prant les ceintures qui estoient amedeus et d  une oeure et d  une sanblance  et mout lo tient a sage de ce que de tel chose s  est porpensez . 
Puis est uenue arrieres en ses chanbres  si apele une damoisele  non pas cele qui les anfanz auoit amblez mais une autre  si li dit   uos en iroiz  fait ele  a Gaunes  et anquerroiz par uos et par cels qui auocques uos seront lo couine del roi Claudas et de cels del regne de Gaunes  et selonc ce que uos uerroiz  si pensez del celer uostre couine o del descourir  del celer uers les genz . 
Claudas outreement  del descourir uers les maistres a noz deus anfanz . 
Et an tel maniere com ge uos deuiserai  uos anquerroiz totes les choses coment eles sont alees  et que l  an dit des deus anfanz  et de lor deus maistres  ou il sont . 
Et se uos poez a els parler priueement  si parlez et lor diroiz que lor dui seignor les saluent . 
Et a enseignes lor bailleroiz ces deus ceintures  et a ces enseignes uos croient que li anfant sont sain et sauf et tuit a eise . 
Aprés lor diroiz que par la creance de ces anseignes uaignent a lor deus seignors  car il ne maniuent ne ne boiuent  por ce qu  il ne sont auec aus . 
Mais bien gardez que ia ne il ne autres ne sachent qui uos iestes ne de quel leu . 
 Et cele dit que de ce ne la couient il ia a chastier . 
 Or uos dirons dons  fait la dame  comment uos en esploiteroiz . 
uos lor diroiz qu  il uaignent si priueement que ia n  i amaignent nule rien uiuant ne mes els deus  et si les amenez par ces destors que ia nule gent ne sachent o uos iroiz . 
Et ge cuit que uos troueroiz ou la ou entreuoies m  espie que i  ai enuoiee por lo couine aprandre et encerchier  si aurez mains a faire que uos n  auriez se uos faisiez tot par uos . 
 Atant s  an part la damoisele  et auocques li uont dui uallet a cheual  si cheuauchierent tant que il encontrerent lor espie  qui lor dit comment la pais a esté faite entre Claudas et cels de la terre de Gaunes  et qu  il lo tienent em prison  et les meruoilles que li dui maistre auoient faites  li uns de Claudas garantir et li autres de lui ocirre . 
Totes les choses li conta  comment eles auoient esté en l  ost  selonc ce que genz estranges en puent sauoir ne aprendre . 
Et la damoisele s  en uait d  iluec tant que ele est a Gaunes uenue  si trueue la uile mout troblee  car il auoient assis Pharien et sa maisniee dedanz la tor  por ce qu  il sauoient ores bien que Claudas n  estoit pas en prison laianz . 
La damoisele uit qu  il assaillent a la tor mout durement  si ot mout grant paor des deus maistres qui laianz estoient . 
Ele anquist et ancercha por qoi cil assauz estoit si granz a cele tor  autresin com se ele n  en saüst rien . 
Et il li dient tot lo porquoi . 
Et ele enquiert de toz cels dehors li quex estoit plus leiaus hom  et l  an li nome . 
Et ele fait tant que ele parole a lui  et ele li dit   Biax sire  l  an uos tient mout a leial home de grant maniere  et ge uos diroie une chose  se uos me creantiez leiaument que nus ne sauroit par uos que gel uos eüsse dit . 
Et sachiez que ce seroit de uostre grant ioie et del preu a uoz deus seignors . 
 Et qant cil l  antant  s  an a tel ioie que trop grant  si li fuit toz li sans qant il entant que c  est de sa grant ioie et del preu a ses deus seignors . 
 De quex deus seignors  fait il  me parlez uos    Ge uos parol  fait ele  des filz au roi Bohort qui de ceste cité fu sires et del païs tot anuiron . 
  Ha  damoisele  fait il  ençois que uos me metoiz en autre parole  dites moi s  il sont uif  li dui anfant . 
  Oïl  fait ele  ce sachiez  tuit sain et tuit haitié . 
Et por ce sui ge ci uenue que l  an uelt bien  la ou il sont  que lor genz sachent comment il lor estait . 
Et si mandent a lor deus maistres  qui laianz sont  tex anseignes qu  il conoistront  ce quit  mout bien . 
Por ce uos pri et requier que uos me faciez a els parler  car mout en ai grant besoign . 
  Damoisele  fait il  lo parler porchacerai ge mout bien a mon pooir  mais por Deu  s  il puet estre  dites moi en quel leu sont mi dui seignor  ne s  il sont es mains Claudas ne a lor autres anemis . 
  Tant  fait ele  uos an puis dire  qu  il sont sain et haitié et a eise et an tel garde ou en les aimme autretant com uos feriez o plus  ne n  ont garde ne paor de nul home qui mal lor uoille . 
Mais lo leu ou il sont ne poez uos pas ores sauoir . 
  Damoisele  fait cil  ge uois porchacier comment uos parleroiz a lor deus maistres  mais se uos uolez  ge dirai  por noz genz faire plus liees  que i  ai oï de noz seignors uoires noueles  car mout en sera la ioie granz . 
  Sire  fait ele  gel uoil bien  mais que de plus ne soie enquise par nelui  car ge uos ai dit an confession ce que ge uos ai descouert . 
  uos ne troueroiz ia  fait il  qui de plus dire uos face force . 
 Lors l  acole et s  an reuient a lor genz  si lor dit que noueles a oïes des deus anfanz  et que sain sont et haitié  et hors des mains Claudas et de toz lor anemi sont . 
Lors fu granz la ioie par tote la cité  car tost fu seüe la nouelle . 
Si fait tant cil qui a la pucele auoit parlé que il fait traire les genz arrieres  et fait uenir auant la damoisele iusqu  a la tor  et la fait parler a Pharien et a Lanbegue  son neueu . 
Et qant ele ot mostrees les ceintures  lors ne fu pas petite la ioie que il en orent . 
Et ele lor dit ensin com sa dame li auoit les paroles enchargiees  de ce qu  il ne pooient ne boiure ne mengier  et que mout estoient empirié de ce qu  il n  estoient auoc aus . 
Granz est la ioie que li dui maistre font de ce que la pucele dit des deus anfanz qui troué sont  car cele lor creante a mener la ou ele les a laissiez . 
Et tantost uient Phariens as fenestres de la tor  si apele des plus hauz homes de la cité et do païs et lor dit les noueles teles com il les a oïes . 
Et cil dient que s  il fait tant qu  il les lor puisse mostrer  il s  an sofferront atant . 
Il est uenuz a la damoisele arrieres  si li dit   Damoisele  li meschiés est si granz com uos poez ueoir  car ge sui et mes genz ci en prison  ne ge ne serei dessarrez deuant que une partie de cest pueple ait ueüz les deus anfanz  car il cuident bien qu  il soient mort et traï par moi meïsmes . 
  En non Deu  fait ele  ce n  oseroie ge sor moi enprandre mais se uos i uenez  ge les uos ferai ueoir  et uostre neueu auocques uos . 
Mais a plus de gent ne seroient il pas mostré  car ensin m  est desfandu desor mes iauz . 
  Damoisele  fait Phariens qui mout fu sages  or uos dirai donques que uos feroiz . 
Ge uos baillerai mon neueu qui ci est qui auocques uos ira  car il est maistres au menor . 
Et s  il puet trouer uers celui qui les a en garde qu  il les uoille mostrer as barons de cest païs  ensin porrai eschaper hors de ceianz  mais autrement ne cuit ge pas qu  il poïst estre . 
Ne ge ne uoldroie en nule maniere que uos en fussiez blasmee  mais puis que commandé uos est que uos nos meignoiz et moi et mon neueu la ou il sont  lo neueu uos baillerai gié . 
Mais uos me iureroiz auant sor sainz que uos nel metroiz en la baillie ne el pooir au roi Claudas . 
 Ensins li otroie la damoisele  et il reuient a cels dehors  si lor dit c  une partie des plus leiaus homes d  aus aillent auoc son neueu . 
 Et ceste damoisele si uos fera les anfanz mostrer . 
Et ge remandrai en prison tant que uos les auroiz ueüs  mais si tost com uos sauroiz qu  il sont sain et haitié et hors des mains Claudas  ge uoldrai estre deliures  et ge et cist prison qui ceianz sont . 
Et ce me iureroiz sor sainz  ançois que mes niés se mueue de ceianz por la aler . 
 Ensin l  otroient li baron et un et autre  car ia ne quident ueoir l  ore que li anfant soient troué sain et haitié . 
Li saint sont aporté  si fait tot auant la damoisele a Pharien son sairement  et puis li baron de Gaunes de ce qu  il lor ot deuisé  et cil que il i uost eslire . 
Mais por ce que li baron de Gaunes ne sorent q  ert a auenir  o de traïson o d  autre chose  si eslisent que d  aus toz n  i era c  uns seus cui il porront et deuront bien croire de ce qu  il lor fera entendire . 
Si eslisent celui meïsmes a cui la damoisele auoit parlé  et il estoit li plus riches hom de tot lo regne et li plus leiaus  et coisins germains au roi Bohort auoit esté . 
Si ert apelez Leonces de Paerne  et estoit bien de l  aage de cinqante anz o de plus . 
Mais auant qu  il mueue  demande a la damoisele quel part ele lo manra  ou en la terre Claudas ou en quel leu . 
Et ele dist que Claudas n  a nul pooir  la ou ele lo uelt conduire . 
Atant sont monté entre Leonce et Lanbegue  et siuent la damoisele qui les conduist . 
Si cheuauchent tant qu  il uienent el chief d  une ualee par deuers Nocorranges  a l  antree de la forest qui estoit apelee Briosque . 
De cele part de la forest estoit li lais ou li anfant estoient qu  il aloient ueoir . 
Lors sont uenu a une eiue qu  i estoit et corroit desouz la forest un petit . 
Si a entre l  eiue et la forest mout bele praerie et mout grant . 
Et la damoisele dit a Leonce   Biax sire  ge sui une damoisele qui sui a autrui q  a moi . 
Et qant ge alai a Gaunes  l  an me deffendié sor mes iauz que ge ne menasse la o li anfant sont que seulement les deus maistres as anfanz  ne ge n  oseroie pas trespasser lo commandement qui m  an est faiz . 
Por ce uos couenra ci demorer iusq  a lo matin  et nos irons entre moi et cest autre cheualier  la ou li anfant sont  et porchacerons comment uos i porroiz uenir . 
Et sachiez que lo matin auroiz en message un de ces escuiers qui ci sont auoc moi  qui uos reuandra dire ce que nos aurons troué . 
  Damoisele  fait il  puis qu  a remanoir me couient  dites moi o ge porrai herbergier . 
  uolentiers  fait ele  or me siuez . 
 Lors s  an uait tot contramont la riuiere tant qu  il choissisent un po loig  sor destre  le chastel de Tarasche  qui marchissoit a un chastel qui auoit non Brions  si estoit la forelz por ce apelee Briosque . 
La damoisele mostre a Leonce lo chastel et cil i ua herbergier entre lui et ses escuiers . 
Et antre la damoisele et Lanbegue cheuauchant tant qu  il sont uenu au lac . 
Il antrent anz  si estoit ia nuiz qant il i uindrent  et mout se merueilla Lambegues comment la damoisele osoit a cele hore entrer dedanz cele eiue qui si estoit granz . 
Mais il n  en sot onques mot tant qu  il se uit tres deuant unes granz portes a l  antree d  une haute maison . 
Il regarda entor soi  mais il ne uit mie del lac qu  il auoit ores si grant ueü  si s  an meruoille trop durement . 
La damoisele antre anz auant et il aprés  et la damoisele uient en la chanbre o li anfant sont . 
Quant il sorent que uenue estoit la damoisele  si saillent hors li dui enfant . 
Et qant Bohordins uit son maistre  si ne fait pas a demander s  il a grant ioie  car il lo baise plus de cent foiz . 
Mais qant Lyoniaus ot que ses maistres ne uient pas  si n  an demande plus nouelles  ainz se fiert an la chanbre arrieres . 
Et uient en une garderobe  si trueue la damoisele qui auoit lui et son frere amené de Gaunes  et ele faisoit la plaie de son uis afaitier qui mout estoit encore granz . 
Et qant il la uit  si s  en meruoille mout o ele auoit cele plaie prise  car il ne l  auoit pas au uenir aparceüe . 
 Hé  damoisele  fait il  qui uos a faite cele plaie  Certes  mout uos a enpiriee et laidie . 
  uoire  fait ele  Lyonel  dont me doit mout amer cil qui la me fist sosfrir  et par cui ge la reçui uolentiers et de boen gré  et qui ot sauuee la uie par ceste plaie . 
  Certes  fait il  oïl  autretant comme son cors  car ia mais rien que uos li commandoiz ne doit ueer ne contredire . 
  Et qui l  auroit  fait ele  por uos eüe  quel loier l  en rendriez uos    Quoi  fait il  si uoirement m  aïst Dex  ge l  ameroie sor tote rien et criembroie et doteroie . 
  uoire  fait ele  certes  dont ne uoldroie ge pas que ge ne l  eüsse eüe  car ge l  oi por uos desfendre de mort et garantir  qant l  espee uos fu leuee desus lo chief . 
Or esgardez combien uos me deuez de guerredon . 
  Combien  Certes  ge uos en doi autant com ge plus puis amer ma uie . 
Et mout a plus en uos de deboenneireté et de pitié qu  il n  a en Pharien  mon maistre  cui ge auoie mandé ma grant mesaise  et si n  est pas a moi uenuz  et si l  amoie mout et creoie  que  se ge eüsse tot lo mont en mon pooir  il an fust plus sires assez que ge ne fusse . 
Et uos uos meïtes en auenture de mort por moi  et si ne me conoissiez . 
Ne ia Dex au ior ne m  aïst qant ge ia mais aurai maistre nul se uos non tant com uos me uoudroiz enseignier  car meillor maistre ne porroie ge pas auoir de uos  car nus ne se doit tant fier en autrui com an celui qui plus l  aimme que tuit li autre . 
 Qant la damoisele l  ot  si en a si grant pitié que les lermes l  an sont del cuer as iauz uenues . 
Et ele l  a pris entre ses braz  si commence a plorer mout tenrement  et lui prist a baisier et es iauz et an la boche . 
Et lors antre Lanbegues an la chambre  et qant Lyoniax lo uoit uenir  si lo salue . 
Et cil s  agenoille deuant lui  si li demande comment il li a puis esté . 
 Mauuaisement  fait li enfes  mais  Deu merci  or m  estait bien  car auques ai obliez de mes anuiz . 
 Et totes ores tient la damoisele anbracie parmi lo col . 
Et Lanbegues li dit   Sire  mes oncles  uostres maistres  uos salue . 
  Mes maistres n  est il mie uoir  fait Lyoniax  mais uos iestes maistres Bohort  car uos l  ietes uenuz solacier de sa mesaise . 
Et neporqant  comment le fait Phariens    Sire  fait il  Deu merci  sainz est et toz haitiez . 
 Lors li conte les tribouz et les anuiz qu  il a puis eüz por garantir et les preudomes et lo païs . 
 Et Doryns  li filz Claudas  fait Lyoniaus  est il ancor gariz del cop que Bohorz  mes freres  li dona   Et Lanbegues commence a rire  et li dit qu  il est si gariz comme cil qui a la fin est alez . 
 Comment  fait Lyoniaus  dites uos qu  il est mort por uoir . 
  Sire  fait il  gel ui an biere gesir tot froit sanz ame . 
  Or ne s  entremete ia nus  fait il  des ores mais de guerroier por mon heritage  car bien sera encor rescox . 
Et Dex desfande Claudas que il ancor si tost ne muire deuant que ge li face sauoir combien de seürté puet auoir qui autrui terre prant a force . 
 Ensin parole Lyoniaus  si s  an meruoillent trop durement tuit cil qui l  oent des fieres paroles qu  il trait auant  mais trop en est liee la Dame del Lac  et si uolentiers l  escoute que ele ne puet entandre a autre chose . 
Lors li deuise Lanbegues comment il est uenuz laianz  et par quel couant  et que ia mais n  istra Phariens de prison deuant que Leonces  li sires de Paerne  auroit ueü lui et Bohort . 
Et lors demande la Dame del Lac a Lyonel qu  il en fera  se il i uoudra aler ou non . 
 Dame  fait il  g  en ferai ce que ma damoisele en loera que ge taig ci . 
  Comment  fait la dame  iestes uos donques si a li    Sui  dame  fait il  a cui seroie ge dons  Ele m  a si chier acheté que bien me doit auoir gaaignié par tant de mal . 
 Lors li descueure il meesmes lo uisage et desuelope  si que tuit uoient la plaie apertement . 
Et cele qui estoit dame de laianz dist   Certes  ele l  a bien enploiee la plaie  se ele l  a por uos eüe  que ia ne m  aïst Dex a nul ior  que uos ia seiez se preuzdom non  se uos iusqu  a droit aage d  ome poez durer . 
 Ensin parolent de Lyonel et un et autre . 
Et la Dame del Lac atorne a aler a l  aindemain iusqu  a la riuiere desouz Tarasche  et menra auocques li les deus anfanz por mostrer a Leonce de Paerne qui les atant . 
A ces paroles et a ces deuises s  acorde mout bien Lanbegues  et li dui amfant autresin . 
Ne la dame ne les i menoit se por ce non que ele ne uoloit que il fussient seü laianz de ces genz qui les agaitaissent aucune foiz qant il ne s  en preïssent garde  car legierement les poïst l  en prendre  puis que l  en seüst lo leu o il conuersassent  ou si com il alassent ioer en bois  ou si com il en uenissient . 
Endemantiers qu  il parloient de ceste chose  si uint Lancelot laianz  qui fu leuez de dormir  car il auoit tote ior an bois esté et mout estoit leuez matin . 
Et la dame auoit en costume que ia a sosper ne maniast que ele ne lo ueïst auant  ne au disner  por que il fust en la maison  car puis cele hore que il se sot et pot entremetre de seruir  ne meniast ele deuant qu  il auoit deuant li tranchié un po et mis do uin dedanz sa cope  et lors si lo faisoit aler seoir . 
Et ele se delitoit autresin en lui esgarder comme cele qui mises auoit an lui totes les amors que l  an puet en anfant metre par pitié de norreture  et plus l  amoit ele assez que pitiez de norriture ne querroit  car nule fame ne poïst plus amer nul anfant que ele aüst porté dedanz son uantre . 
Lanceloz uint tot contraual la sale  et ot un chapelet de roses uermoilles resplandissanz an son chief  qui mout li sistrent bien sor la blondor des cheuox qui mout furent bel . 
Et si estoit il ia el mois d  aost que roses n  ont mie naturel raison de tant durer . 
Mais li contes de lui afiche c  onques tant com il fu el lac  ne fu nul ior  o fust estez o fust yuers  qu  il n  eüst au matin un chapel de roses fresches et uermeilles sor son cheuez  ia si matin ne se leuast  fors seulement au uendredi et as uigiles des hautes festes et tant com qaresme duroit . 
En toz les autres iorz auoit Lanceloz chascun matin chapel de roses  ne ia ne s  en preist garde qu  il onques poïst aparceuoir qui li aportoit illuec  et maintes foiees i gaita por lo sauoir . 
Mais onques puis que li dui anfant furent uenu en sa compaignie  ne fu nus matins  si tost com il se leuoit et il trouoit son chapel  qu  il nel depeçast  si en faisoit trois et donoit lo sien a chascun des deus anfanz . 
Si li fu atorné a grant gentillece de cuer de toz cels qui lo ueoient . 
Il uint contraual la sale  si com uos auez oï  et qant il sot que sa dame estoit an la chanbre as loges  qui issi estoit apelee  si uient la a grant compaignie de uallez  dont il auoit toziorz assez . 
Mais li premerains de toz cels qui l  aparçut  si fu Bohorz qui el giron son maistre gisoit  si saut maintenant encontre lui et dist   Sire  ueez ci mon maistre qui uenuz est . 
 Et lors saillent tuit encontre lui  et la dame et uns mout biax cheualiers qui ses amis estoit  et dui autre qui auecques lui estoient  et tuit aprés et un et autre  car il li portoient trop grant honor . 
Et la dame lo prant entre ses braz  si li baise les iauz et la boiche mout doucement . 
Et qant Lambegues uoit la meruoille que l  an fait de lui laianz  si s  am meruoille mout qui il puet estre . 
Qant la dame ot Lancelot laissié  il s  an uient a Lanbegue  si lo salue et li fait ioie mout grant  si qu  il dit c  onques mais nul anfant de son aage ne uit cui il poïst autretant prisier . 
Et mout lo prise  qant il ne set qui il est  mais il lo bee a sauoir au plus tost que il porra . 
Atant asistrent au mengier  et qant Lanceloz ot serui de son mestier  si ala seoir  car nus d  aus ne fust ia tant hardiz qu  il aseïst deuant ce qu  il fust assis . 
Et neporqant  puis qu  il estoient fil de roi li dui frere  ne uost au commancement mangier auoc nul d  aus tant q  a force fist la dame tant qu  il prist lor seruises autresin com il auoit fait deuant  et disoit que ele uoloit que il feïst ce que ele li commanderoit   car ia de rien  fait ele  que ge uos face faire  ne seroiz por uilains tenuz a droit . 
 Ensin com uos auez oï ça en arrieres  ont atorné qu  il iront l  andemain a la riuiere de Therasche . 
Aprés mangier s  alerent tantost couchier  car matin baoit a leuer la dame et sa compaignie . 
Au matin se leuerent mout main  et qant messe orent oïe  si monterent . 
Si en mena la Dame del Lac les deus anfanz et Lancelot  qui mout uolentiers i ala  et mena auocques lui son ami soi tierz de cheualiers apareilliez de totes armes  et tant i ot escuiers et sergenz armez que bien porent estre iusqu  a trante . 
Lanceloz cheuauche lez sa dame totes hores  et aprés lui est uns uallez qui li porte son arc et ses saietes . 
Et il a une espee petite a sa messure pendue a l  arçon de sa sele deuant  et toziorz porte en sa main un baston ou autre chose por giter ou a bestes ou a oisiaus  ne nus ne gitoit plus droit de lui . 
Et Lanbegues  qui l  esgarde  se refait toz en lui esgarder  et puis demande a Bohort qui il est . 
Mais il ne l  an set auoier fors tant qu  il cuide qu  il soit filz a la dame ueraiement . 
Tant ont alez qu  il sont uenuz a la riuiere . 
Et lors ont auant enuoié un escuier au chastel o li sires de Paerne auoit geü . 
Et cil l  an mainne tant qu  il uint pres des armez qui l  atandoient . 
Et qant il les uit  si ot paor  car mout se dotoit de traïson . 
Il dit a l  escuier   Frere  ua moi dire a Lanbegues qu  il ueigne a moi parler . 
 Et cil i uait  si li dit . 
Lanbegues uait a lui parler . 
Et cil est descenduz d  un palefroi ou il seoit  si est montez en un cheual . 
Et qant il uoit Lanbegue  si li demande   Por quoi ces genz armees sont illuec issi uenues   Et cil respont   Por les anfanz garder . 
  Suis ge  fait  seürs qu  il n  i aura traïson    Oïl  fait Lanbegues  ce sachiez  car il heent Claudas sor tot rien  ne moi n  en deuez uos pas mescroire  car uos sauez bien que ge n  amai onques traïtor . 
 Lors s  an uont andui iusqu  as anfanz . 
Et qant li sires de Paerne les uoit  si les cort baisier  et plore mout tenrement de la grant pitié que il en a . 
Et qant il set que c  est la dame qui les a en garde  si descent et li chiet as piez et dist   Dame  dame  por Deu  gardez les bien les deus anfanz  car certes il furent fil au plus prodome et au plus leial baron que ge onques ueïsse de mes iauz  sauue l  anor au roi Ban qui ses freres fu germains et ses sires  qui plus preuzdom estoit d  armes  ce set l  an bien . 
Et se uos sauiez  dame  dont il sont descendu autresin bien com ge lo sai  uoirement les garderiez uos a sauueté  au grant bien que ge cuit qui en uos soit  car  combien qu  il soient haut et honoré de par lor pere  rien ne monte enuers la hautesce qu  il ont de lor boene mere  car nos sauons par lo tesmoign des Escriptures que ele et si encessor sont descendu del haut lignage au haut roi Daui . 
Ne nos ne sauons a com grant chose il porroient encores monter  car ce sauons nos bien que an la Grant Bretaine atandent tuit a estre deliuré des meruoilles et des auentures qui i auienent par un qui sera del lignage a la mere a ces anfanz . 
Por ce porroient encor uenir a greignor chose que l  an ne cuide . 
Et se uos ne les cuidiez garder  dame  et ores et au loign  des mains a lor anemis  baillisiez les moi et lor maistres  car nos enfuiriens ançois que nos nes garantissiens a noz pooirs . 
Et se Deu plaist  toziorz ne seront il pas deserité  encor em prandra il pitiez a Nostre Seignor . 
Et s  il retraient de proesce au uaillant lignage dont il sont  il feront ancor a lor anemis tote paor . 
Et si tost com il porront armes porter  uaignent tot seürement en lor anors  qe ia n  i troueront home qui soit de la terre nez  qui por aus ne mete et auoirs et terres et cors an abandon . 
Ensin porront legierement lor heritage recourer . 
 A ces paroles commança Lyoniax a penser mout durement si li uenoient les lermes as iauz grosses et chaudes . 
Et la damoisele qui por lui ot eü la plaie el uis  l  esgarde  sel prant par lo menton et si li dit   Qu  est ce  Lyonel  Qu  auez uos enpensé  uolez me uos ia laissier  qui disiez harsoir que uos n  auriez ia mais maistre que moi   Et il la regarde  si a grant honte  puis li dit   Ma douce damoisele  encor lo di ge bien  mais ge pensoie a la terre qui fu mon pere  qe ge recouerroie uolentiers s  il pooit estre . 
 Lors saut auant Lanceloz qui sa mauuaise chiere uit  si l  an pesa . 
Si li a dit   Fi  biax coisins  ne plorez ia por paor de terre auoir  car uos en auroiz assez se mauuais cuers ne la uos tost . 
Et se uos la conqueriez en repost  dont ne seriez uos honiz se uos la perdiez tot a ueüe  Baez a estre si preuz que uos la conqerez par proesce  et par proesce la garantissiez et deffendoiz . 
 De ceste parole furent esbahi tuit li plus sage  et se merueilloient comment tex anfes pooit si sage parole auoir mostree . 
Mais la dame en est esbahie sor toz les autres  non pas de la sage parole  mais de ce qu  il clama Lyonel coisin  si l  en sont les lermes do cuer montees as iauz en haut  si que n  i a nul qui bien nes uoie . 
Et ele dit au seignor de Paerne   Biax sire  or ne uos esmaiez ia des anfanz  car ge les cuit contre toz homes et sauuer et garantir . 
Ne auocques uos ne s  en irront il ia por moi laissier  car i  ai encor tex deus forteresces ou tex trois ou il ne puent criembre dan Claudas ne son pooir . 
Mais atant uos en alez  et bien poez dire a toz cels qui lor amendement uoudroient qu  il sont sain et sauf et entre boens amis leiaus et tuit a eise . 
Ne de moi ne sauront ia plus qui ge sui  ne uos ne m  en enquerez . 
Mais ge ain les anfanz plus que nule autre fors la mere nes ameroit  non mie por auoir lor terres et lor anors  car  Deu merci  assez en ai  mais por aus qui mout font a amer  et por autrui plus que por els . 
Et uos  fait ele a Lanbegue  dites moi a uostre oncle  qu  il ueigne ses seignors ueoir  ne ia en lor terre desfandre ne mete por aus contanz  car il l  auront encor  et la lor terre et d  autre assez . 
  Dame  fait Lanbegue  ge m  en irai a mon oncle  mais les uoies par ou nos somes alé et uenu sont si desuoianz que nus nes porroit tenir  si com moi semble . 
  Ge uos baillerai  fait ele  un de mes uallez  qui uos i manra qant uos i uoudroiz uenir . 
Mais gardez que uos n  i ueigniez plus de uos tierz o de uos quart . 
 Lors li baille la dame un de ses uallez . 
Et il s  en part  si prant congié a la dame auant  et puis a toz les autres  et an mainne a grant paine lo seignor de Paerne  qui de Lancelot ueoir ne se pooit consirrer et auoit ses iauz an lui fichiez autresin com uns hom desuez  car mout cuide bien sopecer qui il estoit . 
Or s  an retorne la dame au lac arrieres  si an amaine les anfanz . 
Et qant ele a grant piece alé  si apele Lancelot a une part hors do chemin  si li dist mout belement   Filz de roi  comment fustes uos ores si hardiz que uos apelates Lyonel uostre coisin  qui est filz de roi et plus hauz hom assez que l  an ne cuide et plus gentis    Dame  fait cil qui mout fu honteus  issi me uint li moz a la boche par auenture  c  onques garde ne m  en donai . 
  Or me dites  fait ele  par la foi que uos me deuez  li quex cuidiez uos qui soit plus gentis hom  ou uos ou il    Dame  fait il  uos m  auez mout coniuré  car ge ne doi a nelui tant de foi com a uos qui iestes ma dame et ma mere . 
Ne ge ne sai combien ge sui gentis hom de par lignaige  mais par la foi que ge doi uos  ge ne me deigneroie pas esmaier de ce dont ge l  ai ueü plorer . 
Et l  an me fait antandant que d  un home et d  une fame sont issues totes genz . 
Ce ne sai ge pas  par quel raison li un ont plus que li autre de gentillece  se l  an ne la conquiert par proesce autresin com l  an fait les terres et les onors . 
Mais tant sachiez uos bien de uoir que  se li grant cuer faisoient les gentis homes  ge cuideroie encores estre des plus gentils . 
  uoire  biax filz  fait la dame  or i parra . 
Et ge uos di leiaument que uos ne perdroiz a estre uns des plus gentils homes do monde se par defaut de cuer non . 
  Comment  dame  fait il  dites lo me uos ueraiement come ma dame   Et ele li dit que oïl  sanz faille . 
 Dame  fait il  de Deu soiez uos beneoite qant uos si tost lo m  auez dit  car a ce me feroiz uenir ou ge ne cuidoie ia ataindre . 
Ne ge n  auoie de rien nul si grant desirrier comme de gentillece auoir . 
Or ne me poise mie mout se cist m  ont serui et honoré  encore soient il fil de roi  qant ge porrai ancor a els ataindre et a els ualoir o a passer . 
 Par cels paroles qui si sont de grant san et de haut cuer enble si Lanceloz lo cuer sa dame que plus l  aimme que ele ne siaut  ne ne s  an puet consirrer  ainz croist l  amors que ele met an lui et anforce de ior an ior . 
Et se ne fust li granz desirriers que ele auoit de son bien et de son amandement  ele n  eüst si grant duel de nule rien comme de ce qu  il creissoit tant et anforçoit  car bien uoit qu  il sera par tans si granz et si anbarniz que cheualier lo couandra estre et cerchier les merueilleusses auantures en loin et es estranges païs  et lors l  aura  ce li est uis  autresin comme perdu  puis que ele nel uerra souant . 
Ne ele ne uoit pas comment ele se puisse consirrer de lui ueoir  si i pense tant que toz autres pensez en met arrierres . 
En tel penser cheuauche la dame iusq  au lac . 
Et se ele a les anfanz amez et chiers tenuz  or se paine assez plus que il aient lor uolenté tote  et ce fait ele por amor de Lancelot . 
Si se pense que tant les tandra entor li com ele les porra tenir  et qant Lanceloz sera cheualiers  si li remenra Lyoniaus et Bohorz en sa baillie  et qant Lyoniax reuenra a cheualerie  au mains li remanra Bohorz en sa baillie . 
Ensin se bee a conforter de l  un por l  autre . 
Mais atant lo lait ores li contes ci endroit ester et de li et des anfanz et de sa compaignie tote  si retorne au seignor de Paerne et a Lanbegue qui s  an uont . 
Or s  en uont entre Leonce de Paerne et Lanbegue  lo neueu Pharien  et lor escuiers . 
Et qant il ont un po esloigniee la riuiere de Tarasche  si demande Leonces a Lanbegue s  il conoist cel anfant qui apela Lyonel son coisin . 
Et il dist qu  il nel conoist pas . 
 Certes  fait Leonces  mout estera fiers et sages s  il uit  qui que il soit . 
N  onques mais a enfant de son aage n  oï si haute parole uoler des danz . 
Si se puet mout prisier la dame qui les norrist les anfanz  que se ele ne fust plus sage et plus uaillanz que totes les autres fames  ele nes eüst ia eüz . 
Ne cil n  a pas tort s  il apele mon seignor son coisin  car ge cuit qu  il lo soit germains comme de pere et de mere  et si lo cuit miauz sauoir que par cuidier . 
  Comment cuidiez uos  fait Lambegues  qu  il soit ses coisins germains  ne de par cui  Ia n  estoit il orrandroit de toz les homes do monde nus qui freres fust au roi Bohort  ne madame la reine n  auoit an tot lo monde c  une seror  ce fu madame la reine de Benoyc . 
  Tant sachiez uos bien  fait Leonces  que cil anfes fu filz au roi Ban de Benoyc  ne nule figure d  ome ne sanbla onques autresi bien autre com il fait lui . 
  Deu merci  fait Lanbegues  qu  est ce que uos auez dit  L  an set bien qu  il fu morz auoc son pere . 
Et neporqant  qui que cist soit  a preudome ne faudra il mie . 
  Comment  fait Leonces  qu  il ait esté morz  tant sachiez uos bien que ce est il . 
Gel conois bien a son sanblant et si lo me dit li cuers . 
 Et Lanbegues s  an merueille mout durement . 
Atant sont uenu a Gaunes  et trueuent la tor q  est chascun ior et chascune nuit gardee que Phariens ne s  an isse  ne li prison . 
Qant li dui message furent uenu et il orent dites les nouelles  si fu la ioie si granz que a painnes la uos porroit nus deuiser . 
Et lor s  an alerent les gardes d  antor la tor  ne des lors en auant ne cuida Phariens de nelui auoir garde  si atorna que l  andemain enuoieroit ses prisons a dan Claudas  et il meïsmes les conuerroit iusque la que il seroient a sauueté . 
Ensi deuisa Phariens sa uolenté . 
Mais cil de la cité et del païs deuisent tote autre chose  car il dotent et bien lo cuident sauoir que dans Claudas uandra sor aus  si ne puent faillir a morir tuit  o a estre destruit tuit et essillié . 
 Et se nos an laissons  font il  aler les prisons  nos somes mort  mais faisons tant que nos en seiens saisi . 
Et d  autre part  nos a Phariens assez mesfait  que nos l  auons tot ataint de pariur et de foimantie  car il nos creanta a garder lo roi Claudas en prison . 
Si prenons lui tot auant  et les autres prisons aprés  et se Claudas les aimme tant comme l  an cuide  ançois nos pardonra il son maltalant que il les nos laist destruire ueiant ses iauz . 
 A ce consoil s  acordent tuit  car issi cuident bien uers Claudas lor paiz auoir . 
Si atornent que l  andemain les prandront si com il s  an uoudront aler  o la nuit meesmes  s  il metent les piez hors de la tor . 
Ensin ont porparlee la traïson  non pas tuit  mais cil qui s  acordoient au seignor de Haut Mur . 
Maintenant font armer qarante cheualiers de fauses armes et iusqu  a deus cenz serianz des meillors que il auoient  si font gaitier a trois portes qui an la cité estoient  si metent a chascune quatre uinz  que sergenz  que cheualiers . 
Et d  autre part pense Phariens que  s  il puet metre ses prisons a sauueté  il les manra uolentiers  non pas an tel maniere qu  il les uoille  ueiant tot lo monde  mener hors de la cité  car il ne set pas les pensez de totes genz . 
Et neporqant il ne s  acorde pas en la fin a ce qu  il auoit deuant pensé  ainz deuise qu  il les en menra a son chastel encor anuit  et puis qu  il les tandra illuec  il n  a pas garde que nus lor puisse faire mal outre son gré . 
Et il set de uoir que Claudas ne sofferroit en nule guise de uenir en la terre a force  et puis qu  il aura les prisons en sa baillie  il cuide bien mener Claudas tot a sa uolenté  car en nule maniere il ne sofferroit que li preudome de la terre fussient destruit tant com il i poïst metre consoil  car dons lor auroit il la mort donee . 
Ensin lo pense a faire Phariens . 
Et qant uint la nuit aprés lo premier some  il issi hors de la tor entre lui et les trois prisons  dont li uns estoit encores mout naurez de la plaie que Lanbegues li auoit faite . 
Et Lanbegues meesmes ert auoc els . 
Et qant il uindrent a la Porte Bretone  qui issi estoit apelee por ce que deuers Bretaigne estoit  si furent assailli . 
Et cil se desfandirent mout durement  mais desfanse n  i ot mestier  car pris furent en la fin et nauré tuit  et furent arrieres an la tor mis en prison . 
Ensin est Phariens en prison et Lanbegues  ses niés  et li troi qui estoient por lou roi Claudas en ostages  si retorne ores li contes a parler del roi Claudas . 
Li rois Claudas  ce dit li contes  n  a pas obliee la honte que cil de Gaunes li orent faite  ne la mort son fil dont il sant encores au cuer la grant angoisse  si s  an bee a uenchier mout cruelment . 
Il a totes ses oz semonses si efforcieement com il pot plus  si que dedanz lo mois antier fu deuant la cité de Gaunes . 
Quant li baron qui n  auoient esté consantant de la desleiauté par quoi Phariens auoit esté pris si oïrent que Claudas uenoit sor aus  si furent mout a malaise comme cil qui bien sauoient qu  il estoient destruit et mort se uers lui ne pooient trouer aucune pais . 
Et d  autre part  il seroient pariur s  il ne tenoient a Pharien les sairemenz qu  il li auoient faiz  car il l  an deuoient estre en aide uers trestoz cels qui tort l  an uoudroient faire . 
Lors s  acordent a ce qu  il l  iront metre hors de prison  et lui et ses conpaignons toz . 
Il sont uenu a Gaunes et uienent an la tor et font sanblant que durement lo heent . 
Et cil qui la tor gardoit les laissa dedanz antrer sanz nul contant  car il cuidoit qu  il haïssient autretant Pharien comme cil qui an la prison l  auoient mis . 
Maintenant fu Phariens desprisonez  et li crient tuit merci cil qui deslié l  auoient et l  an chaïrent as piez  que por Deu eüst merci de la terre  et d  els auant  car sor aus uenoit Claudas a trop grant gent . 
 Ne nus  font il  ne nos porchacera pais ne acorde se uos ne la nos porchaciez . 
Et sachiez que nos ne fumes onques consantant de ceste traïson qui de uos a esté faite . 
Et por ce qe uos nos creoiz  nos uos baillerons  se uos uolez  les cors de cels qui de uos firent la traïson . 
  Se uos  fait Phariens  les me bailliez  ge m  en tandroie a bien paié . 
  Et nos les uos baillerons  font il  s  il n  an fuient de la terre  mais lors n  en porriens nos mais  se il s  an fuient . 
 Ensin est la chose acreantee et d  une part et d  autre que il bailleront a Pharien ses mausfaitors  s  il ne s  an fuient  et il lor creante leiaument que il lor aidera a son pooir enuers lo roi Claudas a querre pais  et s  il n  an puet paiz auoir  il fera autretel fin com il feront . 
Par ce sont durement asseüré cil do païs  car bien cuidoient qu  il fust mout bien del roi Claudas . 
Et d  autre part sont tant mené cil qui de lui auoient faite la traïson qu  il li sont uenu merci crier  et si se sont mis outreement en sa menaie . 
Et tot ce fu par lo consoil Leonce  lo seignor de Paerne  qui mout estoit de grant sauoir . 
Phariens ne lor uost faire ne mau ne honte  car assez i a grant honor qant cil qui estoient assez plus haut home que il n  estoit li estoient uenu merci crier  si lor pardona son mautalant par la proiere des autres pers . 
Aprés garnirent la cité au miauz que il porent . 
Et qant Claudas fu deuant uenuz  Phariens apela a consoil les hauz homes qui laianz estoient  si lor dist   Seignor  ge uoil aler la hors au roi Claudas parler  sauoir se ia uers lui porroie trouer aucune pais . 
 Et cil li dient qu  il ont de lui mout grant paor  qu  il nel face ocirre o giter en sa prison . 
 Ge ne quit pas  fait Phariens  qu  il lo feïst . 
Et neporqant il n  a pas tant en chascun com l  an i cuide  o soit de mal  o soit de bien . 
Et g  ei esté uers lui mout leiaus au grant besoing  si ne deuroit pas penser uers moi desleiauté ne felenie . 
Mais ge uoil que uos me iuroiz sor sainz  uos qui ci iestes li plus puissant  que s  il m  ocit  uos ocirroiz maintenant les trois prisons que uos auez . 
 Ensi lo li ont iuré ce qu  il deuise . 
Et cil s  an part de la cité sanz compaignie de nul home  et fu armez de totes armes et sist sor un merueilleus cheual . 
Il cheuauche contramont l  ost  et les genz Claudas conurent mout bien ses armes  si li font tuit ioie li plus preudome et mout l  ennorent . 
Il cheuauche tant qu  il est uenuz el tref Claudas . 
Lors oste son hiaume . 
Et qant Claudas lo uoit  il ne fait pas a demender s  il li fist ioie  car de si loing com il lo uit  li corrut  ses braz tanduz  et lo baise en la boiche mout uolentiers comme celui cui il baoit mout a amer . 
Et Phariens li dist   Sire Claudas  ge ne uos bais mie uolentiers  bien lo sachiez  deuant ce que ge saurai que droit i aie . 
  Por quoi  fait li rois  lo dites uos    Por ce  fait Phariens  que uos iestes uenuz asseoir ceste cité  ce m  est auis  et dedanz sont mi charnel ami a grant planté et mi per et mi iuré que ge auoie pris enuers uos en conduit et an garantise . 
Or si uoi bien que  s  il i prannent mort ne domage  ce ne sera se par moi non . 
  Por quoi  fait Claudas  ont il la cité fermee encontre moi qui est moie  et il sont mi home tuit . 
  Ce uos dirai ge bien  fait Phariens  il est bien droiz  puis que l  an uoit uenir gent desor lui a armes  que l  an se contretaigne et garnisse tant que l  an saiche lo quel en i puet atandre  o paiz o guerre . 
Et por ce que nos ne sauomes quex genz c  estoient  por ce fu la citez contretenue . 
Mais se uos creantez a uenir laianz comme sires an boene paiz  ge la uos feroie ourir tot maintenant . 
  Ge n  i enterrai ia mais  fait Claudas  a la premere foiz que g  i enterrai  se au grant domage non a cels dedanz . 
  Sire  fait Phariens  ge les ai pris en garantise  si uos pri et requier comme uostre hom que uos ne me façoiz honir  mais an pais les prenez comme uoz homes  et s  il auoient enuers uos de rien mesfait  tot a uostre uolenté l  amenderont . 
 Et Claudas dit que ia de ce n  en fera rien  et li meillor baron li dient que s  il ne uenche sor aus la mort de son fil et la grant honte qu  il li firent  dont n  aura il ia mais honor en terre . 
Lors se trait auant Phariens  si dit a Claudas   Sire  sire  il est uoirs que ge sui uostre hom  ne onques tant com uos eüstes besoig de moi  ne uos uos guerpir . 
Or est issi que uos iestes au desus et que uos n  auez mais de moi mestier . 
Ge uos rant uostre homage ci  puis que uos mon consoil ne uolez croire ne ma proiere escouter  car des ores mais me seroit il auis que uos auriez enuers moi petit d  amor  et en moi auriez et sospeçon et mescreance . 
Si irai en tel leu ou l  en me crera et amera . 
Et uos  seignor baron et cheualier  fait il  qui uostre seignor tenez a honi s  il ne prant uangence de cels qui laianz sont  or i parra com uos li aideroiz a lui uenchier . 
Ce ne deisiez uos pas  la ou il ert an peril de mort  laïs deuant cel palais  dont gel deliurai a mes mains  et qant l  espee li estoit apareilliee a fichier dedanz lo cors . 
Et tant sachiez uos bien  et uos et il  que nos somes laianz tant cheualier qui assez aurons enuers lui meslee . 
Mais s  il auoit ci nul de uos qui uossist dire que li baron de Gaunes aient forfait uers uostre seignor qui ci est  par quoi il soient desherité ne mort  ge sui prelz que ges en desfande ci orendroit . 
 Ensi se poroffre Phariens de sa bataille deuant lo roi et tant son gaige  mais onques cheualier n  i ot qui contanz i osast metre . 
Et danz Claudas a bien sanblant d  ome qui forment soit iriez  si dit a Pharien   Comment  fait il  Phariens  uos iestes mes hom et me uenez ci contralier de mes mortex anemis  et uos ahastissiez de combatre por els contre les cheualiers de ma maison    En non Deu  fait Phariens  uostre hom ne sui ge pas  ne uostre mortel anemi ne sont il encore mie . 
Bien uos gardez que uos ne faciez tant que il lo soient . 
Mais ge uos offre bien por els a tenir droit et affaire de quancque uos lor sauroiz que demander  si lor pardonez uostre corroz com a uoz homes . 
 Claudas dit qu  il n  an fera rien  ne de ce n  escouteroit il nule proiere . 
 Sire  fait Phariens  ge uos ai randu uostre homage  et des ores mais uoil ge bien que uos sachiez que uos n  auez nul paior anemi de moi . 
A tant m  an irai ore sanz congié de uos et sanz amor  mais auant uos semoign de uostre fïance aquiter  car uos me fiançates leiaument comme rois que uos uendriez en ma prison qant ge uos en semondroie . 
Ge uos en semoig orandroit par uostre foi . 
 Et Claudas respont que de ce ne fu il onques ses fianciez . 
Et Phariens dit qu  il estoit apareilliez de l  esprouer orendroit  se il l  ose uers lui desfandre . 
 Phariens  fait Claudas  tu ies fox qui ci m  ahatis de bataille ueiant ma gent  mais tu ne t  i combatras ia en tel maniere  car se ge t  ocioie  plus me seroit atorné a mal q  a bien . 
Mais ge te semoin que tu gardes uers moi ta foi si com tu doiz  ne ne doiz mon homage laissier se ge ne l  ai uers toi forfait  ne ge ne te forfis onques nule rien que ge seüsse . 
  Sire Claudas  fait Phariens  se ge n  eüsse esté uostre hom  et uos uos en uousissiez desfandre  ge uos en atainsise bien de cest forfait . 
Mais ma feauté que ge uos fis ia  m  estuet garder  quex qu  ele fust  o boene ou mauuaise . 
Mais toteuoie uos semoign ge bien de uostre foi . 
Et sachiez que uos nul paior anemi n  auez de moi . 
Ne ia mais dedanz la cité n  anterroiz  q  assez iert qui la uos desfandra . 
Il n  i a un tot seul home qui puisse porter armes qui ne uos quiere la mort  s  il en puet en leu uenir . 
Et des ores mais auez assez o antandre  et ior et nuit  que ia mais asseür n  i dormiroiz  si orroiz souant  se ge ne muir  entor uos noises et criz  et uerroiz uoz paueillons rompre et uerser et uoz homes ocirre et naurer espessement . 
  Comment  fait Claudas  ai ge dons garde de toi    Certes  oïl  fait Phariens  tant com ge porrai ferir d  espee . 
Et poez auoir uos mout autre paor que de prison  et qant li cors sera alez  se uos remanez aprés uiuanz  si atandez uos de moi la mort  ou ame de cors sera neiant . 
Et se uos onqes amates lo seignor de Saint Cirre  or li mostrez a l  ame  non pas au cors  car ançois que ge meniuce mais sera sa teste et celes a ses deus compaignons loig des cors tant com uns mangoniax porra lancier a une foiz . 
 Atant fiert lo cheual des esperons  si se lance loign de Claudas enmi lo chanp  si s  encommance a repairier uers la cité . 
Lors poignent aprés lui plus de uint cheualiers  les escuz as cox  les lances mises souz les aisselles . 
Et qant il les uoit uenir  si s  en uait belement tant qu  il est deuant la porte . 
Et lors li commence a crier Lambegues  ses niés  qui desus la porte estoit   Comment  biax oncles  Que sera ce  Si uos en uandroiz asailliz et anchauciez  sanz cop doner a cheualier   Lors trestorne Phariens  si fiert un de cels qui lo siuoient si durement qu  il li met del glaiue et fer et fust parmi lo cors  si l  abat a la terre  et lui et lo cheual  en tel maniere que la cuisse destre li est brisiee . 
Et au parcheor est li glaiues uolez em pieces . 
Il met la main a l  espee mout uistement  si se cort as autres mesler qui aprés uienent . 
Et cil dedanz ourent la porte et sont es cheuax monté por lui secorre . 
Mais Claudas i uient poignant  un baston en sa main  si chace arrieres cels qui la chace auoient faite  et lor done granz cox del baston tant que tot lo fait uoler en pieces  et les maudit et laidange   Filz a putains  cuiuerz failli   Et dit qu  il les fera destruire toz  que par un po qu  il ne l  ont honi a toziorz mais . 
La ou Claudas depart la presse et chace ses genz arrieres et il estoit uestuz d  un cort auberion a dure maille et espesse  un chapiau de fer desus sa teste  s  espee ceinte  sor un cheual fort et isnel si furent cheualier de laianz issu a grant planté . 
Et uint Lanbegues  li niés Pharien  deuant les autres . 
Il fu armez mout cointement  et fu sor un cheual qu  il prisoit trop  et tint lo glaiue esloignié de si grant aleüre com li cheuax li pot aler  si adrece a Claudas et cheual et glaiue  et cors et cuer . 
Mais ançois l  escrie  de si loing que bien puet estre  de foïr garniz o de soi desfandre . 
Il torne lo chief del cheual uers celui qui an haut li crie   Claudas  Claudas  par Sainte Croiz  tant auez chacié que a honte an retorneroiz  o uos sauroiz se li aciers de mon glaiue set fer tranchier . 
 Qant Claudas uoit celui uenir qui sor toz homes lo het  si n  est pas del tot asseür  car il est et sanz glaiue et sanz hiaume et sanz escu  si a de la mort mout grant paor s  il l  atandoit . 
Lors s  encomance a retraire tot belement . 
Et cil fiert aprés lui des esperons qui de loing l  ot escrié  si li reproche et apele traïtor et coart mout durement . 
Et cil a la main a l  espee mise  si s  an uet tot soauet  lo chief anclin  et il fu toz seus  car ses genz lo dotoient mout  si se furent arrieres trait si tost com il li uirent departir cels qui aprés Pharien corroient . 
Et Lanbegues li crie   Qu  est ce  fait il  mauuais traïtres  Car tornes a ton anemi mortel qui nule rien ne dessirre autretant comme ta mort  coarz sanz foi  qui mon oncle uoloies faire ocirre desleialment . 
 Quant Claudas ot celui cui il plus haoit que nul autre home  qui au dos li uient esperonant et qui l  apele coart et traïtor  si en est mout angoisseux . 
Il uoit bien q  en lui atandre a grant peril  car lo fer do glaiue li couandra atandre sanz escu . 
Et d  autre part  s  il ensin s  en uait sanz faire plus  il s  an tandroit a honiz a toziorz mais . 
Mais il dote plus honteusse uie que bele mort  si metra tot en la merci Nostre Seignor . 
Lors hauce la destre main  si se seigne et son cors et son uisage  puis a l  espee prise et torne lo chief del cheual a celui qui a esperon li uient fuiant  si li adrece comme cil cui il ne remembre ne de mort ne de coardise  et li escrie mout hautement   Lambegue  Lambegue  or belement  Ne te couient pas si haster  car par tans m  auras ataint . 
Et quant que ge me puisse de traïson esleiauter  tu sauras orandroit que ge ne sui pas grantment entechiez de coardisse . 
 Qant Lanbegues lo uoit uenir  si est tant liez que onques mais ausi liez ne fu . 
Il uint mout tost  car de loig fu meüz  et li cheuax fu isniax et uolenteïs et de grant force . 
Et li rois ne cort pas encontre  ançois l  atant  l  espee traite . 
Et Lambegues lo fiert enmi lo piz en haut  qui de tote sa force s  i apoia . 
Et s  il l  aüst plus bas feru a la grant ire que il auoit et a la force dom il uint  mort l  aüst sanz recourier  et a tot ce qu  il fu feruz en haut  lo bleça il si durement que il cuida morir eneslopas  toz desconfés  mais es arçons se tint toz droiz  ç  ainz ne se mut por force que li cox eüst  n  onques maille del hauberc n  i anpira . 
Li rois fu mout de grant force  et li glaiues uole en tronçons . 
Et si com Lambegues s  an passa outre  li rois lo fiert de l  espee enmi lo uis si durement que li hiaumes n  est tant serrez que l  espee n  i soit entree iusq  anz es mailles de la coife qui desouz est . 
De l  angoisse del cop fu Lanbegues si estordiz que l  eschine li hurta a l  arçon derrieres et li oil li estincelerent an la teste . 
Et Claudas li rois  de l  angoisse del cop qu  il ot eü  si fu si aquis qu  il iut toz anuers desus l  arçon grant piece . 
La noise est leuee  si saillent es cheuaus li plus uaillant . 
Et Lanbegues s  en reuient par lo roi  sel trueue autresin com tot pasmé desus l  arçon deuant  et se tient a deus mains au col de son cheual . 
Et cil sache l  espee  si l  an cuide couper la teste . 
Mais li cheuax fu un po granz  sel tresporta si qu  il feri el chapel qu  il auoit desus la teste  si an trancha l  orle trestot iusq  anz el pot  et est descenduz li cox desus la blanche coife menu maillie  si l  an a fait maintes des mailles antrer el col et an al teste . 
Se li rois fu deuant bleciez del cop del glaiue  ce ne li raida gaires  car il fu si estonez qu  il n  oï une gote de mout grant piece  si perdié si outreement lo pooir et del chief et de tot lo cors qu  il est a la terre uolez . 
Et Lanbegues a en talant que il descende  mais les genz Claudas qui sus li corrent a desroi li ont acorcié son desirrier . 
Et qant il les uoit sor lui  s  en est si dolanz que par un po qu  il n  ist del san  et mout uolentiers uandroit au quel que soit la uengence qu  il a perdue a prandre de Claudas  dont trop li poise . 
Lors met l  escu deuant lo piz et done au cheual des esperons  si laisse corre  l  espee traite  a un qu  il uoit uenir deuant les autres lo giet d  une pierre poignal . 
Cil uenoit  lo glaiue aloignié  si tost com il pooit esperoner  si peçoie desus l  escu Lanbegue son glaiue mout apertement . 
Et cil lo fiert de l  espee si durement enmi lo uis que lo nasel li tranche tot par desouz les iauz un po . 
Il trait a soi s  espee  si la uoit del sanc celui tote uermoille . 
Et cil est des arçons uolez a terre . 
Et qant il uoit uenir les autres a grant desroi  il crolle l  espee et s  afiche es estriers et se ioint desouz l  escu  si lor reuelt laissier corre . 
Mais ses oncles Phariens i est poignant uenuz  qui l  aert au frain  si l  an maine  o il uoille ou non  droit a la porte . 
Et les genz Claudas uienent si tost qu  il les ataignent  si lor donent de granz cox des espees amont es hiaumes  et de tex i a qui lor peçoient les glaiues desor les cors . 
Et neporqant en la cité se retraient entre l  oncle et lo neueu et des autres assez qui hors furent issu por els secorre  mais ne s  an uont pas entre Pharien et son neueu trop laidement  car menu et souant trestornent as plus isniaus  si i font de biax cox li uns por l  autre . 
Ne n  i a celui d  aus deus qui s  espee n  en ait en uermoil tainte . 
Atant se remetent en la cité  si sont les portes closes  et abatues les coleïces . 
Et uienent antre Pharien et Lanbegue droit a la tor  mais il ne uienent pas comme cheualier qui aient reposé et neient fait  car il n  i a celui des deus cui il ne pere bien de son mestier  car amedui i ont en mainz leus perdu do sanc  si ont les hiaumes detranchiez et anbarrez  et les escuz perciez des grosses lances  et decopez et detailliez des cox des espees et par desus et par desouz . 
Qant li troi cheualier qui por Claudas sont en prison les uoient issi uenir  si ont d  aus meesmes tote paor qant il uoient Lanbegue qui anrage et dit a son oncle   Sire  por Deu  car me laissiez ocirre ces trois traïtors en despit de Claudas lo desleial  qui faire ocirre uos uoloit . 
  Nel ferai  biax niés  fait Phariens  car il n  ont pas en autrui mesfait mort deseruie  ne lor sires ne fist onques traïson uers moi que une seule qi ne fait pas a prisier iusq  a la mort a nul preudome . 
 Ensi a Phariens son neueu apaié a mout grant painne . 
Et lors ont lor hiaumes ostez . 
Et maintenant uient laianz uns escuiers qui lor dit qu  il aillent a la porte o li poigneïz a esté  que Claudas uelt a Pharien parler  et li baron de la cité li auoient enuoié  car mout lor tardoit qu  il oïssient ce que Claudas lor uoloit dire . 
Atant resont endui monté en lor cheuax et font aprés els porter lor hiaumes . 
Et qant il uienent a la porte  si la font ourir . 
Et uns cheualiers toz desarmez uient illuec de par Claudas et dit a Pharien que li rois l  atant la dehors et si lo li mostre tot seul et li mande que toz seus i aille  car il a fait arrieres traire totes ses genz  et il estoit uoirs si com li cheualiers li dist . 
Phariens s  an uait a lui toz seus . 
Et si tost com li rois lo uit  si li demande comment lo font si troi prison  et qu  il l  an die la uerité sor qancqu  il a de laiauté . 
Et Phariens respont qu  il sont tuit troi et sain et sauf . 
Et Claudas auoit eü mout grant paor qu  il nes eüssient toz trois ocis  car trop santoit Pharien a uiguereus et Lanbegue a trop felon . 
Lors li a dit Claudas   Tu as mon homage a tort guerpi  si te requier sor ta leiauté que tu lo reciues si com tu doiz  car ge ne t  ai forfait por quoi tu lo doies laissier . 
 Et cil dit que nel fera   car ge ne uos porroie aimer  fait il  si seroie traïtres et desleiaus . 
 En maintes manieres l  essaia  mais ne pot estre . 
Et Claudas li dit   Phariens  or garde que mi prison n  aient nul mal  et ua t  an  puis que ma proiere ne uels oïr . 
Et d  autre part  ge t  offre bien ce que tu me requeïs orainz  c  est a aler en prison la ou tu me uoudras mener si com ge doi . 
  Comment   fait Phariens . 
 Ge te fiençai  fait Claudas  com a mon home que de quele hore que tu me semonroies  g  iroie en ta prison  et de quele hore que tu soies mes hom  ge sui prelz d  aler la ou tu uoudras  aprés ce que tu m  auras iuré que ge n  aurai de nelui garde  et que des anfanz au roi Bohort n  auez oïes nules enseignes . 
Et se tu ensin faire nel uels  si t  an iras  car a toi n  aurai ge plus ne bon consoil ne mau consoil  puis que tu mes hom n  ies mais . 
Mais di moi as plus hauz barons de laianz qu  il uaignent a moi parler orandroit . 
 Si les li nome iusq  a dis . 
Atant s  an uait Phariens et anuoie les barons a Claudas . 
Et qant il les uoit  si lor dit sanz saluer   Seignor  uos iestes tuit mi home  si uos ai mout amez  et uos auez tant uers moi mespris q  a poines porroit estre amandé  se ge uoloie si haut monter l  amende com li forfaiz lo requerroit  mais ge ne lo uoil pas si haut monter . 
Et uos sauez de uoir que i  ai la force et lo pooir de uos prandre laianz a force  et que en la fin ne la poez a moi durer . 
uos m  auez fait proier de paiz a Pharien  mais il a mon homage deguerpi  et puis que il mes hom ne uiaut plus estre  ge ne feroie por lui rien  car dons me couendroit il de lui garder . 
Et ge uos dirai comment uos porroiz auoir a moi pais et acorde  et sachiez que  par les sainz de cele cité  ia autrement ma paiz n  auroiz . 
Et se ge puis a force uos prandre  ge uos ferai toz ocirre et desmenbrer . 
uos me iureroiz auant que mes filz Dorins ne reçut mort par uoz consauz  et aprés me bailleroiz un de cels de laianz a faire ma uolenté outreement . 
Et se uos ce ne uolez faire  si uos en alez arrieres et uos desfandez de uoz pooirs  car uos seroiz assailli souant et bien  ne ia mais ne finerai  si aurai ci deuant tot lo pooir mon seignor lo roi de Gaule . 
Et lors  se ge uos praig a force  ia ne m  aïst Dex qant uos i metroiz amendes ne reançons se les cors non . 
 Quant cil l  oent  si sont de ceste chose et lié et dolant  lié de ce qu  il puent la pais auoir  et dolant de ce que un des lor couient baillier  car bien seuent  qui que il soit  il ne s  an puet eschaper que par la mort . 
 Sire  fait Leonces de Paerne  nos auons uostre uolenté oïe et nos la ferons uolentiers . 
Tex puet estre cil que uos nos demandez por uos baillier  dites lo nos  et uos l  auroiz  s  il est tex que nos lo uos doions baillier . 
  Et gel uos dirai  fait il  c  est Lanbegues  li niés Pharien . 
  Ha  sire  fait Leonces  ce ne porroit pas auenir  car nos seriens traïtor se nos ansin lo faisiens  que nos liuresiens a mort lo meillor bacheler de tot cest regne et an cui nos auiens greignor fiance . 
Ia se Deu plaist  n  aurons par murtre ne par felenie ne par traïson la paiz . 
Et quelque chose que li baron de cest regne en uoillent faire  ia de moi  se Deu plaist  ne uendra cist consauz . 
  Et uos  seignor  fait Claudas as autres nuef  q  en dites uos  Laisseroiz uos destruire et uos et ceste cité por moi rendre un seul cheualier   Et cil respondent qu  il n  en feroient nule rien encontre lo consoil Leonce  car il est li plus preudom del reiaume . 
 Or uos an poez dons  fait il  aler  car de moi n  aurez uos des ore mais triue ne pais . 
Mais auant uos requier com de mes homes que uos les trois prisons que uos auez de moi me faites randre  o uos me iurroiz sor sainz que uos des anfanz au roi Bohort ne sauez rien  ne de lor mort ne de lor uie . 
  Sire  fait Leonces  des anfanz ne sauons nos rien  et ensorquetot uos ne nos baillates mie uoz trois prisons  mais Pharien  et nos li iurasmes que nos li aideriens encontre toz cels qui faire l  an uoudrient tort . 
Et puis que nos l  auons iuré  nos ne poons ne ne deuons aler encontre  car dons feriens nos desleiauté  et puis que hom est de desleiauté atainz  il ne puet miauz estre honiz . 
  Tant sachiez uos bien  fait Claudas  qu  a randre les uos couandra  ne ia mais ne uos amerai de cuer  et bien gardez c  uns seus n  i muire  car uos i morriez tuit . 
Or uos an poez atant aler  et des ores face chascuns tot son miauz . 
 Et cil s  an tornent mout angoisseux  car bien uoient que la citez ne puet durer ancontre Claudas . 
Quant il sont reuenu  et Phariens uoit la mauuaise chiere qu  il font  si s  an meruoille trop durement . 
Il lor demande quex nouelles de dan Claudas  et il respondent que mout mauuaises . 
 Queles   fait il . 
 Nos ne poons  font il  auoir pais ne acorde se nos ne li baillons Lambegue  uostre neueu  por metre del tot en sa merci  mais par lui porriens auoir acordement . 
  Et que l  an auez uos couant   fait Phariens . 
 Quoi  fait Leonces de Paerne  en non Deu  ge ne serai ia en leu o tex cheualiers com il est et qui tant nos a aidiez soit a mort liurez par mon consoil . 
 A cel consoil qu  il tenoient an tel maniere furent tuit li sage home de la cité et do païs . 
Et Phariens lor dit a toz   Seignor  que uos est il auis de ceste chose que Claudas a demandee a ces barons   Et il s  acordent tuit a ce que Leonces en auoit dit  ne n  i a un seul qui ne die que ia  se Deu plaist  si granz dolors n  iert otroiee . 
Et dient li sage home qu  il se tandront tant com il se porront tenir  et qant il ne porront en auant  et Dex n  i uoudra metre consoil  si issent hors de par Dé et uendent lor mort tant com il porront ferir  car preudome ne doiuent faire por els sauuer ne murtre ne desleiauté . 
Qant Phariens l  antant  si les an prise mout durement et liez en est  si lor uoudra mout guerredoner ce qu  il gardent si enuers lui lor leiauté  s  il lo puet faire . 
Ensi se sont mout bien ahasti d  els deffandre . 
Et lors se departent  si uient chascuns a son ostel . 
Et entre Pharien et son neueu uont an la tor . 
Et qant il furent desarmé  Phariens monte en haut as creniaus et esgarde de totes parz la meruoille de gent qui an l  ost uient  si set de uoir que la citez ne puet estre desfandue qu  ele ne soit prise  car de uiande ont trop petit a la meruoille de gent qui dedanz est . 
Si encommança a plorer mout tanrement et a sospirer de cuer do uentre . 
La o il sospiroit et ploroit si durement  uint ses niés Lambegues amont  et qant il l  oï ensin plaindre et dementer  si s  encommança uers lui a aler tot coiement et pas por pas  qu  il nel puisse aparceuoir . 
Et il escoute  si ot qu  il dit a soi meïsmes   Haï  boenne citez  honoree d  ancesserie  hantee de preudomes et de leiaus  maisons et sieges de roi  ostex a droit iugeor  repaires a ioie et a leece  corz plainne de boens cheualiers  uile honoree de mananz boriois  païs plains de leiaus uauasors et de boens gaaigneors  terre planteureuse et replenie de toz biens  Ha  Dex  qui porra ueoir si grant dolor de totes ces choses destruire por sauuer la uie a un enfant  Haï  biax niés Lambegues  car plaüst ore a Dé qui por nos uint mort andurer que ge fusse ore en uostre leu  Si m  aïst Dex  g  iroie ia au roi Claudas por giter hors de dolor lo deboneire païs de Gaunes  o fust a ma ioie o a mon duel  car mout seroit la morz boene et honoree dont si granz profiz uendroit en terre . 
 Atant se tot Phariens que plus ne dist  et lors recomance a plorer trop durement . 
Et Lanbegues saut auant  si li dit   Sire  sire  or ne uos en dementez plus  car par la foi que ge uos doi  ia mais por ma uie sauuer ne sera la citez perdue . 
Et puis que ge si grant anor comme uos dites conquerroie  dont irai ge a ma bele mort seürement et a grant ioie . 
  Ha  biax niés  fait Phariens  deceü m  as  car por ce  se gel disoie  ne uoldroie ge pas ta mort  ne ia Dex ueoir ne la me laist  ne ia  se Deu plaist  ice ne te loerai . 
Mais nos atandrons encores la merci Deu  et se nos n  auons secors  pis ne porrons nos faire que de hors issir et d  asenbler a tote l  ost  si nos i porroit auenir tex auenture par quoi nos seriens deliuré a toziorz mais . 
  Tot ce  fait Lambeges  n  a mestier  puis que por moi rendre puet la citez remanoir en pais  ia mais nus n  en sera feruz . 
 Lors est Phariens mout angoisseux  si plore et fait tel duel que par un po qu  il ne s  ocit . 
Puis dit a son neueu   Comment  biaus niés  Est il a certes que tu t  iras a Claudas randre    Oïl  fait il  biaus oncles  uoir  ia mais plus de mal n  en sera faiz  puis que par ma mort puis sauuer si bele cité et tant preudomes com il i a . 
Et bien lo doi faire  car i  ai oï dire a uos meïsmes que  se uos estiez en mon leu  uos iriez a la mort uolentiers et seürement . 
Por ce que uos lo feriez  ensin lo uoil ge faire  car bien sai que chose ne feriez uos pas de quoi uos fussiez honiz . 
  Biaus niés  fait Phariens  ge uoi bien que tu i eras  si saches de uoir que mout m  an poise et biau m  en est . 
Il m  an poise  por ce que tu n  auras ia de mort garant  et si m  en est bel  por ce que onques nus cheualiers a si grant honor ne mori com tu feras  car par toi sera sauuez toz li pueples de cest païs . 
 Atant s  an ueit Lambegues as barons  si les apele et assemble  et lor dit   Seignor  se uos me randiez au roi Claudas  comment seriez uos seür de sa boene pais et de s  amistié auoir   Et il li demandent por qoi il lo dit . 
 Por ce  fait il  que s  il uos en uelt faire seürs  toz en est pris li consauz d  auoir la pais  car ge suis prez que ge m  en mete orendroit en sa prison . 
 Quant il l  oent  si commencent tuit a plorer et dient que ce ne sera ia sosfert  car trop seroit granz domages s  il en tel aage receuoit mort  car encore puet uenir a mout grant chose . 
Et il dit qu  il nel lairoit por nul chasti que l  an li feïst  et que nus n  an porroit son cuer torner . 
 Et n  aiez ia garde  fait il  de Claudas  que il m  ocie  mais ge sai bien q  en sa prison me uelt auoir . 
 Et il dient qu  il nel sofferont ia  car se Phariens lo sauoit  il istroit hors de son san et ocirroit toz cels qui auroient esté au consoil . 
 De lui  fait il  uos asseür ge toz  car par lo sien consoil l  ai ge enpris . 
 Maintenant l  ont enuoié querre si angoisseus com il estoit  si li mostrent ce que Lanbegues lor deuise . 
Et il dit que puis qu  il en a si grant talant  ia par lui destornez n  en iert  car il ne porroit pas plus honoreement morir . 
Qant il oent que a ce est atornez li plaiz  si enuoient Leonce de Paerne a dan Claudas por sauoir comment il les fera seürs que de descort qui entr  aus ait esté ne lor uendra maus ne anuiz  puis que Lambegues sera uenuz en sa prison . 
Claudas dit qu  il les en fera si seürs com il uoudront . 
 Il en uuelent  fait Leonces  auoir uostre sairement deuant aus et deuant les plus prisiez de uostre cort . 
 Et il li otroie . 
 Et il me feront  fait il  lo mien sairement de la mort mon fil  que il n  an furent consantant . 
 Et cil dit que mout uolentiers . 
Ceste chose ont atornee a lo matin  et par commencement de seurté lo fience Claudas a Leonce et il a lui . 
Au matin furent fait li sairement d  amedeus parz  et furent li prisom Claudas randu  car ensi fu la pais nomee . 
Et lors uient Phariens a son neueu  si li dit   Biax niés Lambegues  uos en alez a uostre mort  a la plus haute ou onques cheualiers alast . 
Mais auant uos feroiz confés  car ge lo uoil . 
  Por quoi  sire  fait Lambegues  auez uos de ma mort paor    Car ge sai de uoir  fait Phariens  que uos n  an poez eschaper . 
  Si m  aïst Dex  fait Lambegues  ia de la mort n  aurai paor tant com uos puissiez escu porter . 
Plus tormente mon cuer et iostise ce qu  en la merci m  estoura metre mon mortel anemi . 
La est l  angoisse qui passe totes dolors et totes morz  car de morir n  est il se ioie et soatume non enuers l  angoisse de dire ne de faire chose qui est del tot contre mon cuer . 
Mais por ce que uostre uolentez i est  me confesserai  car riens ne me porroit greuer qui uos plaüst . 
 Lors apele l  euesque meesmes  si regeïst a Damedeu en l  oience de lui tot ce dont li cuers se puet descourir par l  esclairement de la langue . 
Aprés a ses armes demandees . 
Et ses oncles li dit   Biax niés  uos n  i auez d  armes mestier en cestui point  mais de la merci crier . 
  Ia ne m  aïst Dex  fait Lambegues  qant ge merci li crierai  car ge ne l  aüsse pas de lui ier se ge en fusse au desus uenuz . 
Ne  se Deu plaist  comme ribauz n  i erai ge ia deuant haut home  car dons sanbleroie ge larron o murtrier  iugié a mort . 
Mais ge irai comme cheualiers  lo hiaume lacié  l  escu au col  si li randrai m  espee et mes armes sanz dire plus . 
Ne ia de ce mar auroiz dote ne paor  car par la foi que ge doi uos qui mes sires iestes et mes oncles  ge n  i ferrai ia home  ne laidirai ne un ne autre . 
 Tant lor a dit que ses armes li ont ramdues . 
Et qant il fu armez et montez en son cheual  si les commande toz a Deu et s  an uait  si grant sanblant de ioie faisant que totes genz uient a grant meruoille  et auocques lui ne uelt soffrir que nus hom uoisse . 
Mais Phariens ne cil qui laianz sont ne font nes un sanblant de faisant ioie  ainz font tel duel par tote la cité de Gaunes com se chascuns eüst perdu la rien del monde que il plus amast . 
Tant a Lambegues cheuauchié qe au tref Claudas est uenuz . 
Et il descent  si uoit Claudas qui fu armez de totes armes  car bien auoit apris que cil uendroit armez . 
Et delez lui estoient armé de ses cheualiers une partie  car il auoit Lanbegues tant essaié qu  il n  estoit pas  la o il uenist armez  bien asseür . 
Et ia li auoient bien conté li troi prison comment il auoit fait tot de son gré ce dont nus ne l  osast requerre . 
Lanbegues uient deuant Claudas  mais il ne s  agenoille pas  ne mot ne dit  mais s  espee a del fuerre traite  si la regarde et commença a sospirer  et lors la giete as piez Claudas sanz dire plus . 
Puis oste son hiaume de son chief hors  car il ne l  auoit pas lacié  sel giete as piez Claudas aprés l  espee  et puis son escu aprés lo hiaume . 
Et Claudas a l  espee prise  si la lieue en haut et fait sanblant que ferir lo uoille parmi lo chief . 
Et lors ont paor tuit cil qui lo uoient  si commencent a plorer li plus felon . 
Mais Lanbegues ne se muet de son estal . 
Lors commanda Claudas que l  an li ost lo hauberc et les chauces de fer isnellement  et uallet saillent maintenant  si lo desarment . 
Qant il fu desarmez  si remest en une cote d  isenbrun deliee  si fu a meruoilles biax cheualiers et bien tailliez del cors et de toz les menbres  ne n  auoit barbe ne grenon . 
Il fu en estant deuant lo roi  ne mot ne dist  n  onques lo roi ne regarda de droit enmi lo uis  mais del trauers  et tenoit totes ores clos lo destre poign . 
Et Claudas li dist   Lanbegues  comment fus tu si hardiz que tu osas çaianz uenir  Dont ne sez tu que ge te hé plus que nul home    Claudas  fait il  or puez sauoir que po te dot . 
  Comment  fait Claudas  uoiz ci ta mort apareilliee  et ancores me contralies . 
  C  est une chose  fait Lanbegues  dont ge n  ai gaires grant paor . 
  Comment  fait li rois  quides me tu a si deboneire et a si piteus    Ge te cuit  fait il  au plus felon et au plus cruiel qui onques fust  mais ia si hardiz ne seras  tant com tu uoilles uiure  que tu m  ocies . 
  Por cui lairoie ge a toi ocirre  fait Claudas  dont ne m  ocirroies tu  se tu en uenoies au desus    Au desus  fait Lanbegues  n  en uendrai ge ia mais en piece  car Deu ne plaist  mais ge ne desirrai onques tant nule rien . 
 Lors commance Claudas a rire  si lo prant par lo menton et dit   D  une chose se puet uanter qui uos a a compaignon  qu  il a lo plus hardi cheualier qui hui matin se leuast del lit  et celui qui a la durece de toz les cuers . 
Et se tu uiuoies par aage  tu seroies assez preuzdom . 
Ne ia ne m  aïst Dex qant ge te uoudroie orendroit auoir ocis por conquerre demi lo monde  et gehui ne dessirroie se ta mort non . 
Mais ge nel dessirrerai ia mais  car nus ne fist onques mais autretel ualor com tu as faite qui a la mort t  anbandonoies por sauuer les autres genz . 
Et se ge bien uoloie ta mort  si te tanroie ge chier por l  amor Pharien  ton oncle  se ge uoloie faire droit  car ge ne puis mie neier qu  il ne m  ait garanti de mort et meinz de cels qui çaianz sont . 
 Lors li fait Claudas aporter robe mout riche qui soe estoit  mais ne la uelt prandre en nule guise . 
Et Claudas lo prie de remanoir o lui  mais il dit que ia a nul home uiuant homage ne feauté ne fera mais se ses oncles auant ne la faisoit . 
Maintenant enuoie Claudas por Pharien  si l  a troué cil qui l  aloit querre dehors la porte  tot armé  lo hiaume lacié  ou il se metoit en agait comment il ocist Claudas s  il eüst son neueu ocis . 
Phariens est uenuz deuant Claudas  et il li dit   Phariens  or uos ai rendu une partie des seruises que uos m  auez fait  car uostre neueu  qui por morir s  estoit en ma menaie mis  ai quité por uostre amor et por la grant ualor de lui . 
Certes  ge n  en preïsse gehui matin de reançon tot l  or do monde . 
Et bien sachiez que uos iestes li dui cheualier do monde de cui ge ameroie miauz lo seruise et la compaignie . 
uenez auant  si receuez mon homage  et ge uos randrai tote la terre que uos auez tenue et uos creistrai encor de riches fiez et de granz rantes . 
 Phariens fu de mout grant san  si ne se uost pas desreer de parler contre lo roi Claudas  car mout tenoit a grant seruise ce qu  il auoit fait de son neueu cui il auoit son grant maltalant pardoné por soe amor . 
 Sire  fait il  ge uos merci mout com un des plus prodomes do monde et de ce que uos auez fait por moi et de ce que uos me uolez ancor doner  et ge ne refus ne uostre seruise ne uostre don  ainz l  ai mout cher . 
Mais il a un trop grant essoigne en ce que uos me requerez  car i  ai iuré sor saintes reliqes que ia mais de nul home terrien ne receurai terre deuant que ge saurai des anfanz mon seignor  lo roi Bohort  uoires enseignes . 
  Or uos dirai  fait Claudas  que uos feroiz por moie amor . 
Prenez uostre terre sanz faire homage ne feelté  et mouez por les anfanz querre qant uos uoldroiz  et ge uos baillerai encores  se uos uolez  de ma gent une partie qui auoques uos iront . 
Et qant uos les auroiz trouez  amenez les ça ou en quelque leu que uos uoudroiz . 
Et ge uos saisirai de tote la terre tant qu  il soient en aage d  armes porter  et lors si me facent mon homage et teignent de moi lor terre . 
Et uos me faites lo mien homage qant uos les auroiz trouez . 
  Sire  fait Phariens  ce ne feroie ge pas en cestui point  car tex chose porroit auenir prochainement que sor uos me couendroit uenir et forfaire en uostre terre ançois que sauoir lo uos feïsse  et ensin me mesferoie ge  qant ge seroie de uos tenanz  ia mar uos eüsse ge homage fait . 
Mais ge uos ferai autre couant . 
Ge uos creanterai si comme cheualiers que  coment qu  il soit des deus anfanz  ou soient troué o non  ge ne ferai autrui homage que ge ne uos face auant sauoir  se uos uis iestes . 
Et atant m  an laissiez ester  car autre chose n  en feroie . 
  Ge sai bien  fait Claudas  por quoi uos ne uolez estre mi home  uos ne Lambegues . 
uos me deïtes ia que uos ne m  auiez onques amé  ne amer ne me porriez . 
  Sire  sire  fait Phariens  se gel uos dis  ge ne uos en dis se uoir non  car onques amé ne uos auoie  mais uos auez ore plus fait por moi que tuit li seruise ne montent que ge onques uos feïsse  et c  est la chose par qoi uos porriez plus noz cuers auoir  mais del tot ne uos os ge assurer ne ne doi  car bien auez oï l  essoine . 
Mais an quelque leu que nos ailliens  ge et mes niés  li uostres cors n  a de nos garde ainz lo uos aurons fait sauoir . 
Atant nos an irons  se uos plaist  en nostre queste . 
 Et Claudas  qant il uoit que plus nes puet retenir  lo lor otroie et done congié par les couenances qui mises i sont . 
Maintenant se rest armez Lambegues . 
Et qant il est montez en son cheual  si li fait Claudas aporter un glaiue mout tranchant de fer et fort de fust  por ce que point n  en auoit aporté dedanz son tref . 
Atant s  am partent amedui del tref lo roi  si s  en reuienent en la cité et prenent congié a toz les barons de laianz . 
Si en maine Phariens sa fame auecques lui et ses anfanz . 
Ensin est la pais faite des barons del regne de Gaunes et de Claudas  Mais or se taist atant li contes d  aus toz et retorne a Pharien et as anfanz lo roi Bohort de Gaunes qui sont el lac . 
Or cheuauche Phariens entre lui et sa compaignie  si les conduit li uallez qui auocques Lambegue estoit uenuz  que la Dame del Lac li ot baillié por lui arrieres mener . 
Si ont tant cheualchié que au tierz ior sont au lac uenu . 
Et lors fu granz la ioie qui d  aus fu faite . 
Mais plus assez fu liez Bohorz de la uenue Lambegue  son maistre  que Lyoniax ne fu de la uenue Pharien  car mout estoit iriez uers lui de ce que il auoit demoré tant . 
Et d  autre part auoit la damoisele aamee tant  celi qui de Gaunes l  ot aporté  qu  il n  amoit mais nule compaignie tant com la soe  ne tant ne amoit ne dotoit ne un ne autre . 
Et neporqant  par lo commandement a la damoisele  corrut a Pharien  les braz tanduz  si tost com il lo uit uenir  et a sa fame qui mout auoit honoré lui et son frere . 
Mais aprés rampona Pharien mout durement  si li sot mout bien dire autresin com s  il li fust enseignié   Dan Pharien  ge ne uos doi nul gré sauoir se uos iestes a moi uenuz  mais Bohorz doit som maistre amer  qui lo uint conforter en ses anuiz . 
Et s  il n  alast plus par ma dame que par moi  ia mais uoir n  i fussiez mandez  car ge me consirrasse bien de uostre maistrisse des ores mais . 
 A tex paroles dire s  estoit Lyoniax bien arotez  si an deïst a grant planté  qant la damoisele qu  il amoit tant sailli auant et iura son sairement que ia mais a nul ior ne l  ameroit s  il maintenoit plus parole de tel folie  mais gardast qu  il feist qancque Phariens li commanderoit outreement . 
Et de tant com il en auoit dit en fu Phariens mout iriez et esbaubiz . 
Mais neporqant  cortoisement en respondié plus qu  il n  auoit el cuer escrit . 
 Sire  fait il  ge ne doi mie metre a pris chose que uos diez uers moi  tant soit granz max  car iuenes sires ne doit estre esloigniez de son seriant por fole parole  s  il la li dit . 
Mais se uos fussiez de l  aage Lambegue mon neueu  ge cuit que uos fussiez tart au repentir . 
Et neporqant  maintes genz seuent bien la painne que i  ai eüe por uostre terre garantir d  estre destruite et essilliee . 
Et i fussient maint prodome mort et destruite  se Dex ne fust auant et ge aprés . 
  Mout l  auez bien garantie  fait Lyoniaus  qant uos rescossites Claudas et deliurastes de la mort . 
  Gel garanti  fait Phariens  si com ge dui  et feroie ancor demain s  il me teignoit autant com il faisoit a celui ior . 
 Lors saut auant li uallez qui amenez les ot laianz et dist a Lyonel   Ha  sire  ne dites mie tex paroles sor uostre maistre  car  par Sainte Croiz  gel taig et cuit a un des plus leiax cheualiers qui onques escu portast . 
Et plus uos en deïsse ge assez s  il ne fust ci  mais  se deuient  l  an cuideroit que gel deïsse por losange . 
 Atant remestrent les paroles de Lyonel et de son maistre  si conta li uallez qui a Gaunes auoit esté ce qu  il auoit ueü faire d  armes a Lanbegue et a Pharien  et comment Lambegues se mist en auenture por sauuer lo pueple et la uile  et ce que Claudas lor uoloit doner entre lui et Pharien  si deuenissient si home endui . 
Tant dist li uallez de bien d  aus deus que la Dame del Lac les esgardoit a meruoille  et tuit cil qui laianz estoient . 
Aprés ce ne demora gaires que Lanceloz reuint do bois o il estoit alez  si fist mout grant ioie des maistres a ses compaignons . 
Et conta Lanbegues a Pharien la haute parole qu  il auoit dite qant Lyoniax ploroit por sa terre sor la riuiere de Tarasche . 
Et aprés li conta comment Leonces  li sires de Paerne  auoit quidé que ce fust li filz au roi Ban de Benoyc . 
Lou contenement Lancelot esgarda la nuit Phariens a grant meruoille  et son uenir et son aler et ses paroles qui bien faisoient a oïr . 
Sel prisoit plus en son cuer que anfant que il onques eüst ueü . 
Longuement furent issi ansemble li troi coisin  tant qe il auint chose que Phariens morut  si an fu faiz mout granz diaus  car a mout preuzdom estoit tenuz . 
Mais auocques la Dame del Lac remest puis sa fame sanz partir et dui anfant uallet qui sien estoient  qui puis furent cheualier de la main Lyonel meesmes . 
Si ot non li ainz nez Auguins et li autres Tarains  et furent andui de grant proesce et bel assez . 
Mais ci endroit laisse li contes une piece a parler d  els et des trois coisins et de lor conpaignie  et retorne a parler des deus reines qui serors estoient et qui ensemble conuersoient en Reial Mostier . 
Li contes dit que tant furent les deus reines serors en Roial Mostier que mout furent brisiees del ueillier et del geüner et del panser et del plorer et nuit et ior . 
La reine de Gaunes auoit bien la nouelle oïe que perdu estoient li dui anfant  et comment Claudas les uost ocirre  et comment une damoisele les anbla par grant sauoir . 
Et por ce que ele ne sauoit o il estoient  ne s  il auoient bien o mesaise  la ou ele les en auoit menez  si an fu mout correciee  et sa suer meesmes  cele de Benoyc  en auoit a son cuer mout grant dolor . 
Mais cele en ancharia plus assez comme cele qui mere estoit  si commança a afeblir mout durement . 
Ne por ce ne laissoit ele pas que ele ne leuast as matines totes les nuiz . 
Et se ele estoit de boene uie et de grant religion  ce ne monta rien a la sainte uie que sa suers menoit  la reine Helaine de Benoyc  que ele auoit totes hores uestue la haire aspre et poignant par desouz la chemise qui mout estoit blanche et deliee . 
Ele ne mania onques puis de char que ele entra en la religion por nule enfermeté qui la tenist . 
Ele releuoit totes les nuiz deus foiz  une foiz auant matines o aprés selonc ce q  en les chantoit o tost o tart  si disoit ce que ele sauoit de bien  et tot sanz luminaire  que pas ne uoloit estre aparceüe . 
Mais totes les nuiz d  iuer leuoit ele deus foiz estre matines . 
Ele ne manioit nule foiz fors en refroitor et dormoit el dortoir totes les foiees . 
Ele n  estoit nule foiz si bien chauciee que la plante de son pié ne sentist la puire terre . 
Ele tenoit ordre et sillance et dedanz lo cloistre et dehors  que ia n  i parlast sanz lo congié de s  abeesse  se n  estoit qant ele se compleignoit a Nostre Seignor et crioit merci sanz compaignie de totes genz . 
Maint ior estoient que ele ne meniast se herbe non  et si furent maint ior que onques de la boiche ne menia . 
A la foiee  qant ele estoit estordie de chanter et de cloistre tenir et del geüner et del ueiller et del dire ses prieres  si se reposoit  mais c  estoit a codes et a genouz  et lors ooit les uies des sainz de la boche d  un chapelain  dont laianz auoit trois totes hores qui randu estoient de la maison . 
Tel uie mena la reine Helainne de Benoyc en Mostier Reial tot son aage . 
Et neporqant  si bele demostrance li fist Nostres Sires que ses seruises li plaisoit que ele estoit grasse a mesure en son uiaire  si estoit blanche et uermoille et coloree  et de si grant biauté que nus hom estranges ne cuidast que il poïst auoir la setiemme part de religion qui i estoit . 
En iceste uie dura mout longuement . 
Mais sa suer  la reine Euainne  estoit de foible complesion et malingeuse . 
Si acouchoit et releuoit une hore si malade que l  an cuidoit bien que ele se morist  autre hore respassoit  si que leuer pooit a matines et a totes les autres hores  mais mout paroit bien au uis de la messaise que li cors sostenoit  que mout estoit et maigre et pale  et la parole si tanue et si foible q  auis estoit a cels qui l  ooient que lors endroit se deüst morir . 
Mais qant ele pansoit que si anfant estoient perdu et que nule uerite n  en sauoit l  an  des lors en auant empira plus de ior en ior  ne del lit ne leuoit nule foiee . 
Et toziorz prioit Nostre Seignor que ançois que ele de cestui siegle trespassast hors  li feïst droites nouelles sauoir de ses deus enfanz  s  il uif estoient . 
Et s  il estoient mort  ele nel querroit ia sauoir  car ele ne uoldroit trespasser del siegle s  an boenne conscience non  ne que nus terriens domages li feïst sa mort haster . 
La ou ele estoit en ses oreisons et en ces proieres uers Damedeu  li auint une auisions . 
Et ele fu autresins com endormie  et lors fu rauiz ses esperiz et s  an ala en petit d  eure auques loig . 
Si li fu auis que ele estoit el chief d  un mout tres biau iardin en l  oroille d  une forest grant et espesse . 
En la close de cel iardin auoit maisons mout beles et mout granz . 
Et ele esgardoit  si ueoit hors de ces maisons issir anfanz assez  mais trois en i auoit qui sanbloient estre seignors de toz les autres . 
Et li uns des trois si estoit assez plus granz et plus biaus  si estoit el mileu  et delez les deus qui delez lo grant estoient  auoit deus homes qui les gardoient . 
Ele les auisoit  si conoissoit Pharien et Lambegue  son neueu et a celui tans estoit encores Phariens uis . 
Lors sospeça que c  estoient li dui anfant  et ele ne pooit sauoir de l  autre qui il estoit  ne de ses anfanz meesmes ne sauoit ele rien fors par cuidier . 
Et lors uenoit a li uns hom que ele ne conoissoit pas  si l  an ramenoit parmi la main grant aleüre a l  abaïe  mout iriee et mout angoisseuse de ce que ele n  auoit queneüz les trois anfanz . 
Quant ele s  esueilla  si se dolut mout de l  ire que ele auoit eüe en s  auision  et ele esgarde en sa main destre  si i trueue escriz trois nons  Lyonel et Bohort et Lancelot . 
Lors fu ele merueilles liee  si commance a plorer de ioie . 
Maintenant enueia querre sa seror qui el mostier estoit  si li conta s  auision . 
 Et sachiez  fait ele  bele suer  que trop est biax li uostres filz otre la biauté a toz anfanz  ne onques mais si bel ne ui  ne si plaissant . 
 Lors li commance a deuiser itel com ele l  auoit ueü  tant que mout en a la reine de Benoyc grant ioie . 
 Bele suer  fait cele de Gaunes  or uoi ge bien que Nostres Sires uelt que ge parte de ceste uie  car toz mes desirriers m  a acompli . 
A lui commant ge mon esperit . 
 Maintenant se fist a son escient mout bien confesser . 
Et ne demora puis gaires que l  ame s  am parti del cors  si li fu faite si granz anors laianz com a reine  et mout an fist grant duel sa suer  la reine de Benoyc . 
Mais a ceste foiz ne parole ores plus li contes d  eles ne de lor compaignie  ançois retorne a parler del roi Artu . 
Li contes dit ci endroit que a l  antree d  auril  au ior d  une Pasque  estoit li rois Artus a Karahais  une soe cité mout boenne et bien seant de maintes choses . 
Ce fu aprés la grant messe que li rois fu au disner assis . 
En celui tans auoit costume li rois Artus que plus richement se demenoit a Pasques toziorz que a nule autre feste  et si uos dirai raison por qoi . 
Il ne tenoit cort esforciee de porter corone que cinq foiz l  an  ce estoit a Pasques  a l  Encension  a Pantecoste  a la feste TozSainz et a Noel . 
Et a maintes autres festes tenoit il corz  mais n  estoient pas apelees corz esforciees  si com a la Chandelor  a la Miaost  ou au ior de la feste de la uile ou il estoit  et a mainz autres iors  qant il li soruenoient genz cui il uoloit honorer et festoier . 
En tel maniere tenoit corz li rois Artus maintes foiees  mais de totes estoit la Pasque la plus haute et la plus honoree a Damedeu  et Pentecoste la plus enuoisiee . 
Por ce estoit Pasque la plus haute et la plus honoree que par li fumes nos racheté des pardurables dolors  car a celui ior rexuressi Nostres Sauuerres  qui an morant auoit destruite nostre mort  et nostre uie auoit reparee et ranforciee par sa resurrection . 
Par ceste raison estoit Pasque la plus haute feste de l  an et la plus honoree en la maison lo roi Artu et an mainz autres leus . 
Et Pentecoste estoit la plus enuoisiee et la plus gaie  car qant Ihesus Criz  Nostres Sires  Nostres Sauuerres fu montez el ciel aprés la Pasque au ior de l  Acension  si deciple remestrent irié et desconforté conme cil qui auoient lor pastor perdu  si atendoient la promesse que il lor auoit fete aprés la Pasque qui estoit la ioie de lor rachatement  car promis lor auoit a enuoier lo Saint Esperit a conforter  dont il auoient grant mestier  car il estoient  si com uos auez oï  autresin com les berbiz qui lor pastor ont adiré . 
A celui ior lor enueia Dex lo grant confort por aus solacier de celui qu  il auoient ueü en char en lor compaignie  s  orent ensemble a els non mie en char mais esperitelment  et par ce fu lor ioie rafermee . 
Si fu issi li iorz de Pasques commencemenz de nostre grant ioie  et li iorz de Pentecoste fu li renouellemenz . 
Par ce fu establie la Pasque a estre la plus haute et la plus honoree  por ce que rachaté i fumes et nostre uie reparee . 
Et Pantecoste doit estre la plus enuoisiee  por ce que li affermemenz i fu donez de nostre ioie . 
Au ior de cele Pasque que ge uos di estoit li rois a Karaheis a grant planté de ses barons et des cheualiers de par son regne . 
Qant uint aprés disner  si ne pot estre que mainz de ces legiers bachelers ne preïst talanz et enuie d  els deporter et esbanoier  si commencierent a ioer en maintes guises . 
Li um ioerent as tables et as eschas et a geus d  autretel maniere  et li autre querolent et esgardent les dances des dames et des damoiselles . 
Mais une partie de iuesnes bachelers  et de priuez et d  estranges  si alerent bohorder  et aprés lo bohordeiz fu dreciee la quintainne si com a celui tans estoit costume  si i ferirent maint bacheler et maint cheualier de grant proesce . 
Et neporqant de cels de la maison lo roi Artu n  i feri nus  car il n  estoit hus ne costume . 
Mais l  andemain auenoit souent qu  il bohordoient  une foiz as escuz sanz plus  autre foiee armé de totes armes . 
Celui ior que li estrange bohordoient fu li iorz de la Pasque meesmes  si uanquié tot uns cheualiers dont li contes a parlé ça en arrieres  si estoit apelez Banyns et fillués fu au roi Ban de Benoyc . 
Cil Banyns estoit uns petiz cheualiers  uns gros  si estoit a meruoilles aperz et uistes et forz de meruilleuse force . 
Il auoit guerroié lo roi Claudas mout longuement et mainz granz domages li auoit faiz  et tant auoit pris del sien et tant gaaignié au guerroier que richement et a bel hernois s  en estoit partiz de la terre  soi quart de cheualiers  iuesnes bachelers autresin com il estoit  si s  an estoit uenuz en la maison lo roi Artu  la ou tuit amandoient et poure et riche et cil qui a bien baoient a ualoir  car a celui tans n  estoit nus por preuz tenuz  de quel terre que il fust  s  il n  eüst auant esté en la maison lo roi Artu et s  il ne conust de cels de la Table Reonde et de l  Eschargaite . 
Lors estoit tenuz en son païs por bien erranz . 
Qant Banyns ot uaincuz ensinc toz cels d  une part et d  autre a bohorder  si fu assez esgardez de mainz prodomes  car a celui tans estoient totes les proesces en greignor pris que eles ne furent onques puis . 
A celui tans estoit a costume a totes les corz o li rois Artus portoit corone que  qant uenoit au sosper  cil qui miauz l  auoit fait au bohorder de toz les cheualiers estranges  seruoit a la Table Reonde del premier mes  por ce que comencemenz estoit de conoissance et acointemenz de compaignie et que par sa proesce se baoit a metre auant . 
Et si tos com il en auoit serui  si aloit seoir a la table lo roi meesmes de l  autre part encontre lui  non pas endroit mais auques pres . 
Et sachiez bien que toziorz seoit li rois a son dois  ne ia n  i seïst cheualiers nus que d  une part  fors seulement celui qui tot auoit lo ior uaincu au bohorder  por estre miauz coneüz de totes genz . 
Qant Banyns ot serui del premier mes a la Reonde Table  si l  amena messires Gauuains meesmes entre lui et Keu lo seneschal deuant lo roi et l  i assistrent . 
Et li rois l  esgarde mout doucement  qui a meruoilles amoit toziorz boen cheualier . 
Quant il orent lo premier mes eü  si conmencierent paroles a enforcier  si parloit li rois a ses cheualiers et il a lui . 
Et sachiez q  au ior de feste qu  il portoit corone  ne seïst ia a sa table nus de ses rois  ançois auoit chascuns sa grant table o il seoit por plus honoreement asseoir les prodomes qu  il conoissoient . 
Li rois parla amont et aual as cheualiers  et esgarda Banyn  qui mot ne dist et tint la teste basse  si sanbla qu  il fust esbahiz de ce qu  il estoit deuant persone a si haut home com estoit li rois Artus  et de ce qu  il estoit assis autresin com mireors a totes genz . 
Et sanz faille  il n  estoit esbahiz por autre chose . 
Et li rois lo uoloit hors giter de sa uergoigne  si li dist mout cortoisement   Sire cheualiers  ne seiez pas au mengier si esbahiz  car as armes n  iestes uos pas esbahiz si com ge cuit . 
Et sachiez bien que uos iestes esgardez de mainz prodomes  mais il n  en i a nul qui por uostre honor ne uos esgart . 
 Lors lieue Banyns la teste an haut  si ot un po de uergoigne  et la colors li monte el uis  si an deuint mout uermauz et mout biaus  et durement li sist . 
Et li rois li anquiert comment il a non . 
 Sire  fait il  i  ai non Banyns . 
  De quel terre  fait li rois  fustes uos nez    Sire  fait il  del reiaume de Benoyc . 
  De Benoyc  fait li rois  dites uos celui Benoyc que li rois Bans tenoit endementiers que il uesqoit   Et il dit que celui Benoyc dit il sanz faille . 
 Queneütes lo uos onques  fait li rois  lo roi Ban    Certes  sire  fait cil  il fu mes parrains . 
 Et li rois l  esgarde  si uoit que les lermes an sont a Banyn as iauz uenues  si en a trop grant pitié . 
Et lors recomence a penser trop durement . 
A ceste chose pansa li rois une grant piece et an tel maniere que les lermes li chaoient contreual lou uis et corroient desus la table ou il s  estoit apoiez . 
Endementieres qu  il pansoit en tel maniere  si fu mostrez a monseignor Gauuain et a Kel lo seneschal  et il uienent deuant lui . 
Et messires Gauuains li conmence a dire basseement qu  il laissast son pansé atant . 
Li rois ne l  antandi pas  si ne li a mot respondu  ainz panse toteuoie . 
Lors dit Messires Gauuains a Kel lo seneschal   Sire  q  en ferons nos  fait li uns a l  autre  ge crien que se nos li faison son penser laissier  qu  il nos en sache mauuais gré . 
  En non Deu  fait Kex  si fera il  s  il panse a chose qui li plaise . 
Mais por ce nel laisserons nos pas  car ses pensez est trop mauuais en cestui point . 
  Et ge uos creant  fait messire Gauuains  que ge l  an osterai  s  il m  en deuoit ores haïr a toziorz mais . 
 Lors uait auant  qu  il lo botast mout uolentiers por lui giter del penser . 
Et Kex l  aert parmi lo braz  si li dit   Estez  sire  car i  ai porpensé comment nos l  an porrons giter . 
  Comment   fait messire Gauuains . 
 Ge uos mosterai bien comment  fait Kex  mais or ne uos mouez de ci . 
 Maintenant uait un cor saisir qui pendoit a une corne de cerf parmi la guige  puis lo met a la boche  si lo sone si durement que tote la sale en tranble  c  est auis  et totes les chanbres la reine . 
Li rois tressaut por lo son del cor qu  il ot oï  si demanda a monseignor Gauuain  qu  il uit ester deuant lui  que ce estoit . 
 Mais ce que a esté  sire  fait messires Gauuains  que uos auez tant pensé qu  il n  est nus qui nel taigne a trop grant mal  qui deüssiez ci festoier tot lo monde qui uenuz est a uostre cort  et faire ioie . 
Et uos pensez ci aluec en tel maniere que les lermes uos corrent tot contraual la face . 
Ce seroit assez laide chose a un anfant  enteimes que a uos cui l  an tient a un des plus sages homes qui ores soit . 
  Gauuain  biax niés  fait il  i  ai eü de cest penser et tort et droit  tort por mes barons qui a mal lo me tenoient  et droit por ce que ge pensoie a la greignor honte qui onques m  auenist puis que ge portai primes corone c  estoit au roi Ban de Benoyc qui estoit uns des plus preuzdom que ge eüsse  qui fu morz el uenir a moi  et ia en ai eü clamor  n  onques encor ne l  amandai  si ai si grant honte que ge ne puis greignor auoir . 
  Sire  fait messires Gauuains  certes il est bien raisons que uos i pensoiz en leu et en tans que li pensez porra ualoir . 
Mais totes hores n  est il pas tans de faire duel  mais qant uos uerroiz qu  il en sera et leu et tans  si i metez auoc lo pensé painne et trauail . 
 Li rois antant bien et conoist que ses niés li dit lo meillor  si tert ses iauz et essuie  et se paine mout de faire biau sanblant . 
Mais nel puet faire si bel com il l  auoit fait deuant  car li cuers ne l  i aporte . 
Et qant uint aprés sosper  si apela Banyn a une part  si li demande nouelles de la fame au roi Ban et de son fil . 
Et il li dist que la dame estoit none uelee  ne del fil ne sauoit l  an uerité nule  mais li plus des genz cuidoient que il fust morz . 
Par tex acointances dona li rois a Banyn de ses ioiaux et grant auoir mout largement . 
Et la reine lo retint cele nuit meesmes de sa maisniee por sa proesce  car autresin faisoit ele toz cels qui uaincoient as hautes festes lo bohordeiz et les quintainnes  et lor donoit de ses ioiax et de ses drueries  et d  iluec en auant les tenoit por ses cheualiers . 
Dedanz cel an fist tant Banyns par sa proece qu  il fu uns des cent et cinqante cheualiers de l  Eschargaite  si fu mis el leu Grauadain des uaus de Golorre . 
Mais de lui ne parole ores li contes plus  mais li contes del comun deuise et les hueures et les proesces de lui . 
Et cist contes retorne a parler de Lancelot et de sa Dame del Lac et de lor companie . 
Or dit li contes que tant a esté Lanceloz en la garde a la Dame del Lac que bien est en l  aage de dishuit anz . 
Si est tant biax uallez que por neiant queïst l  an nul plus bel en tot lo monde  et tant sages que nule chose ne estoit dont l  an lo poïst a droit ne blasmer ne reprandre en nule oure que il feïst . 
Qant il fut an  aage de dishuit anz  si fu a meruoilles granz et corssuz  et la dame qui lo norrissoit uoit bien que bien est des ores mais tans et raisons qu  il reçoiue l  ordre de cheualerie  et se ele plus li delaoit  ce seroit pechiez et dolors  car bien sauoit par sa sort  que maintes foiz auoit gitee  qu  il uandroit encor a mout grant chose . 
Et se ele lo poïst encores delaier de prendre cheualerie  ele lo feïst mout uolentiers  car a mout grant paines se porra consirrer de lui  car totes amors de pitié et de norreture i auoit mises  mais se ele outre son droit aage lo detenoit d  estre cheualiers et destornoit  ele feroit pechié mortel si grant comme de traïson  car ele li toudroit ce a quoi il ne porroit recourer legierement . 
Qant uint au chief de dishuit anz  un po aprés la Pentecoste  si fu alez en bois  si ot troué un si grant cerf que onques mais en sa uie un si grant n  auoit ueü . 
Et por la grant meruoille mostrer si i traist et l  ocist . 
Qant il l  ot ocis  si lo troua de grant graisse  com s  il fust el mois d  aost . 
Si l  esgardoient tuit si compaignon a grant meruoille . 
Il enueia lo cerf a sa dame par deus uallez  et ele se merueilla trop durement comment il estoit si gras en tel saison  et de la grandor qu  il auoit se merueilla a desmesure . 
Mout fut li cers esgardez a grant meruoille  et mout grant ioie en fist la dame . 
Et Lanceloz se fu remex en la forest  et se iut mout longuement desouz un chasne en l  erbe uert  por ce que trop faisoit grant chaut . 
Et qant li chauz se rabaissa  il monta en son chaceor et s  an reuint au lac . 
Si sambloit bien home qui de bois uenist  car il auoit la cote do bois uestue corte a mesure et de uert color  un chepelet de fueilles en sa teste por la chalor  son tarqais pendu a sa ceinture  car il n  en estoit desgarniz nule foiee o qu  il alast . 
Mais son arc li portoit uns des uallez si tost com il uint de l  ostel pres . 
Et il fu sor lo grant chaceor  droiz es arçons et affichiez . 
Il uient en la cort  o sa dame lo uoit qui l  atandoit  et qant ele lo uoit  si l  an uient l  eiue del cuer as iauz amont . 
Ele se lieue de la place  que ele ne l  atant pas  et s  an entre en la grant sale  si s  est apoiee au chief et pense illuec mout longuement . 
Et Lanceloz uient aprés li . 
Et si tost com ele lo uoit  si se fiert en une chanbre . 
Cil  qui la uoit aler  se meruoille mout que ele puet auoir  si uait aprés et la trueue en sa maistre chambre sor une grant couche  gisant tote adanz . 
Il uait cele part a granzdismes pas  si uoit que ele sospire et plore mout durement . 
Il la salue  mais ele ne li dit un mot  ne nel regarde . 
Et il s  an meruoille trop  car il auoit apris que ele li corroit encontre baisier et acoler de quelque part que il uenist . 
Lors li dist   Ha  dame  dites moi que uos auez  et se nus uos a correciee  nel me celez mie  car ge ne cuideroie pas que nus uos osast correcier a mon uiuant . 
 Qant ele l  ot  si se rescrieue a plorer et est tele conree c  un seul mot ne li puet dire de la boche  car li sanglot li antreronpent sa parole trop durement . 
Mais a chief de piece li dit itant  si qu  il l  antant mout bien   Ha  filz de roi  fuiez de ci  o li cuers me partira dedanz lo uentre . 
  Dame  fait il  ançois m  en iroie ge  car mauuais remanoir i ai puis que ge uos anui tant . 
 Atant s  an torne li uallez  si uint a son arc  sel prant et lo met a son col et receint son tarquais . 
Puis uient a son roncin  si li met lo frain il meesmes  et lo trait anmi la cort . 
Mais cele qui sor tote rien l  amoit se pense que ele a trop parlé  et que trop correciez s  en uait  et ele lo sauoit a si fier et a si uiguereus que il ne prisast rien nule mesaise encontre son cuer . 
Ele saut sus  si essuie ses iauz que ele ot roges et enflez  et s  an uient grant aleüre enmi la cort  si uoit lo uallet qui monter uoloit et faisoit d  ome correcié mout grant sanblant . 
Ele saut auant  si l  aert au frain et dist   Q  est ce  sire uassax  O uolez uos aler    Dame  fait il  ge uoil aler iusq  en ce bois . 
  Alez tost ius  fait ele  que uos n  i eroiz ores pas . 
 Et il descent  et ele prant son cheual  sel fait establer . 
Lors l  an mainne par la main iusq  en ses chambres  si se rasiet en une couche et lo fait lez li asseoir  si lo coniure  de la grant foi que il li doit  que tost li die sanz mentir o il uoloit ore aler . 
 Dame  fait il  il m  estoit auis que uos estiez uers moi correciee qant uos ne uoliez a moi parler  et puis que ge fusse mal de uos  çaianz n  auoie ge nul talant de demorer . 
  Et que baiez uos affaire  dit la dame  biauz filz de roi    Quoi  dame  fait il  par foi  ge alasse en tel leu ou ge porchaçasse ma garison . 
  O fust ce que uos alissiez  fait ele  par la foi que uos me deuez    Ou  dame  fait - il  certes  ge alasse droit en la maison lo roi Artu et la si seruisse aucun preudome tant que il me feïst cheualier  car l  an dit que tuit li proudome sont en l  ostel lo roi Artu . 
  Comment  fait ele  filz de roi  baez uos dons a estre cheualiers  Dites lo moi . 
  Certes  dame  fait il  ce seroit la chose del mont que ge plus uoudroit auoir que l  ordre de cheualerie . 
  uoire  fait ele  si l  oseriez enprendre  Ge cuit que se uos sauiez com grant fais il a en cheualerie  ia mais ne uos prandroit talanz de l  anchargier . 
  Por quoi  dame  fait il  sont donques tuit li cheualier de greignor force de cors et de manbres que li autre home ne sont    Nenil  fait ele  filz de roi  mais il couient tel chose en cheualier que il ne couient pas en autres homes . 
Et se uos les oiez deuiser  ia n  i auriez si hardi lo cuer que toz ne uos en tranblast . 
  Dame  fait il  ces choses qui a cheualier couienent  puent eles estre en cuer ne an cors d  omes trouees    Oïl  fait la dame  mout bien  car Damedex a fait les uns plus uaillanz que les autres et plus preuz et plus gracieus . 
  Dame  fait cil  dont se doit cil santir a mout mauuais et a mout uuiz de boennes teches qui por ceste paor laisse a prandre cheualerie  car chascuns doit baer toziorz a enforcier et a amander de boennes teches  et mout se doit haïr qui par sa peresce pert ce que chascuns porroit auoir  ce sont les uertuz del cuer  et teles qui sont a cent dobles plus legieres a auoir que celes do cors ne sont . 
  Quel deuision a il donques  fait la dame  antre les uertuz del cuer et celes do cors    Dame  fait il  ge uos en dirai ce qe g  en cuit . 
Il m  est auis que tex puet auoir les bontez del cuer qui ne puet pas auoir celes del cors  car tex puet estre cortois et sages et debonaires et leiaus et preuz et larges et hardiz — et tot ce sont les uertuz del cuer — qui ne puet pas estre granz ne corsuz ne isniaus ne biaus ne plaisanz  totes ces choses  m  est il auis que ce sont les bontez del cors  si cuit que li hom les aporte auecques lui hors del uentre sa mere des cele hore que il naist . 
Mais les teches del cuer m  est il auis qe chascuns porroit auoir  se peresce ne li toloit  car chascuns puet auoir cortoisie et debonaireté et les autres biens qui del cuer mueuent  ce m  est auis . 
Por ce quit ge que l  an ne pert se par paresce non a estre preuz  car a uos meismes ai ge oï dire pluseurs foiees que riens ne fait lo preudome se li cuers non . 
Et neporqant  se uos me deuisier lo grant fais qui est an cheualerie  par quoi nus ne deuroit estre si hardiz que il cheualiers deuenist  ge l  orroie mout uolentiers . 
  Et ge lo uos deuiserai  fait la dame  les fais de cheualerie  cels que ge porrai sauoir  non mie toz  car ge ne sui pas de si grant san . 
Et neporqant entendez les bien . 
Qant uos les auroiz oïes  et si metez auocques l  oiance cuer et raison  car por ce  se uos auez talent d  estre cheualiers  ne deuez uos pas lo talant tant boter auant que uos n  i esgardoiz ançois raison  car por ce fu doné a home et raison et antandement que il esgardast droiture ançois que il anpreïst a faire rien . 
 Et tant sachiez uos bien que cheualiers ne fu mie faiz a gas ne establiz  et non pas por ce qu  il fussient au commencement plus gentil home ne plus haut de lignage l  un des autres  car d  un pere et d  une mere descendirent totes les genz . 
Mais qant enuie et coueitise commança a croistre el monde et force commança a uaintre droiture  a cele hore estoient encores paroil et un et autre de lignage et de gentillece . 
Et qant li foible ne porent plus soffrir ne durer encontre les forz  si establirent desor aus garanz et desfandeors  por garantir les foibles et les paisibles et tenir selonc droiture  et por les forz boter arrieres des torz qu  il faisoient et des outraiges . 
 A ceste garantie porter furent establi cil qui plus ualoient a l  esgart del comun des genz . 
Ce furent li grant et li fort et li bel et li legier et li leial et li preu et li hardi  cil qui des bontez del cuer et del cors estoient plain . 
Mais la cheualerie ne lor fu pas donee an bades ne por neiant  ençois lor en fu mis desor les cox mout granz faissiaus . 
Et sauez quex  Au commencement  qant li ordres de cheualerie commança  fu deuisé a celui qui uoloit estre cheualiers et qui lo don en auoit par droiture d  eslection  qu  il fust cortois sanz uilenies  deboenneires sanz felenie  piteus uers les soffraiteus  et larges et appareilliez de secorre les besoigneus  prelz et appareilliez de confondre les robeors et les ocianz  droiz iugierres sanz amor et sanz haïne  et sanz amor d  aidier au tort por lo droit greuer  et sanz haïne de nuire an droit por traire lo tort auant . 
Cheualiers ne doit por paor de mort nule chose faire o l  an puise honte conoistre ne aparceuoir  ainz doit plus doter honteusse chose que mort sossfrir . 
 Cheualiers fu establiz outreement por Sainte Eglise garantir  car ele ne se doit reuenchier par armes  ne rendre mal encontre mal  et por ce est a ce establiz li cheualiers  qu  il garantisse celi qui tant la senestre ioie  qant ele a esté ferue en la destre . 
Et sachiez que au commencement  si tesmoigne l  Escripture  n  estoit nus si hardiz qui montast en cheual  se cheualiers ne fust auant . 
Et por ce furent il cheualier clamé . 
Mais les armes qu  il portent et que nus qui cheualiers ne soit ne doit porter  ne lor furent pas donees sanz raison as cheualiers  ainz i a raison assez et mout grant senefience . 
 Li escuz qui au col li pent  et dont il est couerz par deuant  senefie que  autresin com il se met entre lui et les cox  autresin se doit metre li cheualiers deuant Sainte Eglise encontre toz maxfaitors  o soient robeor o mescreant . 
Et se Sainte Eglise est assaillie ne en auenture de receuoir cop ne colee  li cheualiers se doit deuant metre por la colee sostenir come ses filz  car ele doit estre garantie par son fil et desfandue  car se sa mere est batue ne laidamgiee deuant lo fil  s  il ne l  an uenche  bien li doit estre ses pains ueez et ses huis clox . 
 Li hauberz dont li cheualiers est uestuz et garantiz de totes parz  senefie que autresin doit Sainte Eglise estre close et auironee de la desfense au cheualier  car si granz doit estre sa desfanse et si sage sa porueance que li maxfaisierres ne ueigne ia de tele hore a l  entree ne a l  issue de Sainte Eglise  qu  il ne truisse lo cheualier tot prest et tot esueillié por lo desfandre . 
 Li hiaumes que li cheualiers a el chief qui desus totes les armes est paranz  si senefie que autresins doit paroir li cheualiers auant totes autres genz encontre cels qui uoudront nuire a Sainte Eglise ne faire mal  et doit estre autresin com une baate  qui est la maisons a la gaite  que l  an doit ueoir de totes parz desus les autres maisons por espoanter les maxfaissanz et les larrons . 
 Li glaiues que li cheualiers porte  qui si est lons qu  il point ançois que l  an puisse auenir a lui  senefie que  autresin com la paors del glaiue dont li fuz est roides et li fers tranchanz fait resortir arrieres les desarmez por la dotance de la mort  autresin doit estre li cheualiers si fiers et si hardiz et si uiguereus que la paors de lui corre si loign que nus lerres ne mausfaisanz ne soit si osez qu  il aprime uers Sainte Eglise  ainz fuie loing por la peor de lui uers cui il ne doit auoir puissance  ne plus que li desarmez a pooir encontre lo glaiue dont li fers tranche . 
 L  espee que li cheualiers a ceinte si est tranchanz de deus parties  mais ce n  est mie sanz raison . 
Espee si est de totes les armes la plus honoree et la plus haute  cele qui plus a digneté  car l  an en puet faire mal en trois manieres L  an puet boter et ocirre de la pointe en estoquant  et puet l  an ferir a cop des deus tranchanz destre et senestre . 
Li dui tranchant senefient que li cheualiers doit estre serianz a Nostre Seignor et a son pueple  si doit li uns des tranchanz de s  espee ferir sor cels qui sont anemi . 
Nostre Seignor et despiseor de sa creance  et li autres doit faire uaniance de cels qui sont depeceor de l  umaine compaigne  c  est de cels qui tolent li un as autres  qui ocient li un les autres . 
De tel force doiuent estre li dui tranchant  mais la pointe est d  autre maniere . 
La pointe senefie obedience  car totes genz doiuent obeïr au cheualier . 
La pointe senefie tot a droit obedience  car ele point  ne nule riens ne point si durement lo cuer  ne perte de terre ne d  auoir  com fait obeïr a force contre cuer . 
 Tex est la senefiance de l  espee  mais li cheuax sor quoi li cheualiers siet et qui a toz besoignz lo porte  si senefie lo pueple  car autresin doit il porter lo cheualier en toz besoinz et desus lui doit seoir li cheualiers . 
Li pueples doit porter lo cheualier en tel maniere  car il li doit querre et porchacier totes les choses dont il a mestier a uiure honoreement  por ce qu  il lo garde et garantist et nuit et ior . 
Et desus lo pueple doit seoir li cheualiers  car autresin com enpoint lo cheual et lo mainne cil qui siet desus la ou il uelt  autresin doit li cheualiers mener lo pueple a son uoloir par droite subiection  por ce que desouz lui est et estre doit . 
Ensin poez sauoir que li cheualiers doit estre sires del pueple et serianz a Damedeu . 
Sires del pueple doit il estre en totes choses  et serianz doit estre il a Damedeu  car il doit Sainte Eglyse garantir et desfandre et maintenir  c  est li clergiez par qoi Sainte Eglise est seruie et les ueues fames et les orferines et les dismes et les aumosnes qui sont establies a Sainte Eglise . 
Et autresin com li pueples lo maintient terrienement et li porchace tot ce dom il a mestier  autresin lo doit Sainte Eglise maintenir esperitelment et porchacier la uie qui ia ne prandra fin  ce est par oreisons et par proieres et par aumosnes  que Dex li soit sauuerres pardurablement  autresin com il est garantissierres de Sainte Eglise terriennement et desfanderres . 
Ensi doiuent corre tuit li besoing que li cheualiers a desus lo pueple des terriennes choses  et tuit li besoig qui apartienent a l  ame de lui doiuent repairier a Sainte Eglise . 
 Cheualiers doit auoir deus cuers  un dur et sarré autresin com aimenz  et autre mol et ploiant autresi comme cire chaude . 
Cil qui est durs com aimanz doit estre encontre les desleiaus et les felons  car autresin com li aimanz ne sueffre nul polissement  autresin doit estre li cheualiers fel et cruieus uers les felons qui droiture depiecent et enpirent a lor pooirs . 
Et autresi com la cire mole et chaude puet estre flichie et menee la ou en uelt  autresi doiuent les boennes genz et les piteuses mener lo cheualier a toz les poinz qui apartienent a debonaireté et a dosor . 
Mais bien se gart que li cuers de cire ne soit as felons et as desleiaus abandonez  car tot auroit perdu outreement qant qu  il lor auroit fait de bien  et l  Escripture nos dit que li iugierres se danpne qant il deliure de mort ne lait aler home corpable . 
Et s  il aorse de cuer dur d  aimant desus les boenes genz qui n  ont mestier fors de misericorde et de pitié  dont a il s  arme perdue  car l  Escripture dit que cil qui aimme desleiauté et felenie het l  ame de lui  et Dex meesmes dit en l  Euangile que ce qe l  an fait as besoigneus  a lui meesmes lo fait l  an . 
 Totes ces choses doit auoir cil qui ose receuoir cheualerie . 
Et qui ansin ne uelt ourer com ge uos ai ci deuisé  bien se gart d  estre cheualiers  car la ou il ist de la droite uoie hors  il doit estre toz premierement honiz au siegle  et apres a Damedeu . 
Lo ior qu  il reçoit l  ordre de cheualerie creante il a Damedé qu  il sera tex com cil qui cheualier lo fait le li deuise  qui miauz lo set deuiser  fait la dame  que ge ne faz . 
Et puis qu  il est pariurs uers Damedeu et uers Nostre Seignor  dons a il a droit perdue tant d  anor com il atandoit a auoir en la grant ioie  et el siegle est il honiz toz par droiture  car li preudome del siegle ne doiuent pas soffrir entr  els celui qui uers som Criator s  est pariurez . 
Mais de toz cuers doit estre li plus esmerez et li plus nez cil qui uelt estre cheualiers  et qui tex ne uelt estre  si se gart que ia de si haute chose ne s  entremete  car assez uaudroit il miauz a un uallet a uiure sanz cheualerie tot son aage que estre honiz en terre et perduz a Damedeu  car trop a en cheualerie greueus faissel . 
 Or  fait ele  filz de roi  ge uos ai une partie deuisez des poinz qui apartienent a ueraie cheualerie  mais toz ne les uos ai ge pas mostrez  car ge ne sai . 
Or si me dites que uos an plaist  o del prandre ou del laissier . 
  Dame  fait li anfes  puis que cheualerie commança premierement  fu il onques nus cheualiers qui totes ces bontez eüst en soi    Oil  fait ele  assez  dont Sainte Escripture nos est tesmoinz  et deuant ce que Ihesus Criz soffrist mort  au tans que li pueples Israel seruoit Nostre Seignor a foi et a leiaute et se combatoit por sa loi essaucier et acroistre encontre les Filistiens et les autres pueples mescreanz  qui lor uoisin estoient pres . 
De cels fu Iehanz li Ircamiens  et Iudas Macabrez  li tres boens cheualiers qui eslut a estre ocis et decolpez miauz que a deguerpir la loi Deu Nostre Seignor  que onques por mescreanz ne torna lo dos am bataille honteussement . 
Si en fu Symons  ses freres  et Dauid li rois  et autre maint dont ge ne parlerai pas hores qui furent deuant l  auenement Nostre Seignor . 
Et puis sa passion en ont il esté de tex qui de totes ueraies ualors furent uaillant . 
Si en fu Ioseph d  Arimathie  li gentils cheualiers  qui Ihesu Crist despendié de la Sainte Croiz a ses deus mains et coucha dedanz lo sepulcre . 
Et si an fu ses filz Galahaz  li hauz rois de Hosselice  qui puis fu apelee Gales en l  anor de lui  et trestuit li roi qui de lui issirent  dont ge ne sai pas les nons . 
Si an fu li rois Perles de Listenois  qui encor estoit de celui lignage li plus hauz qant il uiuoit  et ses freres Helais li Gros . 
Tuit cil en furent des uerais cheualiers cortois  des uerais prodomes  qui maintindrent honoreement cheualerie et au siegle et a Damedeu . 
  Dame  fait li uallez  puis que tant en ont esté qui furent plain de totes les proesces que uos m  auez ci deuisees  de grant mauuaitié seroit dons plains cil qui cheualerie refuseroit et doteroit a prandre por paor de ce qu  il ne poïst a tantes uertuz ataindre . 
Neporqant ge ne blasme pas les uns de grant mauuaitié  s  il n  osent cheualiers estre  ne les autres  se il lo sont  car chascuns doit anprandre  ce m  est auis  selonc ce qu  il trueue en son cuer  o de mauueitié o de proesce . 
Mais endroit de moi sai ge bien que  se ge truis qui a nul ior me uoille faire cheualier  ia nel laisserai a estre por paor de ce que cheualerie i soit mauuaisement assise  car Dex puet bien auoir mis en moi plus de bonté que ge ne sai  et bien est ancor puissanz qu  il i mete asez de san et de ualor  se ele i faut . 
Et comment que il m  en aueigne  ge ne laisserai ia por paor de nule chose a receuoir lo haut ordre de cheualerie  se ge truis qui m  an doint l  anor . 
Et se Dex i uelt metre les boennes teches  biau m  en sera  mais ge oserai bien metre cuer et cors et painne et trauail . 
  Coment  fait la dame  filz de roi  Si s  acorde uostre cuers a ce que uos uolez cheualiers estre    Dame  fait il  ge n  ai de rien nule si grant talant  se ge truis qui ma uolenté m  an acomplisse . 
  En non Deu  fait ele  tote en sera acomplie la uolentez  car uos seroiz cheualiers  si ne demorra pas longuement . 
Et bien sachiez que por ce ploroie ge ores  qant uos uenites deuant moi  qant ge uos dis que uos en aillissiez ou  se ce non  li cuers me partiroit el uentre  car i  ai en uos tote mise l  amor que mere porroit metre en son anfant  si ne sai comment ge m  en puisse consirrer de uos en nule fin  car mout me greuera au cuer . 
Mais miauz ain ge assoffrir ma grant mesaise que uos perdissiez par moi si haut anor comme de cheualerie  et ge cuit que ele i sera bien emploiee . 
Et se uos sauiez qui fu uostres peres  ne de qex genz uostres lignages est estraiz de par la mere  uos n  auriez pas paor  si com ge cuit  d  estre prozdom  car nus qui de tel lignage fust ne deuroit pas auoir corage de mauueitié . 
Mais uos n  an sauroiz ores plus  tant que ma uolentez soit  ne ia plus ne m  enquerez  car ge lo uoil . 
Et uos seroiz cheualiers prochainnement de la main au plus prodome qui au siegle soit orandroit  c  est de la main lo roi Artu . 
Et si mourons ceste semainne qui entree est  si que nos uendrons a lui lo uendredi deuant feste Saint Iohan au plus tart  car la feste Saint Iohan sera au diemenche aprés  n  il n  i a de cestui diemenche que seulement huit iorz . 
Et ge uoil que uos soiez cheualiers au ior de feste Saint Iohan  ne plus n  i delaieroiz . 
Et Dex qui de la uierge nasquié por son pueple rachater  autresin com messires Sainz Iehanz fu li plus hauz hom de guerredom et de merite qui onques en fame fust conceüz par charnel assemblement  autresin uos doint il lo don que uos trespassoiz de bonté et de cheualerie toz les cheualiers qui ores sont . 
Et ge sai grant partie comment il uos en auandra . 
 Ensi a la Dame del Lac promis a l  anfant qu  il sera cheualiers prochainnement . 
Et il en a si grant ioie qu  il ne poïst greignor auoir . 
 Or gardez  fait ele  que ia nus n  en sache rien  et ge uos appareillerai uostre besoigne si bien que ia nus ne s  en prandra garde . 
 Mout a la dame bien atornee a l  anfant tote sa besoigne  car ele li auoit porqis grant piece auoit tot qancque mestier estoit a cheualier  hauberc blanc et legier et fort  et hiaume sorargenté  mout riche et de mout grant biauté  et escu tot blanc comme noif a bocle d  argent mout bele  por ce qu  ele ne uoloit qu  il i eüst rien qui ne fust blanche . 
Et si li ot appareilliee une espee qui an mainz leus fu essaiee bien  et  puis qu  il l  ot et deuant ce  si estoit a mesure granz  et tranchanz a grant meruoille  et po pesanz . 
Et li fu aprestez li glaiues  a une hante blanche  qui corte et roide et grosse estoit  et li fers blans et tranchanz et bien aguz . 
Auecques tot ce li ot la dame appareillié cheual grant et fort et isnel et bien esproué de uistece et de hardement  et fu toz blans autresin comme nois negiee . 
Et si li ot apareillié a sa cheualerie robe d  un blanc samit  cote et mantel  et estoit forrez d  ermines li mantiaus  por ce que rien n  i eüst qui blanc ne fust  et la cote fu forree par dedanz d  un blanc cendé . 
En tel maniere atorna la dame au uallet tot ce que mestier li estoit a cheualier  et muet au tierz ior mout matinet . 
Et ce fu uns mardis  si auoit del diemanche aprés huit iorz iusqu  a feste Saint Iehan . 
La dame entre en son chemin  si s  an uait a la cort lo roi Artu assez cointement  car ele a en sa compaignie iusqu  a qarante cheuax  n  en i a un tot seul qui blans ne soit  et cil qui desus sient sont autresin uestu de blanc . 
En cele rote auoit cheualiers iusqu  a cinq  et l  ami a la damoisele  qui tant estoit et biax et proz . 
Si auoit auocques la dame trois damoiselles  celi qui auoit eüe la plaie por les anfanz et autres deus . 
Et si i estoient li troi qui bien faisoient a mener  ce fu Lyoniaus et Bohorz et Lanbegues auecques aus  et autres uallez i ot assez . 
Tant ont cheuauchié qu  a la mer uienent  si entrent anz  et sont ariué en la Grant Bretaigne a un diemenche assoir au port de Floudehueg . 
D  iluec cheuauchierent par droites anseignes del roi Artu  si lor fu enseignié que li rois seroit a Chamahalot a cele feste . 
Et il acoillent lor chemin tant qu  il uindrent lo iuesdi assoir a un chastel qui a non Lawenor  si est a uint deus liues anglesches de Chamahalot . 
Au matin mut la dame mout matin por errer la matinee  car mout estoient grant li chaut  si cheuaucha tote la forest iusqu  a deus liues anglesches pres de Chamahalot  si estoit meruoilles pensiue et esbahie  car mout li faisoit mal li cuers del uallet qui de li se deuoit partir  si an sospire del cuer et plore des iauz mout tanrement . 
Mais atant laisse ores li contes a parler de li un petit et retorne au roi Artu . 
A cel ior  ce dit li contes  estoit a Chamahalot li rois Artus  car il i seiornoit  et auocques lui grant planté de cheualiers  et i deuoit sa cort tenir au ior de feste Saint Iehan . 
Au uendredi matin se leua li rois si main com il pot lo ior aparceuoir  car il uoloit en bois aler por archoier  si oï messe au plus matin que il onques pot . 
Si tost com il ot messe oïe  si monta et s  en issi de la uile par la Porte Galesche  et auocques lui de ses compaignons une partie . 
Messires Gauuains  ses niés  i fu  qui ancores auoit lo uis bandé d  une plaie que Gasoains d  Estrangot li auoit faite  ne n  auoit pas plus de trois semaines  car il s  estoient combatu deuant lo roi ansanble entr  aus deus  et l  auoit apelé de desleiauté deuant tote la cort lo roi . 
Et auocques aus fu messires Yuains li Granz  li filz lo roi Urien  et Kex li seneschax  et Tohorz  li filz Arés lo roi d  Autice  et Lucanz li boteilliers  et Beduiers li conestables  et des autres cheualiers de la maison au roi meesmes a grant planté . 
Quant li rois aprocha de la forest a mains q  en ne traissist d  un arc a trois foiees  si en uit hors issir une litiere sor deus palefroiz qui tost et soef la portoient . 
Li rois esgarde  si uoit que la litiere uient a lui tot droit . 
Et qant ele aproche  si uoit dedanz un cheualier  armé de totes armes ne mais que d  escu et de hiaume dont il n  a point . 
Li cheualiers fu naurez de deus tronçons de lances parmi lo cors  si les i auoit encores anbedeus atoz les fers  et paroient parmi les deus ploiz do hauberc tot d  outre en outre . 
Et parmi la teste estoit enferrez d  une espee  si que par desus la uentaille n  en paroit pas la moitié  et tant com il an paroit  si estoit tainte de sanc et reoilliee mout durement . 
Li cheualiers fu granz et genz et bien tailliez  mais son non ne nomme ores pas li contes ici endroit  et neporqant ça en auant sera bien seü comment il ot non  et comment il fu naurez  et por quoi il porta si longuement en ses plaies et les fers et les tronçons . 
Quant il encontra la rote  si demanda li qex estoit li rois  et il fu assez qui li mostra . 
Il fait arester la litiere  si salue lo roi . 
Et li rois s  areste mout uolentiers por lui oïr et l  esgarde a grant meruoille . 
 Rois Artus  fait il  Dex te saut comme lo meillor roi qui soit  a tesmoig de totes genz  et li plus leiaus et li plus puissanz  et comme celui qui conseille les desconseilliez et les desconseilliees  et maintiens et secors et aides . 
  Biaus sire  fait li rois  Dex uos beneïe et uos doint santé  car grant mestier en auez  ce m  est auis . 
  Sire  fait li cheualiers  ge uaig a toi por secors et por aide  et con a celui a cui l  an dit que nus desconseilliez ne faut . 
Si uos pri que uos me secorroiz por Deu . 
  De qel chose  fait li rois  me demandez uos secors    Ge uos requier  fait li cheualiers  que uos me façoiz desferrer de ceste espee et de ces tronçons qui ci m  ocient . 
  Certes  fait li rois  mout uolentiers . 
 Il meesmes giete les poinz por sachier hors les tronçons . 
Et li cheualiers li crie   Ha sire  or ne uos hastez mie si . 
Ge ne serai pas an tel maniere desferrez . 
  Comment donc   fait li rois . 
 Sire  fait il  ia couendra que cil qui me desferrera me iurt sor sainz qu  il me uanchera a son pooir de toz cels qui diront qu  il ameront plus celui qui ce me fist que moi . 
 A cest mot s  est li rois arrieres traiz  et dist au cheualier   Sire cheualiers  c  est trop greueuse chose que uos auez demandee  car tant puet auoir d  amis cil qui ensin uos a nauré qu  il n  a cheualier el monde  ne deus ne trois  qui ce poïssent escheuer . 
Mais se uos uolez  ge uos uencherai de celui qui ce uos fist  s  il est tex que gel doie ocirre sanz moi mesfaire . 
Et s  il est mes hom  çaianz a cheualiers assez qui por conquerre lox et pris anprandront uolantiers lo fais sor aus . 
  De celui  fait li cheualiers  qui ce me fist ne me uencheroiz uos ia  ne uos ne autres . 
Ge meïsmes m  en sui uenchiez  car ge li tranchai la teste  puis qu  il m  ot issi atorné . 
  En non Deu  fait li rois  dont cuidoie ge que uos an fussiez bien uenchiez  ne de plus ne uos oseroie ge pas asseürer  car ge crienbroie faillir a mon couant . 
Ne ia autres par mon lox ne uos en asseüra . 
  Sire  fait li cheualiers  l  an m  auoit dit q  en uostre maison trouoit l  an toz les secors et les aides  mais or m  est il auis que g  i ai mout bien failli . 
Et neporqant  certes  ge ne m  en mourai deuant que ge uoie se Dex me regardera  car s  il a en uostre cort tant de proesce com l  an dit  dont ne m  an irai ge pas sanz garison . 
  Il m  est mout bel  fait li rois  que uos en mon ostel soiez tant com uos plaira et bon uos iert . 
 Atant s  an uait li cheualiers uers Camaaloht et uient as maisons lo roi . 
Si se fait porter a ses escuiers en la sale en haut  et se fait couchier en la plus bele couche et an la plus riche qu  il i choisist  dont il i auoit assez . 
Ne a celui tans ne fust si hardiz nus sergenz de l  ostel lo roi Artu qu  il contredeïst a cheualier ne l  ostel lo roi ne l  antree ne lit ou il se couchast  tant riches fust . 
Ensi est li cheualiers malades herbergiez . 
Et li rois en uait an la forest  si parlerent assez del cheualier entre lui et ses compaignons  et dit chascuns c  onques mais si fole reqeste n  oïrent faire a cheualier . 
Et toteuoie dit messires Gauuains que ia  se Deu plaist  de l  ostel lo roi ne s  en ira desconseilliez . 
 Ge ne sai  fait li rois  que il fera  mais tant sachent tuit mi compaignon  s  il i auoit nul qui anpreïst si grant folie  ia mais a nul ior n  auroit m  amor  car ce n  est pas chose  par auanture  c  uns cheualiers ne dui ne troi ne uint ne trente encores poïssent a chief mener . 
Ne nos ne sauons ores por quoi cil cheualiers demande si grant outrage  o por lo domage de ma maison o por lo preu . 
 Ensin parlerent entre lo roi et ses conpaignons del cheualier . 
Li rois fu an la forest tote ior et archeia iusques uers uespres . 
Et lors s  en retorna  et qant il uint hors de la forest tot un santier qui assenbloit au grant chemin  si esgarde sor destre  si uoit uenir la rote a la Dame del Lac . 
Si uoit el premier chief deuant deus garçons a pié qui deus somiers toz blans chaçoient . 
Desus un des deus somiers auoit trossé un petit paueillon legier  un des plus riches et des plus biaus que onques nus hom eust ueüz  et desus l  autre  la robe au uallet dont il deuoit estre cheualiers  et une autre robe a parer  et la tierce por cheuauchier . 
Si estoient en deus coffres  et desus les coffres auoit trossé un hauberc et unes chauces . 
Aprés les deus somiers uenoient dui escuier sor deus roncins toz blans  si porte li uns un escu blanc comme noif  et li autres porte lo hiaume qui assez est cointes et biax . 
Aprés ces deus en uienent dui  dont li uns porte lo glaiue qui toz est blans et fer et fust  et si a une espee au col pendue dont li fuerres est toz blans  et totes blanches sont les renges . 
Et li autres maine en destre un cheual de molt grant biauté qui toz est blans comme nois . 
Et aprés cels uient des escuiers et des sergenz a grant planté  et les trois damoiselles aprés et li cheualier delez eles  qui tuit sieent sor blans cheuax . 
Et cheuauchent tuit cil de la rote dui et dui tot lo chemin . 
Mais la dame uint tote darreainne entre li et son uallet  si li anseigne et aprant comment il se contendra a la cort lo roi Artu et as autres o il uandra . 
Et bien li commande  si chier com il a honor  qu  il soit au diemenche sanz nule essoigne cheualiers  car ele lo uiaut issi . 
Et s  il ne l  estoit  il i auroit trop grant domage . 
Et cil respont que ia delai n  i aura quis  car son uoel lo seroit il ia . 
Tant ont cheuauchié en parlant que lor rote aproche de la lo roi . 
Et li rois et tote la soe rote les orent esgardez a grant meruoille  por ce que ainsinc estoient tuit uestu de blanches robes et seoient sor blans cheuax . 
Si les mostra li rois a monseignor Gauuain et a monseignor Yuain aprés  et dist c  onques mais une rote de tant de gent n  auoit ueüe cheuauchier si cointement . 
Et la nouele uint a la Dame del Lac que c  est li rois Artus . 
Et ele efforce s  ambleüre  si trespasse trestoute la route entre li et le uallet  si est uenue deuant le roi qui l  atendoit  si tost com il l  ot ueü cheuauchier si cointement et uenir et haster  car bien pensoit que ele uoloit parler a lui . 
Ele fu atornee mout richement  car ele fu uestue d  un blanc samit  cote et mantel  a une penne d  ermines . 
Et sist sor un petit palefroi tot blanc qui estoit si biax et si bien tailliez com l  an lo porroit miauz de boche deuiser . 
Mout fu li palefroiz riches et biax  si fu li frains de fin argent blanc esmeré  et li peitraus autresin et li estrier  et la sele estoit d  iuoire entailliee mout soutiment a ymages menues de dames et de cheualiers . 
Et la sanbue estoit tote blanche et trainanz iusque uers terre et del samit meesmes dont la dame estoit uestue . 
Ensi appareilliee et de cors et de palefroi est la dame deuant lo roi uenue . 
Et delez li fu li uallez  et fu uestuz d  un blanchet breton qui mout fu bons . 
Si fu biax a meruoille et bien tailliez  et sist desor un chaceor fort et isnel qui tost lo porte . 
La dame abat sa guinple deuant sa boche et salue lo roi  et non pas si tost que il ne l  eüst ançois saluee que ele lui . 
 Sire  fait ele  Dex uos beneïe comme lo meillor roi des terriens rois . 
Artus  fait ele  ge sui a uos uenue et de mout loign . 
Et si uos uaign un don requerre dont uos ne me deuez pas escondire  car uos n  i poez auoir domage ne honte ne mal  ne ia ne uos costerai del uostre rien . 
  Damoisele  fait li rois  s  il me costoit del mien assez  mais que honte n  i eüsse ne domage de mes amis  si l  auriez uos . 
Mais nomez lou seürement  car mout seroit li dons granz dont ge uos escondiroie . 
  Sire  fait ele  granz merciz . 
Or uos requier ge dons que uos cest mien uallet qui ci est me faites cheualier de tex armes et de tex hernois com il a  et qant il uos en requerra . 
  Damoisele  fait li rois  bien soiez uos uenue a moi  et granz merciz qant uos lo m  auez amené  car mout est biaus li uallez . 
Et gel ferai cheualier mout uolentiers de quele hore que il uoudra . 
Mais uos m  eüstes en couant que uos ne me demanderiez don o g  eüsse ne domage ne mal ne honte  mais en ce que uos m  enquerez auroie ge honte  se gel faisoie  car ge n  ai pas en costume que ge face cheualier nelui se de mes robes non et de mes armes . 
Mais laissiez moi lo uallet  et gel ferai cheualier mout uolentiers  car ge i metrai ce que a moi en apartient  ce sont les armes et li harnois et la colee  et Dex i mete lo sorplus  c  est la proesce et les boenes teches qui doiuent estre en cheualier . 
  Sire  fait ele  il puet estre que uos n  auez pas en costume a faire cheualier s  au uostre non  car uos n  an auez ancores estez requis par auanture . 
Mais se l  an uos an requiert  et uos lo faites  uos n  i auez nule honte  ce m  est auis . 
Et bien sachiez que cist uallez ne puet estre cheualiers  ne ne doit  d  autres armes ne d  autres robes que de celes qui ci sont . 
Et se uos uolez  uos lo feroiz cheualier  et se uos ne l  an uolez faire  si m  an porchacerai aillors  et ançois lo feroie ge  ge meesmes cheualier qu  il ne lo fust . 
  Sire  fait messire Yuains  nel refussez ia a faire cheualier si com la dame uos en prie  puis qu  ele lo uelt . 
Et se uos uos en deuiez un po mesfaire  ne deuez uos pas laissier aler si biau uallet come cist est  car ge ne ui onques si biau don moi soueigne . 
 Lors otroie li rois a la dame sa uolenté  et ele l  an mercie mout durement  si baille au uallet les deus somiers et deus des plus biax palefroiz do monde  et sont tuit blanc  et si li baille quatre escuiers por lui seruir . 
Atant prant la dame congié del roi  mais il la prie mout et requiert de remanoir . 
Et ele dit que ele ne puet en nule fin . 
 Dame  fait li rois  puis que remanoir ne uolez  dont mout me poisse  dites moi qui uos iestes et comment uos auez non  car gel sauroie mout uolentiers . 
  Sire  fait ele  a si preudome com uos iestes ne doi ge pas mon non celer  et gel uos dirai . 
L  an m  apele la Dame del Lac . 
 De cest non se meruoile mout li rois  car onques mais de li n  auoit oï parler . 
Atant s  an part del roi la dame  et li uallez la conuoie pres d  une archiee . 
Et ele li dit   Biaus filz de roi  uos en iroiz  et ge uoil que uos sachiez que uos n  iestes pas mes filz  ainz fustes fiz a un des plus prodomes do monde et des meillors cheualiers  et a une des plus beles dames et des meillors qui onques fust  mais uos ne sauroiz ores pas ne del pere ne de la mere la uerité et si lo sauroiz uos prochainement . 
Et gardez que uos seiez de cuer autresin biaus com uos iestes de cors et d  autres menbres  car de la biauté auez uos tant com Dex em porroit plus metre en un anfant  si sera mout granz domages se la proesce ne se prant a la biauté . 
Et gardez que uos requeroiz lo roi demain asoir que uos face cheualier . 
Et qant uos seroiz cheualiers  ne gisiez ia puis nule nuit en sa maison  mais alez par toz les païs querant les auentures et les meruoilles  car ansin porroiz conquerre et lox et pris . 
Ne ia ne uos arestez en un leu fors au mains que uos porroiz . 
Mais gardez que uos faciez tant que ia nus n  anpreigne a faire cheualerie la ou uos la laisseroiz . 
Et se li rois uos demande qui uos iestes  ne comment uos auez non  ne qui ge sui  si dites outreement que uos nel sauez pas  fors tant c  une dame sui qui uos norri  et ge l  ai autresi a uoz escuiers bien desfandu . 
Mais au partir uos dirai tant que ge uoil que uos sachiez que ge ne uos ai pas fait faire uilenie de ce que ge uos faisoie seruir a cels deus filz de roi qui ont esté auocques uos  car mains gentils hom d  aus n  iestes uos pas  et uostre coisin germain sont il andui . 
Et por ce que g  ei en uos mise tote l  amor qui puet uenir de norreture  les retandrei ge o moi tant com ge les porrai retenir por remanbrance de uos . 
Et qant il couandra que Lyoniaus soit cheualiers  si me remandra Bohorz . 
 Quant il ot que li dui anfant sont si coisin  si est meruoilles liez et dit a la dame   Com auez bien fait de ce que uos lo m  auez dit  car mout an sui ores plus a eise  et por uostre grant confort et por ma ioie . 
 Lors traist la dame de son doi un anelet  sel met a l  anfant en son doi  et li dit qu  il a tel force qu  il descueure toz anchantemanz et fait ueoir . 
Atant lo commande la dame a Deu  si lo baise mout doucement . 
Et au partir li dit   Biax filz de roi  itant uos anseignerai au partir  qant plus auroiz acheuees auentures felonesses et perilleusses  plus seürement anprenez les auentures a acheuer  car la ou uos lairoiz a acheuer les auentures par proesce que Dex ait mise en cheualier  il n  est pas encores nez qui maint a chief celes que uos auroiz laissiees . 
Assez uos deïsse  mais ge ne puis  car trop m  est li cuers serrez et la parole me faut . 
Mais or uos en alez  et bons et biax et gracieus et dessirrez de totes genz et amez sor toz cheualiers de totes dames  itex seroiz uos  car bien lo sai . 
 Atant li baise la boiche et la face et les deus iauz mout durement  si s  en est tornee tel duel faisant qe l  an n  an puet parole traire . 
Et li anfes en a pitié mout grant  si l  an sont les lermes a quelque poine uenues as iauz . 
Et il cort maintenant a ses deus coisins  si baise Lyonel auant et puis Bohort  et dit a Lyonel   Lyonel  Lyonel  ne seiez pas esbahiz ne desesperez se danz Claudas a uostre terre en sa baillie  car uos auroiz plus d  amis que uos ne quidez au recourer . 
 Apres baise toz les autres par un a un  et lors s  an part toz les galoz  s  ataint lo roi et sa conpaignie qui l  aloient contratandant por lui ueoir . 
Et li rois lo prant par lo menton  si lo uoit si bel et si bien fait de totes façons que rien n  i uoit a amender . 
Et messires Yuains li dist   Sire  esgardez lo bien  car ge ne cuit pas c  onques mais ueïssiez si bele figure en nul uallet . 
Ne fu mie Dex uers lui auers  s  il li a autretant donees de boenes teches comme de biauté . 
 Tant en dient entre monseignor Yuain et les autres que li uallez en est toz esbahiz  et li rois lo uoit mout bien  si ne li uelt rien anquerre de son couine  ainz laisse iusqu  a une autre foiz . 
Puis dist a monseignor Yuain   Ge lo uos commant lo uallet  car nus ne li sauroit enseignier miauz de uos comment il se doit contenir . 
 Lors li baille par la main et messire Yuains l  an mercie . 
Atant sont a Chamahalot uenu  si est la presse si granz et d  uns et d  autres entor lo uallet por lui ueoir que a poines i puet l  an son pié torner . 
Il est descenduz a l  ostel monseignor Yuain  et il et tote sa maisniee et tuit cil qui lo uoient dient c  onques mais ne uirent nul si biau uallet . 
Qant uint l  andemain au samedi li uallez uient a monseignor Yuain  si li dit   Sire  dites a monseignor lo roi que il me face cheualier si com il lo creanta ma dame  car gel uoil estre  sanz plus atandre  demain . 
  Comment  fait messire Yuains  biax dolz amis  uolez lo uos estre si tost   Et il li respont que oïl . 
 Biax douz amis  fait il  ne uos uenist il miauz encor atandre et aprendre des armes tant que uos en seüssiez    Sire  fait li uallez  ge ne serai or mon uoil plus escuiers  et ge uos pri que uos dioiz a monseignor lo roi que il me face demain cheualier sanz plus atandre . 
  Certes  fait il  mout uolentiers . 
 Messire Yuains s  an uait au roi  si li dit   Sire  uostres uallez uos mande par moi que uos lo façoiz cheualier . 
  Li qex uallez   fait li rois . 
 Sire  fait il  li uallez qui arsoir uos fu bailliez que uos me comandastes a garder . 
 A ces paroles uint la reine parmi la sale  et delez li messire Gauuains  li niés lo roi . 
Et li rois regarde monseignor Yuain  si li dit   Dites uos  fait li rois  del uallet que la dame me bailla  uestu de la robe blanche    De celui  fait messire Yuains  di ge por uoir . 
  Comment  fait li rois  si uelt ia estre cheualiers    uoire  fait il  demain el ior . 
  Oëz  Gauuains  fait li rois  de nostre uallet d  arsoir qui uelt ia estre cheualiers . 
  Certes  fait messire Gauuains  il a grant droit . 
Et ge quit que cheualerie i sera bien assise  car mout est biax et mout sanble bien estre de hautes genz . 
  Qui est  fait la reine  cil uallez    Qui  dame  fait messire Yuains  c  est trestoz li plus biax uallez que onques ueïssiez de uoz iauz . 
 Lors li conte comment il auoit esté amenez au roi lo ior deuant et com la dame estoit uenue cointement qui l  amena . 
 Comment  fait la reine  ersoir uint a cort  et demain uelt estre cheualiers    uoire  dame  fait messire Yuains  car il en a trop grant talant . 
  Or lo uerroie  fait la reine  mout uolentiers . 
 Et li rois dit   En non Deu  uos lo uerroiz ia comme lo plus bel et lo miauz taillié que uos onques ueïssiez au mien espooir . 
 Lors dist a monseignor Yuain qu  il l  aille querre . 
 Et si le faites si richement atorner  fait il  com uos sauez que raisons est  et ge cuit bien qu  il a assez de quoi . 
 Lors conte li rois meïsmes a la reine comment la Dame del Lac li auoit requis qu  il ne lo feïst cheualier se des soes armes non et de ses robes  et que ele estoit apelee la Dame del Lac . 
Et ele s  an meruoille mout et trop li tarde que ele lo uoie . 
Messire Yuains uait au uallet  sel fait uestir et acesmer au miauz qu  il puet . 
Et qant il est tex que il n  i uoit que amender  si l  an amainnne a cort sor son cheual meesmes  qui mout ert biax . 
Mais il ne l  an amena pas an repost  car tant auoit del pueple enuiron lui que tote en estoit la rue plaine . 
Et la nouelle est espandue parmi la uile que li biax uallez qui ersoir uint sera cheualiers demain  et qu  il uient a cort uestuz de robe a cheualier . 
Lors saillent as fenestres cil de la uile  homes et fames  et dient  la ou il lo uoient passer  c  onques si biau cheualier uallet ne uirent mais . 
Il est uenuz a la cort  si descent de son cheual . 
Et la nouele de lui s  espant parmi la sale et par les chanbres  si saillent hors cheualier et dames et damoiseles  et meïsmes li rois et la reine uont as fenestres . 
Qant li uallez est descenduz  si lo prant par la main messire Yuains et l  an maine en la sale amont . 
Li rois uint encontre et la reine  si lo prannent andui par les deus mains et se uont aseoir en une couche  et li uallez s  asiet deuant aus a terre sor l  erbe uert dont la sale estoit ioinchiee . 
Et li rois l  esgarde mout uolentiers . 
S  il li auoit esté biaus en son uenir  neianz estoit enuers la biauté qu  il auoit ores  si li est auis qu  il soit creüz et anbarniz a grant planté . 
Et la reine dit que preudome lo face Dex  car grant planté li a donee de biauté . 
La reine regarde lo uallet mout durement et il li  totes les foiz qu  il puet uers li ses iauz mener couertement  si se meruoille mout dont si granz biautez pot uenir com il uoit en li paroir . 
Ne la biauté sa Dame del Lac ne de nule qu  il onques mais eüst ueüe ne prise il nule rien enuers cesti . 
Et il n  auoit mie tort s  il ne prisoit enuers la reine nule autre dame  car ce fu la dame des dames et la fontaine de biauté  mais s  il saüst la grant ualor qui en li estoit  encor l  esgardast il plus uolentiers  car nule n  estoit  ne poure ne riche  de sa ualor . 
Ele demande a monseignor Yuain comment cil uallez a non  et il respont qu  il ne lo set . 
 Et sauez uos  fait ele  cui il est filz  ne dont il est nez    Dame  fait il  naie  fors tant que ge sai bien qu  il est do païs de Gaule  car mout an parole droit la parleüre . 
 Lors lo prant la reine par la main  si li demande don il est . 
Et qant il la sant  si tressaut toz autresin com s  il s  esueillast  et tant pense a li durement qu  il ne set qu  ele li a dit . 
Et ele conoist qu  il est mout esbahiz  si li demande autre foiz   Dites moi  fait ele  dont uos iestes . 
 Et il la regarde mout sinplement et si li dit en sospirant qu  il ne set dont . 
Et ele li redemande comment il a non . 
Et il dit qu  il ne set comment . 
Maintenant aparçoit bien la reine qu  il est esbahiz et trespansez  mais ele n  osse pas cuidier que ce soit por li  et neporquant ele lo sospece un po  si an laisse la parole ester atant . 
Et por ce qu  ele nel uelt en greignor folie metre  ele se lieue de la place et dit  por ce que ele ne uelt que nus pant a uilenie et que nus ne s  aparçoiue de ce que ele sospeçoit  que cil uallez ne li senble pas estre senez tres bien  et qui qu  il soit  sages o fox  il a este enseigniez mauuaisement . 
 Dame  fait messire Yuains  entre moi et uos ne sauons pas bien comment il est . 
Par auenture deffandu li est qu  il ne nos die comment il a non  ne qui il est . 
 Et ele dit qu  il puet bien estre . 
Mais ce disoient il  si que li uallez ne l  ooit pas . 
La reine uet en ses chanbres . 
Et qant uint a ore de uespres  messire Yuains i mena lo uallet parmi la main . 
Au reuenir des uespres alerent li rois et la reine et li autre cheualier par derrieres la sale en un mout biau iardin sor la riuiere qui as maisons lo roi ioignoit . 
Et messire Yuains i mena lo uallet autresin  et aprés lui uenoit mout granz rote d  autres uallez qui nouiau cheualier deuoient estre l  andemain . 
Qant il uindrent del iardin  si monterent en la sale par uns degrez par ou l  an descendoit sor la riuiere  si les couint a passer parmi la chanbre o li cheualiers gisoit qi estoit enferrez des deus tronçons et de l  espee . 
Et ses plaies puoient si durement que li cheualier estopoient lor nes de lor mantiaus et s  an fuioient grant cors outre . 
Li uallez demande a monseignor Yuain por qoi estopoient si lor nes cil cheualier  Biaus amis  fait messire Yuains  d  un cheualier nauré qui ceianz gist . 
  Sire  fait li uallez  par quel raison gist il dons ceianz  Dont ne fust il miauz la desouz en un ostel    Oïl  uoir  fait messire Yuains  mais il est arestez ceianz por secors auoir  se Dex li uelt enuoier . 
 Lors li conte comment il couenoit a celui qui lo defferreroit iurer sor sainz qu  il l  an uengeroit  et quex la uengence deuoit estre . 
 Sire  fait li uallez  ge lo uerroie uolentiers  s  il uos plaisoit . 
  Et uos lo uerroiz  fait messire Yuains  or en uenez . 
 Messire Yuains l  an mainne iusq  au cheualier . 
Et li uallez li demande   Sire cheualiers  qui uos naura si durement    Frere  fait il  uns cheualiers que ge ocis . 
  Et por quoi ne uos faites uos defferrer   fait li uallez . 
 Por ce  fait il  que ge ne truis nul si hardi cheualier qui m  osast enprandre a defferrer . 
  Por quoi  Deu merci  fait li uallez . 
En non Deu  ge uos defferrerai orendroit  se uos uolez  se mout grant force ne couient a ces tronçons hors arrachier . 
  Gel uoudroie ores  fait li cheualiers  que uos m  eüssiez defferré par lo couenant qui i est . 
  Quex est li couenanz   fait li uallez . 
 Il est tex  fait messire Yuains  que par auenture il n  a el monde deus cheualiers ne trois qui l  acheuassent  non uint . 
 Lors li deuise les couenanz de chief en chief . 
Et li uallez commence a penser un petit  et messire Yuains  qui mout estoit sages  lo prant par la main . 
 uenez an  fait il  ne uos taint encores pas a panser a si grant chose . 
  Por quoi dons   fait li uallez . 
 Por ce  fait il  que ceianz a des plus prodomes do monde qui ne s  en uuelent entremetre  entaimmes uos qui encor n  iestes pas cheualiers . 
  Comment  fait li cheualiers naurez  si n  est il mies encores cheualiers    Nenil  fait messire Yuains  mais il lo sera lo matin  et si en a il ia uestue la robe  si com uos lo poez ueoir . 
 Qant li uallez ot qu  il n  est pas encores cheualiers  si n  ose plus mot soner  fors tant qu  il commande lo cheualier nauré a Deu . 
Et cil dit que Dex lo face prodome . 
Atant l  an mainne messire Yuains en la sale ou les tables sont mises et les napes desus  si assient au mengier . 
Aprés mengier mena messire Yuains lo uallet a son ostel . 
Et qant il anuita  si lo mena a un mostier ou il ueilla tote nuit eniusq  au ior  n  onqes tote la nuit ne lo laissa . 
Au matin l  en mena a l  ostel  sel fist dormir tant que uint a la grant messe  et lors lo mena au mostier auoc lo roi  car li rois as grant festes ooit toziorz messe au plus haut mostier et au plus riche de la uile ou il estoit  et la grant messe ooit toziorz . 
Quant il durent au mostier aler  si furent aportees les armes a toz cels qui cheualier deuoient estre  et s  armerent si com a celui tans estoit costume . 
Et lors dona li rois les colees  mais les espees ne lor ceint pas deuant qu  il reuenissent del mostier . 
Qant les colees orent eües  si alerent au mostier et oïrent messe  et tuit armé si com a celui tans estoit costume  et ainsi lo faisoient . 
Et si tost com la messe fu dite et il uindrent del mostier hors  li uallez se part de monseignor Yuain et s  en uient en la sale en haut et uait au cheualier nauré  si li dit que or lo defferreroit il  se il uoloit . 
 Certes  fait li cheualiers  ce m  est mout bel  par les couenanz qui i sont . 
 Si li redeuise . 
Et cil dist qu  il est toz appareilliez del iurer . 
Lors se traist uers une fenestre et tant sa main uers un mostier qu  il uoit  si iure  ueiant les escuiers au cheualier  qu  il a son pooir lo uenchera de toz cels qui diront qu  il ameront plus celui qui ce li fist que lui . 
Lors est li cheualiers mout liez et dit au uallet   Biaus sire  des or me poez uos desferrer . 
Que uos seiez li bienuenuz . 
 Et li uallez met maintenant les mains a l  espee qui an la teste au cheualier ert anbatue  si l  an sache si doucement hors que li cheualiers ne s  en sant se mout po non . 
Aprés li oste les tronçons . 
Endemantiers qu  il desferroit issi lo cheualier  auint chose que uns escuiers lo uit  si an corrut poignant aual en la cort deuant la sale o li rois ceignoit les espees as cheualiers nouiaus  si conta monseignor Yuain comment li uallez auoit deferré lo cheualier . 
Messire Yuains en uint corrant an la chanbre au cheualier autresi comme toz desuez  si uoit lo cheualier  qui defferrez est et dit au uallet   Ha  biax cheualiers  Dex te face prodome  et si seras tu se tu puez uiure longuement . 
Des ores mais seroie ge toz gariz se ge auoie un mire qui s  entremeïst de moi . 
 Li uallez uoit monseignor Yuain  si li dit   Ha  sire  por Deu  car li querez un mire . 
  Comment  fait messire Yuains  auez lo uos dons defferré    Sire  fait il  oïl  ce poez ueoir  car g  en auoie si grant pitié que plus ne poie soffrir sa grant messaise . 
  uos n  auez pas fait que sages  fait messire Yuains  et si uos iert torné a grant folie  car il a ceianz des meillors cheualiers do monde qui entremetre ne s  en uoloient  por ce que nus n  en porroit a chief uenir  et uos qui ne sauez que monte l  auez empris . 
Une tele chose auez faite dont mout me poise  et miauz amasse  si m  aïst Dex  que li cheualiers s  en alast de ceianz toz desconseilliez  quel honte que li rois en deüst auoir ne ses ostex  et quel domage que cil cheualiers i eüst  car se uos uesquissiez longuement  encor poïssiez uenir a mout grant chose . 
  Ha  sire  fait il  mout est ores miauz que ge muire en ceste bessoigne  se morir i doi  que cist cheualiers  qui est espooir de grant proesce  et l  an ne set ancores combien ge uail  ne rien n  ai fait  por q  an fust blasmez messires li rois et ses ostex . 
Mais por Deu  sire  puis que tant est la chose alee  faites querre un mire au cheualier por lui garir . 
 Et messire Yuains respont toz angoisseus que por mire ne perdra il ia . 
Il anuoie un mire querre  si an mainne lo uallet an la sale o li rois estoit montez  qui ia auoit oïes les nouelles que li uallez auoit desferré lo cheualier . 
 Comment  Yuains  fait li rois  a dons uostre uallez desferré lo cheualier nauré    Sire  oïl   fait messire Yuains . 
 Certes  fait li rois  ce doit uos peser  et meruoilles auez faites qui lo soffrites . 
Et ge uos en sai mout mauuais gré  quant uos au plus biau uallet do monde auez soffert a enprandre chose dont il ne puet se morir non . 
  Sire  fait messire Yuains  par la foi que ge doi uos qui mes sires iestes  ge ne fui pas au desferrer  et mout l  an ai blasmé et laidangié . 
Et miauz uousisse un des braz auoir brisié que il l  aüst fait . 
  Certes  fait li rois  uos n  eüssiez mie de tort  car onques mais home ne ui dont il fust par sanblant si granz domages comme de cestui  car il a enprise une chose dont nus ne porroit a chief uenir . 
  Ha  sire  fait li uallez  por Deu merci  mout est ores miauz que ge muire que uns des prisiez cheualiers de uostre ostel  car ge ne puis encores pas grantment ualoir . 
 Et li rois enbrunche la teste  si en est si iriez que les lermes l  an sont as iauz uenues . 
Tant sont corrues les paroles par tot laianz que la reine lo sot  si l  an poise trop durement  car ele crient et dote qu  il ne l  amast de si grant amor qu  il eüst anpris por li a defferrer lo cheualier  si dit que mout est granz domages de lui et granz dolors . 
Mout plainent durement lo uallet et un et autre  et por lo grant duel que tuit en orent ne manbra il au roi ne a autrui de s  espee qu  il li auoit obliee a ceindre . 
Atant sont les napes mises  si sont tuit desarmé li cheualier nouel et uont asseoir au mengier . 
Qant li rois ot une piece au mengier sis  si antra laianz uns cheualiers armez de totes armes fors que de hiaume et de sa uentaille qu  il ot abatue sor ses espaules . 
Il est uenuz deuant lo roi  si lo salue . 
 Rois Artus  fait il  Dex te saut et tote ta compaignie de par la dame de Nohaut a cui ge sui . 
Ma dame m  enuoie a toi et si te mande que li rois de Northunberlande la gerroie et siet deuant un sien chastel a siege . 
Li rois l  a mout greuee et a assez de ses homes morz et de sa terre destruite  si l  apele de couenances dont ma dame ne li conoist ne tant ne qant . 
Tant ont les paroles esté menees d  amedeus parz  et par cheualiers et par genz de religion  que li rois dit qu  il est prelz d  ataindre ma dame des couenances qu  il li demande  et si com iugemenz dira . 
Iugemenz dit que  se li rois lo uelt mostrer  ma dame se doit desfandre si com ele porra  ou par un cheualier encontre un autre  ou par deus contre deus  ou par trois contre trois  ou par tant com ele an porra auoir  se ele uelt . 
Por ce te mande ma dame  com a celui qui ses sires liges ies et ele ta fame lige  que tu la secorres a cest besoign et que tu li anuoies tel cheualier qui ancontre un autre puisse l  anor ma dame desraisnier  car ele prandra la bataille et la mostrance d  un cheualier . 
  Biaus amis  fait li rois au cheualier  ge la secorrai mout uolentiers . 
Et ge conois bien que gel doi faire  car ele est ma fame lige et tient de moi tote sa terre . 
Et se ele n  en tenoit rien  s  est ele tant uaillanz dame et tant debonaire et tant bele et tant gentils fame que bien la deuroie secorre . 
 Cil qui seruoient mainnent mengier lo cheualier qui lo message auoit aporté  et atant remest la parole de ces secors . 
Et si tost com l  an commença napes a traire  li uallez monseignor Yuain sus saut et s  an uient deuant lo roi  si s  agenoille et li dist mout sinplement   Sire  uos m  auez fait cheualier  uostre merci  et ge uos requier a don que uos m  otriez a faire cest secors que cist cheualiers a demandé . 
  Biax amis  fait li rois  uos ne sauez que uos querez  car uos iestes si anfes et si iuesnes que uos ne sauez que monte granz fais de cheualerie  car li rois de Northumberlande a tant de bons cheualiers  si sai bien que au meillor a son escient fera il la bataille faire . 
Et uos iestes de tel aage que uos n  auez encor mestier de si grant faissal anchargier  et trop seroit granz domages se uos estiez par mesauenture desauanciez  car a mout grant chose porriez encor uenir . 
Et uos iestes si biax et si genz et de si grant cuer  ce m  est auis  que il ne puet pas estre que uos ne seiez de mout haute genz estraiz . 
Et de grant hautece de cuer iestes uos a moi uenuz  car uos baez a conquerre honor et pris  et si auroie mout grant duel se uos par don que ge uos donasse estiez morz . 
Et d  autre part  uos auez tel chose emprise que bien uos deuez atant tenir  et Dex uos an doint a bon chief traire  car li perilz i est mout granz . 
  Sire  fait li uallez  c  est la premiere requeste que ge uos ai faite  puis que uos me feïstes cheualier  et gardez i bien uostre honor que uos ne m  escondites de chose que ge uos requiere raisnablement . 
Et ge uos demant encor a don que m  anueiez a la dame por cest secors  et se uos m  en escondites  g  en serai mout ampiriez et mains m  an priseront et un et autre . 
Et ge meesmes m  en ameroie mains  se Dex m  aïst  qant uos doner ne me uoudroiz secors affaire qui puisse estre faiz par lo cors d  un seul cheualier . 
 Lors saut auant messire Gauuains et messire Yuains  ses coisins  et dient au roi   Ha  sire  por Deu  donez li  car certes nos cuidons que il lo face mout bien . 
Ne uos nel poez pas escondire belement . 
  Certes  fait li rois  ausin cuit ge qu  il lo fera bien et Dex li doint et ge li donrai uolentiers . 
Tenez  fait il  biaus amis  ge uos otroi le secors a la dame de Nohaut  et Dex lo uos doint si faire que uos en aiez et lox et pris  et ge honor . 
  Sire  la uostre grant merci   fait li uallez . 
Atant prant del roi congié et de monseignor Gauuain et des autres compaignons . 
Et messires Yuains l  an mainne a son ostel por lui armer . 
Et li cheualiers qui por lo secors estoit uenuz uient au roi et dit   Sire  ge m  en irai  car moi est auis que uos auez donee la bataille a uostre nouiau cheualier  et gardez qu  il soit tels com a tel besoigne couient . 
  Certes  fait li rois  il la me requist a don  car ge i enuoiasse un des meilleurs cheualiers de ma maison  et neporqant ge cuit qu  ele i soit mout bien amploiee . 
  Sire  fait cil  a uostre congié . 
  Alez a Dieu  fait li rois  et saluez moi uostre dame et si li dites que  s  ele a paor que sa bataille ne soit pas boene a faire par un seul cheualier  ge l  an enuoierai o deus o trois o tant com ele uoudra . 
  Granz merciz  sire   fait - il . 
Atant s  an part et uient au uallet a l  ostel monseignor Yuain ou il s  armoit . 
Et qant il est toz armez fors son chief et ses mains  si dit a monseignor Yuain   Ha  sire  g  ei trop oblié . 
  Quoi   fait messire Yuains . 
 Sire  fait il  que ge n  ai pas pris congié a madame la reine . 
  uos auez dit que sages  fait messire Yuains  or i alons . 
  Biax sire  fait li uallez au cheualier qui l  atandoit  alez uos en auant iusque la dehors  car ge ferrai aprés uos des esperons si tost com i  aurai parlé a madame la reine . 
Et uos  fait il a ses escuiers  alez auocques lui et menez tot mon hernois . 
 Lors consoille a un des escuiers qu  il enport s  espee autresin  car il bee a estre cheualiers d  autrui main que de la lo roi . 
 Sire  fait li cheualiers qui l  atandoit  g  irai auant iusq  a l  antree de la forest et illuec uos atandrai . 
  Alez  fait li uallez  car ge uos siurai orandroit . 
 Atant s  an part li cheualiers et li escuiers au uallet  et entre monseignor Yuain et lo uallet s  an uont a la cort et passent parmi la sale o li rois estoit encore et maint boen cheualier auecqes lui . 
Li uallez ot sa uantaille abatue sor ses espaules  et il uont tant que il sont uenu dedanz les chanbres la reine . 
Et qant li uallez la uit  il ne la mesquenut pas . 
Il s  agenoille deuant li  si la regarde mout debonairement tant com il ose . 
Et qant uergoigne lo soruaint  si fiche uers terre ses iauz  toz esbahiz . 
Et messire Yuains dit a la reine   Dame  uez ci lo uallet d  arsoir que li rois a fait cheualier qui uient a uos prandre congié . 
  Comment  fait la reine  uait s  an il ia    Oïl  dame  fait messire Yuains  il fera un secors de par mon seignor a la dame de Nohaut . 
  Ha  Damedex  por quoi sueffre mes sires qu  il i aille  Ia auoit il tant affaire d  autre part de ce qu  il defferra lo cheualier . 
  Certes  dame  fait messire Yuains  ce poise monseignor lo roi  mais il li demande a don . 
 Et lors dist chascuns   C  est li uallez qui desferra lo cheualier . 
Dex  com a fait grant hardement    Dex  font les dames et les damoiseles de laianz  com par est biax et genz et bien tailliez de totes choses  et com sanble qu  il doie estre de grant proesce   Lors lo prant la reine par la main  si li dit   Leuez sus  biax douz sire  car ge ne sai qui uos iestes . 
Espooir uos iestes plus gentis hom que ge ne sai  et ge uos sueffre a genolz deuant moi  si ne faz mie que cortoise . 
  Ha  dame  fait il en sospirant  uos me pardonroiz auant la folie que ge ai faite . 
  Quel folie  fait ele  feïstes uos    Dame  fait il  de ce que ge m  en issi de ceianz sanz prandre congié a uos . 
  Biax dolz amis  fait la reine  uos iestes si iuenes hom que l  an uos doit bien pardoner un tel mesfait  et gel uos pardoign mout uolentiers . 
  Dame  fait il  uostre merci . 
Dame  fait il  se uos plaisoit  ge me tandroie en quelque leu que ge alasse por uostre cheualier . 
  Certes  fait ele  ce uoil ge mout . 
  Dame  fait il  des or m  en irai a uostre congié . 
  A Deu  fait ele  biax douz amis . 
 Et il respont entre ses danz   Granz merciz  dame  qant il uos plaist que ge lo soie . 
 A tant l  an lieue la reine par la main sus  et il est mout a eise qant il sant a sa main tochier la soe main et tote nue . 
Il prant congié as dames et as damoiseles  et messire Yuains l  an remaine parmi la sale . 
Et qant il uint a son ostel  si li arme son chief et ses mains . 
Et qant il li uost l  espee ceindre  si li membre de ce que li rois ne li auoit onques ceinte  si li dit   Par mon chief  sire  uos n  iestes mie cheualiers . 
  Por quoi   fait li uallez . 
 Por ce  fait messire Yuains  que li rois ne uos a pas l  espee ceinte . 
Or alons a lui  si la uos ceindra . 
  Sire  fait il  or m  atandez dons  et ge corrai aprés mes escuiers qui la moie en portent  car ge ne uoudroie que li rois me ceinsist se cele non . 
  G  irai  fait messire Yuains  auocques uos . 
  Sire  fait il  nel ferez  car g  irai aprés els tant com ge porrai traire del cheual  et au retor ge reuandrai ci a uos tot droit . 
 Il s  an uait  et messire Yuains l  atant  mais il n  a talant de retorner  car il n  atant pas a estre cheualiers de la main lo roi  mais d  une autre dont il cuidera plus amander . 
Grant piece l  atandié messire Yuains  et qant il uoit qu  il ne reparrera  si s  an ua droit au roi et dit   Sire  malement somes deceü de nostre uallet qui s  an uait a Nohaut por lo secors . 
  Comment   fait li rois . 
 Certes  fait il  ia ne li auez pas ceinte l  espee . 
 Lors li conte comment il dut reuenir qant il ala s  espee querre . 
Et li rois se meruoille mout por quoi il n  estoit retornez  puis que messire Yuains li auoit dit qu  il n  estoit mie cheualiers . 
 Certes  fait messires Gauuains  ge cuit qu  il est mout hauz hom de grant maniere  si a tenu espoir en despit ce que messires li rois ne li ceint s  espee ançois qu  as autres  et por ce s  an est alez . 
 Et la reine dit qe bien puet estre  et mainz des autres cheualiers dient autel . 
Mais or se taist atant li contes et del roi et de la reine et tote lor conpaignie et retorne au uallet qui la dame de Nohauz uait deliurer . 
Or s  an uait li uallez aprés lo cheualier qui uint querre lo secors et aprés son hernois qui auant uait  si ataint lo cheualier et lo hernois a l  entree de la forest . 
Il cheuauchent ensenble parmi la forest tant qu  il est none  si fait mout grant chaut . 
Li uallez oste son hiaume  sel baille a un suen escuier  et il commance a panser mout durement . 
Et li cheualiers  qui auant uait  issi hors do chemin et antre en un santier petit . 
Et qant il ont un po alé par lo sentier  uns rains aconsiust lo uallet el uis  si l  a blecié  et il laisse son pensé  si regarde et uoit qu  il est hors do grant chemin . 
 Q  est ce  fait il au cheualier  dont n  estoit la uoie droite et plus bele par lo grant chemin que par cest petit santier    Oïl  sanz failie  fait li cheualiers  mais ele n  i estoit mie si seüre . 
  Por quoi dons   fait li uallez . 
 Ce ne uos dirai ge pas  se ge ne uoil   fait li cheualiers . 
 En non Deu  fait il  si feroiz  car uos m  auez fait plus d  anui que uos ne cuidiez en ceste uoie . 
  Amis  fait li cheualiers  et quel    Tel  fait li uallez  que uos nel me porriez pas restorer . 
Mais or me dites por quoi la uoie n  estoit pas seüre par dela . 
  Nel uos dirai pas   fait li cheualiers . 
 Non   fait li uallez . 
Lors prant s  espee de l  escuier qui la portoit  et reuient au cheualier isnellement . 
 Or lo me diroiz uos  fait il  isnellement  o uos iestes morz . 
  Morz   fait il  si commance a rire . 
 Cuideriez me uos si tost ocirre    Oïl  certes  fait li uallez  morz iestes uos  se uos nel me dites orandroit . 
  Ge ne suis pas  fait li cheualiers  si legiers a ocirre com uos cuidiez . 
Mais gel uos dirai  ainz que uos uos mesloiz a moi  car dons feroie ge la besoigne ma dame mauuaisement se ge uos laissoie a moi mesler . 
Or en uenez arrieres  et ge uos mosterrai por quoi ge uos destornoie del grant chemin . 
 Il retornent si com il estoient uenu tot lo santier  et li ualez uait aprés  et ses hernois . 
Et lors sont repairié a lor chemin . 
N  orent gaires alé par lo chemin qant il trouerent un po sor destre un perron lez une mout bele fontaine . 
Li uallez uient a la fontaine et esgarde un po loing  si uoit un paueillon mout biau tandu tres enmi une lande qui mout ert granz . 
 Biax sire  fait li cheualiers au uallet  or uos dirai  se uos uolez  por quoi ge laissoie lo grant chemin . 
  Dites   fait il . 
 En cel paueillon la  fait li cheualiers  a une pucele de grant biauté  si la garde uns cheualiers qui mout est plus granz d  autres cheualiers bien demi pié  et plus forz et plus corsuz  si est mout fel et mout cruieus de toz cels dont il uient au desus  et c  est de toz cels qui a lui se meslent  car il est de si grant force que nus ne lo puet soffrir . 
Por ce uos destornoie ge del chemin hors . 
  Et gel uoil aler ueoir   fait li uallez . 
 Nel feroiz  fait il  se uos m  en creez . 
  Si ferai   fait il . 
 Par foi  fait li cheualiers  ce poise moi  et uos ne feroiz pas sauoir . 
Ne ge ne uos conuoiera en auant  ce uos di ge bien . 
  Se uos uolez  si me conuoiez  fait li uallez  et se uos uolez  sel laissiez  que autant m  est de l  un comme de l  autre . 
 Lors descent li uallez de son cheual  si prant s  espee en l  une main et son hiaume en l  autre et laisse lo cheualier et ses escuiers au perron et uient deuant lo paueillon  s  espee en sa main tote nue . 
Il uost ourir l  uis do paueillon  mais li granz cheualiers seoit deuant en une mout riche chaiere . 
Il dit au uallet . 
 Mar i faites  biax sire . 
Ne uos taint pas a entrer laianz . 
  Moi si fait  fait li uallez  car ge uoil ueoir une damoisele qui laianz est . 
  Ele n  est pas abandonee a ueoir  fait li cheualiers  a toz cels qui ueoir la uuelent . 
  Ge ne sai  fait li uallez  as quex ele est abandonee  mais ge la uerrai . 
 Lors uost dedanz lo paueillon antrer a force . 
 Estez  biax sire  fait li cheualiers  n  i antrez pas  car ma damoisele dort  ne ge ne uoudroie en nule guise que ele s  esueillast autrement que de son gré . 
Mais puis que uos iestes si dessirranz de li ueoir  fait li cheualiers  ge ne m  en meslerai pas a uos  car ge n  auroie nule annor en uos ocirre  mais ge la uos mosterrai ia que ele s  esueillera . 
  Por quoi n  auriez uos nule honor  fait li uallez  en moi ocirre    Por ce  fait il  que uos iestes trop iuenes  et si sui plus granz et plus forz de uos assez . 
  Moi ne chaut  fait li uallez  por quoi uos lo laissiez  se uos me creantez que uos me mosterroiz la pucele qant ele sera esueilliee . 
  Gel uos creant   fait li cheualiers . 
Et li uallez guerpist lo paueillon et s  an torne uers une loge galesche qui estoit a mains d  une archiee del paueillon . 
Si uoit deuant la loge seoir deus damoiseles mout acesmees . 
Il s  an uait as damoiseles  s  espee en sa main destre et son hiaume en la senestre . 
Et qant il aproche d  eles  onques ne se murent  ançois dist l  une   Dex  com biau cheualier a ores en cest home qui ci uient    Certes uoires  fait l  autre  c  est li plus biaus cheualiers do monde . 
Mar i fu de ce qu  il est si coarz . 
  M  aïst Dex  fait l  autre  uos auez uoir dit . 
Il n  est mie cheualiers  qant il ma dame n  osa ueoir  qui est la plus bele riens do monde  por la paor del grant cheualier qui la gardoit . 
 Il a mout bien antandu ce que eles ont dit  si s  areste et puis lor dit   Si uoirement m  aïst Dex  uos auez mout grant droit . 
 Lors torne arrierres au paueilon qui estoit an l  oroille de la forest . 
Et qant il uient a l  uis  si ne trueue point del grant cheualier . 
Il oeure l  uis do paueillon  mais il ne uoit laianz ne dame ne damoisele . 
Lors est mout esbahiz  si se meruoille o pueent estre alé cil de laianz . 
Il regarde antor lui  mais il n  i choisist nule rien . 
Maintenant reuient arrieres as deus puceles que il auoit ueües deuant la loge  mais il n  an puet nule trouer . 
Lors est si dolanz que par un po qu  il n  est desuez . 
Il reuient arrieres au perron o il ot laissié lo cheualier et son harnois  et li cheualiers li demande que il a fait . 
 Ge n  ai  fait il  rien fait . 
La pucele m  est eschapee  dont mout me poisse . 
 Lors li conte en quel maniere . 
 Mais certes  fait il  ge ne finerai ia mais deuant que ge aurai ueü la damoisele . 
 Lors est montez en son cheual et rebaille s  espee et son hiaume a ses escuiers . 
 Qu  est ce  fait li cheualiers  biax sire  uolez uos dons aler siure la damoisele    Oïl  fait li uallez  ge la querrai tant que ge l  aurai trouee . 
  Comment  fait li cheualiers  uos deuiez a ma dame faire secors . 
  Si ferai ge  fait li uallez  g  i uendrai bien a tans ainz que li iorz soit de la bataille . 
  uos que sauez  fait li cheualiers  a quant il est    Ge sai bien  fait li uallez  que uos deïstes monseignor lo roi qe encor n  estoit il mie deuisé a quant la bataille seroit ne a quanz cheualiers . 
Mais alez auant a uostre dame et si la me saluez et li dites que ge uaig por sa besoigne et g  i serai prochainement . 
  A Deu uos commant dons  fait li cheualiers  car ge m  en uois  mais si tost com uos auroiz la damoisele ueüe  que uos en uenez a Nohaut . 
  Si ferai ge   fait il . 
Lors s  an torne li cheualiers d  une part  et li uallez d  autre entre lui et ses escuiers . 
Et qant uint aprés uespres un po  si encontra un cheualier armé de totes armes . 
Li cheualiers li demande o il uait . 
 Ge uois  fait li uallez  en un mien affaire . 
  Dites lo moi   fait li cheualiers . 
 Nel ferai   fait li uallez . 
 Ge sai bien  fait li cheualiers  o uos alez . 
  Et ou   fait cil . 
 uos querez  fait li cheualiers  une damoisele que uns granz cheualiers garde . 
  uos dites uoir  fait li uallez  qui lo uos dist    Gel sauoie bien   fait li cheualiers . 
 Ge sai bien  fait li uallez  qui lo uos dist . 
  Et qui   fait li cheualiers . 
 Il lo uos dist  fait li uallez  uns cheualiers qui de moi se parti ore  qui s  en uait a madame de Nohaut . 
  Qui que lo me deïst  fait li cheualiers  ge ai tant fait que ge lo sai  et ge uos menroie bien  se ge uoloie . 
  Dons m  i menez   fait li ualez . 
 Nel ferai pas  fait li cheualiers  anuit  car n  i seriens pas de iorz  mais lo matin i alons . 
Et se uos oseiez  ge uos menroie ueoir une des plus beles damoiseles que uos onques ueïssiez  et si n  est gaires loign de ci et an la droite uoie de celi qe uos alez querant . 
  Ce uoil ge mout  fait li uallez  menez m  i dons . 
  Par foi  fait cil  ge ne uos i menrai pas se par un couant non . 
  Quel   fait li uallez . 
 Gel uos dirai  fait cil . 
La pucele est en prison dedanz un lac en un prael  desouz un trop biau scichamor qui est el mileu del prael . 
Si se gist tote ior illuecques sor une coutepointe  tote seule sanz compaignie . 
Et qant uient a l  anuitier  si i uienent dui cheualier tuit armé  les hiaumes laciez  si la metent hors d  iluec et l  an mainent auecques els  et chascun matin la ramainnent arrieres el lac . 
Mais se ele auoit deus cheualiers qui se uoussisent combatre encontre els deus  la pucele seroit deliure se li suen dui pooient outrer de la bataille les autres deus . 
Et ge en seroie li uns  se uos uoliez estre li autres . 
 Et li uallez respont que si sera il mout uolantiers   par couant  fait il  que uos me creantoiz lo matin que uos me manroiz la ou ge porrai trouer lo grant cheualier qui garde la damoisele del paueillon . 
  Puis que uos i metez couant  fait li cheualiers  ge l  i metrai autresin  que ge uoil  se nos conquerons la pucele qui est el lac  que ele soit moie . 
  Et ge l  otroi   fait li uallez . 
 Et ge uos otroi  fait li cheualiers  autresin uostre requeste . 
 Atant s  an uont andui cheuauchant droit uers lo lac . 
Et qant il uindrent  si anuitoit . 
Et il uirent d  autre part les deus cheualiers qui uenu furent . 
Et li cheualiers dit au uallet   ueez les la  les deus cheualiers qui mener en uuelent la damoisele . 
Or prenez uostre escu et uostre lance et laciez uostre hiaume et ceigniez uostre espee . 
 Li uallez fu si desirranz de la ioste qu  il ne li menbra onques de son escu  mais son hiaume li laça uns de ses escuiers  et maintenant prist un glaiue . 
Et s  adrecent entre els deus encontre les deus cheualiers . 
Il uindrent tost et sistrent sor bons cheuaus  si se fierent granz cox sor les escuz cil qui les orent . 
Li uns des deus cheualiers qui gardoient la damoisele fiert lo uallet sor lo hauberc  si qu  il lo li fause endroit la senestre espaule et li met dedanz l  espaule trestot lo fer . 
Et li uallez refera lui  si qu  il lo porta a terre  et au parcheor brise li glaiues . 
Et li autre dui cheualier se furent antrabatu . 
Lors descent li uallez a terre  et qant li cheualiers qi amené l  i auoit uit que il n  auoit ne lance ne espee ne escu  si esgarda que il feroit . 
Et cil uient a lui  si li dit   Bailliez moi uostre espee  car mi escuier sont trop loig . 
  uolentiers   fait cil . 
Il la li baille . 
Et li uallez li dit   Or uos traiez arrieres et les me laissiez andeus . 
 Qant li cheualiers qui l  auoit nauré oï qu  il disoit que l  an les li laissast andeus  si commence a rire . 
Lors uient a lui  et si li dit   Biax sire  certes ancor uos baillerai ge la moie espee se uos uolez  ne a uos ne me combatrai ge mais hui . 
  Ne ge  uoir   fait li autres cheualiers . 
 Par Sainte Croiz  fait li uallez  dont quiteroiz uos la pucele . 
  Nos la uos quitons  font il endui  et sauez uos por quoi  Nos ueons bien que uos iestes de trop haut cuer  si poez encores uenir a mout grant chose  et uos iestes si naurez que bien en porriez morir  se encores estiez un po greuez . 
Por ce si uous auons faite ceste bonté . 
  Moi ne chaut  fait li uallez  por quoi uos l  aiez fait  mais que la pucelle soit quitee . 
Or la me bailliez  car ge la uoil . 
  uolentiers   font li cheualier . 
Li uns trait une clef  si la giete el prael et li dit   Damoisele  desfermez cele nef et uenez hors  car cist cheualiers uos a conquise . 
 Cele defferme une nef qui el prael estoit atachiee a une chaine  puis est hors uenue . 
Et li dui cheualier qui la gardoient s  an partent et s  an uont a lor affaire . 
Et tantost uienent illuec quatre uallet  trossé un paueillon qu  il aportoient sor un somier  si lo tendent pres d  iluec en une foillie . 
Et puis atornent a mengier a mout grant planté . 
Et il estoient au cheualier qui lo uallet auoit illuec amené . 
Quant li mengiers fu prez  si mengierent  et qant il orent mengié  si commanda la pucele as uallez trois liz a faire . 
Et li uallez qui l  auoit conquise la regarde  si li demende por quoi ele commande trois liz affaire . 
 A uos  fait ele  et a ce cheualier et a moi . 
  A moi  fait il  ge gerrai auocques uos . 
  Nel feroiz   fait ele . 
 Si ferai   fait il . 
 uoire  fait ele  se uos uolez . 
  Et ge uos en clain quite   fait il . 
Lors se couchent et dorment tres q  au matin . 
Au matin  qant il furent leué  dist li uallez au cheualier   Biax sire  menez moi la o uos me deuez mener . 
  uolentiers  fait li cheualiers  par un couant  se uos la conquerez  qu  ele soit moie . 
  Ge l  otroi   fait li uallez . 
Il montent andui  et la pucele auocques aus  et oirrent tant qu  il uienent au perron . 
 ueez la lo paueillon  fait li cheualiers au uallet  mais il uos couient faire une chose que ceste damoisele uos prie  et ge meesmes . 
  Q  est ce   fait il . 
 Que uos ceigniez uostre espee  fait li cheualiers  et metez uostre escu a uostre col  et uos auez boene lance que ceste damoisele uos a faite baillier a un de uoz escuiers . 
  L  escu  fait li uallez  et la lance prandrai ge mout uolentiers  mais l  espee ne puis ge ceindre  ne ne doi  tant que ge n  aurai autre commandement . 
  Or soffrez dons  fait li cheualiers  que ge la uos pande a l  arçon de uostre sele  si la trairoiz  se mestiers uos est  car uos auez affaire a un mout cruiel home . 
 Tant li prie li cheualiers et la pucelle qu  il lo fait  et il li pendent l  espee a l  arçon . 
Et il prant son escu et la lance et uient iusq  au paueillon  et trueue lo grant cheualier autresin com il auoit fait a l  autre foiz . 
 Ge uaig  fait il  querre mon couenant que uos me mostroiz la damoisele  si com uos me creantastes ier . 
 Et cil dit qu  il n  en uerra poinz sanz meslee . 
 Se mesler m  estuet  fait li uallez  ançois lo ferai ge  que ge ne la uoie . 
Et si uos armez tost  car ge ai aillors a aler . 
 Lors se drece li granz cheualiers  si commence a rire de ce que li uallez li dist qu  il s  armast . 
 Fi  fait il  por uos m  armeroie gié   Il saut en un cheual qui pres de lui estoit  et prant un escu et une lance  et autel fait li uallez . 
Lors s  entreuienent si tost comme li cheual lor corrent  et se donent granz cox et pesanz sor les escuz . 
Li granz cheualiers brise sa lance  que li esclat an sont uolé . 
Et li uallez lo fiert de tele force que li cuirs ront et les eis couient desioindre  et li fers del glaiue est outre passez  si li hurte au costel senestre et li ront une des costes dedanz lo cors . 
Et il l  anpoint si durement que les regnes li ramanent an la main et li arçons derrieres brise  si lo porte a terre si durement que tot l  estone  et au parcheor brise la lance . 
Li cheualiers se pasme  car mout estoit bleciez . 
Et li uallez cuide qu  il soit morz  si l  en poise mout  por ce qe desarmez estoit . 
Lors descent et esgarde qu  il fera . 
Et quant li cheualiers reuient de pasmoison  si uoit lo sanc qui del cors li cort a grant ruissel  si crient estre morz . 
Lors se drece en son seant . 
Et li uallez li dit   Or la uerrai ge  la damoisele . 
  uoire  fait il  biaus sire  ge la uos quit . 
Maleoite soit l  ore que onques la ui  que morz an sui . 
 Einsin li guerpist la damoisele . 
Mais ançois que li uallez l  an uoille laissiez aler  li fait fiancier que ia mais a cheualier ne se combatra se ce n  est sor soi desfandant . 
Lors uint li cheualiers qui illuec auoit amené lo uallet  et la damoisele autresi  si furent tuit esbahi des meruoilles que il auoit faites . 
Et il entre el paueillon et prant par la main la damoisele  qui lors primes estoit leuee  si la rant au cheualier . 
 Tenez  fait il  sire cheualiers . 
Or en auez deus . 
  Sire  fait li cheualiers  moies ne seront eles pas  car trop sont beles . 
Ne ge nes ai mie conquises  mais uos  si doiuent estre uoz . 
  Moies ne seront eles ia  fait li uallez  car il fu couanz que uos les auriez andeus . 
  Sire  fait li cheualiers  puis que uos nes uolez auoir  si me commandez qe g  en ferai  car il en sera fait a uostre uolenté . 
  Sera ores   fait li uallez . 
 Oïl  fait il  gel uos creant leiaument . 
  Or les menez  fait li uallez  a la cort monseignor lo roi Artu  si dites a madame la reine que li uallez qui ua por lo secors a la dame de Nohaut les li enuoie . 
Et li dites que ge li ment que  por moi gaaignier a toziors  que ele me face cheualier  si m  enuoit une espee com a celui qui ses cheualiers sera  car messires li rois ne me ceint point de l  espee qant il me fist ier cheualier . 
 Qant li cheualiers oï qu  il estoit nouiax  s  en est toz esbahiz . 
 Sire  fait il  ou uos trouerai ge au reuenir    A Nohaut  fait li uallez  uenez tot droit . 
 Li cheualiers s  an ua atant a la cort et fait son mesage et conte a la reine les meruoilles qu  il a ueües del uallet . 
Et ele en est mout liee  si li anuoie une espee mout boene et mout richement apareilliee de fuerre et de ranges . 
Li cheualiers an porte l  espee et uait tant qu  il uient a Nohaut  car bien sauoit la droite uoie . 
Et qant il uient pres de la uile  si troua lo uallet  qui ancor n  i estoit mie uenuz  et il li baille l  espee de par la reine . 
 Et si uos mande  fait il  que uos la ceigniez . 
 Et il la ceint mout uolentiers et au cheualier done celi qui estoit pandue a son arçon  et dit que ores est il cheualiers . 
Deu merci et sa dame . 
Et por ce l  a apelé li contes uallet eniusque ci . 
Li cheualiers qui lo secors auoit quis a la cort por la dame de Nohaut estoit ia uenuz  tierz ior auoit  et il auoit tant loé lo nouiau cheualier a sa dame que ele l  atant a grant desirrier  ne ne uelt que autres face sa bataille . 
Qant il uint  il fu assez qui ioie li fist  car li cheualiers qui auoc lui uenoit s  en uint auant por dire de lui les nouelles . 
Si monta la dame et mout de ses genz  et uindrent ancontre  si li font si grant ioie com en puet faire a un cheualier estrange . 
Qant il uoit la dame  si ne s  esbaïst mie de sa grant biauté  ne grant entandue n  i met  et si estoit ele une des tres beles . 
Mais ne met mie a son cuer totes biautez  ainz dit   Dame  a uos m  enuoie messires li rois Artus por uostre bataille faire  et ge en sui prelz orendroit o qant uos plaira . 
  Sire  fait ele  beneoiz soit messires li rois  et uos seiez li bienuenuz  et ge uos reçoif a mout bon gré . 
 Lors esgarde  si uoit son auberc fausé endroit l  espaule  la ou il fu naurez qant il conquist la damoisele el lac . 
Et la plaie li estoit mout enpiriee  car il l  auoit mise en nonchaloir . 
 Sire  fait ele  uos iestes naurez . 
  Dame  fait il  ge n  ai plaie qui me toille a faire uostre seruise qant uos plaira  et ge la uos offre bien orendroit ou a demain . 
 La dame lo fait desarmer et trueue la plaie mout grant et mout parfonde  si dit   uos n  auez mestier de combatre tant que uos soiez gariz  et ge aurai encor bien respit de ma bataille . 
  Dame  fait il  ge ai mout plus affaire aillors que ci  si couient aster  que por moi  que por uos . 
 Et ele dist q  en nule maniere ele ne sofferroit qu  il se combatiest en cest point  ainz li fait mires uenir et lo couche en ses chanbres . 
Sel tient ansin quinze iorz  tant qu  il fu toz gariz . 
Dedanz les quinze iorz uint la nouele a la cort lou roi Artu que la dame de Nohaut n  estoit mie encor deliure . 
Et Kex li seneschax dist au roi   Sire  cuidiez uos que si iuesnes hom com cil estoit poïst faire tele besoigne  Enuoiez m  i  car preudome doit l  on enuoier en tel affaire . 
 Et li rois li otroie . 
Messire Kex uait tant par ses iornees qu  il uint a Nohaut  si enuoie auant un escuier . 
Et la dame monte et ses genz  et uont encontre et lo reçoiuent a grant ioie . 
Et li nouiaus cheualiers i fu  qui toz estoit gariz . 
 Dame  fait il  messires li rois m  enuoie a uos por faire uostre bataille . 
Et pieç  a qu  il m  i eust enuoié  ou un autre prodome  mais uns nouiaus cheualiers l  en requist le dom  si li dona . 
Mais qant il oï que uostre affaires n  estoit mie a chief menez  si m  i enuoie por lo faire . 
  Sire  fait la dame  grant merciz a monseignor lo roi et au cheualier qu  il i enuoia et a uos . 
Mais el cheualier n  est mie remesse ma bessoigne  car des lo premier ior la uost il faire  mais ge n  oi cure  por ce que il estoit naurez  et ore est gariz  si la fera . 
  Dame  fait Kex  ce ne puet estre . 
Puis que ge i sui uenuz  ge la ferai  ou ge i auroie honte et messires li rois n  i auroit mie honor . 
 Qant ce ot la dame  s  en est mout angoisseusse  ne ne set que faire  car mout uoudroit que li nouiaus cheualiers feïst la bataille . 
Ne uers lo seneschal ne set que faire  car il est mout sires del roi cui fame ele est  si li puet nuire et aidier . 
Lors se trait auant li cheualiers nouiaus et dit au seneschal   Certes  sire Keu  des lo premier ior l  eüsse ge faite  se ma dame uolsist  et ancor en sui ge prelz  et bien li requier que autres ne la face  car ge la doi faire qui uign auant . 
  Biax amis  fait Kex  ce ne puet estre  puis que ge i sui uenuz . 
  Certes  fait li cheualiers nouiaus  mout seroit granz domaiges se ma dame estoit engigniee  que li miaudres ne la feïst . 
  uos auez uoir dit   fait Kex . 
 Dons nos combatrons nos  fait li nouiaus cheualiers  entre nos deus ansemble  et cil qui uaintra si face la bataille . 
 Et Kex dit que il l  otroie . 
 En non Deu  fait la dame  se Deu plaist  ce n  iert ia fait . 
Mais ge ferai pais a l  anor mon seignor lo roi  qui ci uos a enuoiez  et a l  anor de uos deus  car ge puis faire ma bataille par un cheualier ou par deus ou par tant com ge uoudrai . 
Or si manderai au roi de Northumberlande ma bataille par deus cheualiers . 
 En ceste guise les apaie la dame comme saige . 
Au matin uint li rois et ses genz d  une partie del chastel o il estoit en une lande desoz Nohaut ou la bataille estoit deuisee . 
Et d  autre part uint la dame et si dui cheualier et ses autres genz . 
Quant li couant furent recordé deuant ses genz  si se traistrent tuit arriere . 
Et li quatre cheualier s  antresloignent  puis s  adrecerent li dui cheualier as deus . 
Antre monseignor Kel et lo suen cheualier s  antreferirent parmi les escuz  si que totes lor lances uolent en pieces  mais ne chaï ne li uns ne li autres  et il sachent les espees  si se corrent sus . 
Entre lo nouiau cheualier et lo suen s  antrencontrerent  et cil de Northumberlande lo fiert  si qu  il li fait l  escu hurter a la temple  et la lance uole en pieces . 
Et li nouiaus cheualiers fiert lui desouz la bocle  si qu  il li serre l  escu au braz et lo braz au cors  et l  anpaint si durement que les regnes li remestrent en la main et l  eschine li hurte contre l  arçon derrieres  si lo porte par desus la crope del cheual a terre . 
Et au parcheor brise li glaiues . 
Mais cil ne iut gaires a terre  car tost fu em piez sailliz . 
Et li nouiaus cheualiers dist a monseignor Kel   Messire Keus  uenez a cestui et me laissiez cel autre . 
 Et Keus ne li respont mie  ançois se combat mout durement entre lui et son cheualier . 
Lors se traist arrieres li nouiax cheualiers  si descent et uient uers son cheualier  si giete l  escu sor la teste  l  espee en la main . 
Et cil refait autretel  si s  entredonent granz cox parmi les escuz et par les hiaumes et sor les braz et sor les espaules et la ou il se pueent ataindre . 
Si dure mout la bataille d  aus deus  tant que li cheualiers nel pot soffrir  si guerpist place plus et plus  et cil prant terre sor lui . 
Et li cheualiers guenchist tant com il puet  mais guenchirs ne li uaut neiant  car cil lo haste mout . 
Et bien uoient qu  il en a mout lo poior et que trop est au desouz . 
Et entre Keu et lo suen cheualier orent lor cheuaus ocis et furent a pié . 
Et li nouiaus cheualiers redit   uenez ça  sire Kex  car uos ueez bien comment il est  et uos me laissiez celui  car i  ai autre chose affaire que ci demorer tote ior . 
 Et Kex en a mout grant honte  si li dit par corroz   Biax sire  bien uos couiegne del uostre  et lo mien me laissiez . 
 Et lors recort li nouiax cheualiers sus au suen cheualier  et cil se deffandist uolentiers s  il poïst  mais sa deffanse ne ualoit preu . 
Et qant il uoit qu  il l  a si au desouz mis  si lo deporte  car il ne uoloit mie faire honte a monseignor Kel et si uolsist bien que pais an fust . 
D  autre part se rest messires Kex tant combatuz au suen qu  il lo met au desouz . 
Et uoit li rois de Northumberlande que deuers els n  i a mais point de deffense . 
Lors mande pais a la dame  si li offre qu  il s  an ira  il et ses genz  et li laira sa terre quitement  ne ia mais ne li fera mal  ne a li n  a sa terre  si l  an asseüre par sairement et par ostaiges . 
Si ont faite la pais an tel maniere . 
Et la dame uint as deus cheualiers qui por li se combatent  si dit que ele a pais a son talant  si les depart . 
Li rois de Northumberlande s  en reua et en maine ses genz  et la dame remaint en boene paiz . 
Et l  andemain s  en reua messire Kex a la cort arriere et conta lo roi comment li affaires est alez  et lo mercia mout de par la dame de Nohaut . 
Et li nouiaus cheualiers remest a Nohaut  car la dame lo retint tant com ele pot . 
Et qant plus retenir nel pot  si l  an pessa mout . 
Et il s  an parti a un lundi matin  si lo conueia la dame meesmes a grant planté de cheualiers  et mout se poroffri li et sa terre a son uoloir . 
Quant ele l  ot conuoié une grant piece  si la fist li cheualiers retorner a force . 
Et qant il furent retorné tuit  ne retorna mie li cheualiers qui l  espee li auoit aportee de la reine  ainz lo conuoia mout uolentiers  car il l  amoit mout et prisoit dedanz son cuer . 
Si li dit   Sire  ge suis mout a uostre plaisir  ne de chose que i  aie uers uos meffaite  uos pri ge  por Deu  qu  il ne uos anuit mie . 
  De qel chose   fait li cheualiers . 
 De ce  fait il  que ge uos menai combatre as deus cheualiers por la pucelle qui estoit el lac  car ge nel fis se por uostre grant honor non  et si uos dirai comment ce fu . 
Ma dame dist qu  ele feroit esprouer lo cheualier que li rois li enuoieroit por faire sa bataille  ainz que ele l  i meïst . 
Si m  i enueia et les deus a cui nos iostasmes por combatre a uos . 
Et por ce n  an oserent plus faire  qant ge uos baillai m  espee  et uos deïtes que ge les uos laissasse andeus  car il cuidierent bien que uos fussiez plus naurez que uos n  estiez . 
  Et li cheualiers granz  fait il  qui estoit    Sire  fait il  c  estoit uns cheualiers de mout grant proesce qui a non Antoagais  si s  estoit porofferz a ma dame de faire sa bataille  par si que ele li donast s  amor . 
Et ele dist que  s  il estoit miaudres cheualiers que cil que li rois li enuoieroit  ele li donroit s  amor et lo metroit en sa bataille . 
Et il dessirroit l  amor ma dame sor totes choses  et por ce ne deigna il a uos ioster se desarmez non . 
Et sachiez que s  il uos aüst conquis  il eüst faite la bataille . 
Or uos ai dite l  achoison por quoi cist agait furent basti  si uos pri por Deu que uos me pardonez lo meffait . 
  Certes  fait il  meffait n  i uoi ge nul  et se meffait i ot  gel uos pardoig . 
  Sire  fait il  granz merciz . 
Et sachiez bien que ge sui uostres cheualiers en toz leus . 
 Et cil l  an mercie  et puis s  entrecomandent a Deu  si se depart li uns de l  autre . 
Li cheualiers nouiaus s  en uait entre lui et ses escuiers  si pense qu  il uoudra aler mout celeement  an tel maniere que riens nel conoisse  comme cil qui bee a los et a honor conquerre . 
Lors est antrez en une grant forest et cheuauche tote ior sanz auenture trouer dont a parler face  ne dont l  an doie parole tenir . 
La nuit iut en la forest en une maison de religion  o grant onors li fu faite . 
Au matin il laissa ses escuiers  si lor commande qu  il l  atandent et qu  il ne se mueuent deuant un mois s  il ne ueoient son cors . 
Lors s  an part de la maison  et ele estoit loign de Nohaut bien trente liues englesches . 
En cele maison auoit une sepolture que l  an apeloit Leucain . 
Cil Leucanz fu niés Ioseph de Darimathie  cel dont li granz lignages descendié par cui la Granz Bretaigne fu puis enluminee  car il i porterent lo Graal et conquistrent la terre mescreant a Nostre Seignor . 
Et de celui gisoit li cors en la maison de religion que uos auez oïe . 
Quant li cheualiers nouiax se fu partiz de la maison  si cheuaucha si com auenture lo portoit  une hore auant et autre arrieres  tant qu  il est hors de tote la terre de Nohaut . 
Un ior auint qu  il ot cheuauchié iusqu  a midi  si li prist mout granz talanz de boiure . 
Et il cheuauche uers une riuiere  et qant il uint la  si descendié et but  et qant il ot beü  si s  asist sor la riuiere et commança a panser mout durement . 
Maintenant uint uns cheualiers toz armez de l  autre part de l  eiue et se fiert el gué mout durement  si qu  il fist l  eiue uoler sor lo cheualier qui pansoit  si lo moille tot . 
Cil laisse son penser  si se drece et dist au cheualier   Sire cheualiers  or m  auez uos moillié . 
Et autre anui m  auez uos fait  car mon pensé m  auez tolu . 
  Mout m  est ores a poi  fait cil  ne de uos ne de uostre pensé . 
 Et lors monte li nouiaus cheualiers  car aler s  an uiaut sanz mesler a celui  por sauoir s  il porroit son penser recourer ausi doucement com il faisoit hore . 
Lors entre el gué por passer outre . 
Et li cheualiers li dist   Mar i passez  sire cheualiers  car madame la reine m  a commandé cest gué a garder que nus n  i past . 
 Et cil demande qex reine . 
 La fame lo roi Artu   fait cil . 
Quant cil l  ot  si guenchist contramont la riuiere  si s  en commance a aler . 
Et li cheualiers uait aprés lui  si lo prant au frain . 
 Estez  fait il  cest cheual uos couient a laissier . 
  Por quoi   fait li nouiaus cheualiers . 
 Por ce  fait cil  que uos entrastes el gué ne tant ne quant . 
 Maintenant oste cil uns des piez de son estrier . 
Et qant il ot que li cheualiers ne dist plus  si lo regarde   Dites moi  fait il  qui lo commande   Et cil dit que la reine . 
 Dites lo uos  fait il  comme leiax cheualiers   Et il dit qu  il n  i a commandement se lo suen non . 
 Lo uostre  fait il  par mon chief  uos ne l  an menroiz hui mais par uos . 
 Et toteuoies lo tient cil par lo frain . 
 Laissiez mon frain   fait li nouiaus cheualiers . 
 Nel ferai   fait cil . 
Et il met main a l  espee et la trait demie fors del fuerre . 
Et cil lo laisse et dist   Certes  mar la traissistes . 
 Lors s  esloigne et prant l  escu par les enarmes . 
Puis met lo glaiue soz l  aisselle et lait corre a celui . 
Et cil se cueure de son escu et se redrece encontre lui . 
Li cheualiers qui lo gué deuoit garder lo fiert  si que tote sa lance uole em pieces . 
Et li nouiaus cheualiers fiert lui  si qu  il lo porte a terre . 
Il uient au cheual  si lo prant et li amaine   Tenez  fait il  uostre cheual  et si uos faz droit de ce que ge uos ai abatu  mais gel fis sor moi desfandant . 
 Cil tient a mout grant despit ce qu  il l  a abatu  car il ne set qui il est . 
Si monte  puis li a dit   Cheualiers  dites moi qui uos iestes . 
  Ne uos an dirai rien   fait cil . 
Et toteuoies s  en ua contremont la riuiere . 
Et cil lo reprant au frain et dit   Or saurai ge qui uos iestes  ençois que uos m  eschapoiz . 
  Certes  fait cil  ce ne sera hui . 
  Dont uos combatroiz uos a moi   fait cil . 
 A uos  fait li cheualiers nouiaus  ne me combatrai ge hui mais  car uos auez trop bon conduit  puis que ma dame uos conduit . 
Mais ansin ne s  alose mie prozdom de faire anuiz et hontes as cheualiers erranz por sehurté des hautes dames . 
 Et cil dit que por seürté de la reine ne se uelt il mie combatre . 
 Car ge ne sui mie  fait il  a li . 
Et por ce uos combatroiz uos a moi  o uos me diroiz ia uostre non . 
  Se uos me fïanciez  fait li nouiaus cheualiers  que uos n  iestes a li  ge feroie l  un des deus . 
 Et il li fïance . 
 Or auroiz la bataille  fait li nouiaus cheualiers  se uos uolez  car uos ne sauroiz mie qui ge sui . 
 Et cil dit que ia miauz ne quiert . 
Lors se requierent mout fierement as espees tot a cheual . 
Et cil estoit mout proz  si auoit non Alybons  li filz au uauasor del Gué la Reine . 
Et cil guez auoit ensin non por ce que la reine lo troua auant que nus dedanz les deus anz que li rois Artus l  ot prise . 
Et qant li set roi l  asaillirent as trez a l  aniornee  la o il s  estoit logiez sor lo Hombre  qant tuit furent desconfiz et foïrent chascuns la ou foïr pot  et la recoura li rois et messires Gauuains et li rois Uriens et li rois Loth  ses freres  et messire Yuains  qui ancor estoit iuenes et de petit pris et bachelers  et messire Kex autresi  qui lo ior fist la grant proesce par qoi il fu en grant pris et seneschax clamez ainz qu  il lo fust . 
Illoc lor auint bele auenture qant il uindrent au gué  et la reine fu passee qui s  an fuioit  et Kex dist qu  il ne fuiroit plus deuant qu  il ueïst por qoi . 
Et lors uirent les set rois uenir a esperon deuant totes lor genz lo trait de deus ars  car li autre entandoient au grant gaaing qui estoit as tantes . 
Et li rois Uriens dist que il se meïssent outre lo gué  car la ne doteroient il rien . 
Et lors dist Kex que dahaz ait qui passera aiue  qui qu  il fust  deuant qu  il eüst iosté a roi . 
 Ia ne sont il  fist il  que autretant comme nos . 
 Et li rois Uriens dist   Kex  si sont set et nos somes sis . 
  Moi ne chaut  dist Kex  car g  en ocirrai deus par moi . 
Bien se gart chascuns de uos qu  il fera . 
 Et il dist uoir  car il en ocist un de son glaiue et autre de s  espee  et chascuns des autres ocist lo sien . 
Ce fu la plus honoree auenture qui onqes auenist au roi Artus . 
Itex fu l  auenture del gué  mais or dirons des deus cheualiers qui se combatent . 
Si a tant duré la meslee que mout se sont blecié  mais an la fin n  i pot durer Alybons . 
Et qant il uoit que c  est sanz recourier  si dit qu  il ne se combatra plus . 
Et li autres dit que atant n  en ira il mie . 
 Por quoi  fait cil  ia ne nos combatons nos por nule querele  et se querele i a  ge la uos quit   Il i a tel querelle  fait li nouiaus cheualiers  que uos me moillastes et feïstes honte . 
  Sel uos amanderai  fait cil  a uostre deuise . 
  Et ge uos an quit   fait il . 
 Granz merciz  fait Alybons  mais or uos pri que uos me diez uostre non . 
 Et cil dit qu  il ne li dira mie . 
 Et ge uos requier  fait li cheualiers  qu  il ne uos poist mie se ge uois en tel leu o l  en lo me dira . 
 Et cil dit qu  il uelt bien qu  il aille par tot la ou lui plaira . 
Atant se part li uns de l  autre . 
Et li cheualiers qui estoit del gué s  en uait droit a la cort lo roi Artu  ou il estoit bien coneüz  et uient tot droit a la reine  si li dit   Dame  ge sui uenuz a uos de loing  que uos me dioiz  se uos lo sauez  qui est uns cheualiers a unes armes blanches et a un blanc cheual . 
  Por quoi lo dites  fait la reine  se Dex uos aït  ne par la rien que uos plus amez    Dame  fait il  por ce que ge uos merci mout de lui . 
  Et de quoi   fait la reine . 
Et il li conte si com la chose auoit esté et les paroles totes . 
 Et ge cuit  dame  fait il  que  se ge li eüsse dit que uos li mandissiez  il m  eüst son cheual baillié . 
  Il feïst que fox  fait ele  qant por un mençonge uos eüst baillié son cheual  car ge ne fis onques lo gué garder a uos . 
  Dame  dist il  encor fist il plus  car il me randié mon cheual puis que il m  ot abatu  et de ce uos mercioie gié  et puis aprés nos combatimes nos ensemble mout longuement . 
  Li quex en ot lo pis   fait la reine . 
 Dame  fait il  certes  ge  ia n  en quier mentir . 
Mais or me dites qui il est . 
  Se Dex m  aïst  fait ele  ge ne sai ne son non ne don il est  mais messires li rois lo fist cheualier a feste Saint Ioham  si a puis fait assez d  armes en mainz leus  et ueiant cels de ceianz et ueiant autres . 
Mais  por Deu  itant me dites s  il est haitiez et sainz . 
  Dame  fait il  oï  toz . 
 Tant est alee la parole que par tote la cort est ia seüe  si en est li rois mout liez et li plus de cels qui l  oent . 
Ne plus ne parole ci endroit li contes del roi ne de la reine  ançois retorne au cheualier as armes blanches qui s  en uait . 
Quant li Blans Cheualiers se fu partiz de Alybon  lo fil au uauassor  si erra tote ior sanz auenture trouer dont a parler face . 
La nuit iut chiés un foretier qui mout bien lo herberia . 
L  andemain fu matin leuez et cheuaucha la matinee tote iusq  endroit tierce . 
Et lors encontra une damoisele sor un palefroi  merueilleus duel faisant . 
Il li demande que ele a . 
Ele dit que ele a lo plus grant duel que ele onques eüst . 
Et il li demande de qoi . 
 Ia m  ont  fait ele  mon ami mort en un chastel ci derriere  un des plus biaus cheualiers do monde . 
  Damoiselle  fait il  por quoi    Sire  fait ele  por les mauuaisses costumes qui i sont . 
Que maleoite soit l  ame de lui qui l  establi  car onques cheualiers erranz n  i antra qui n  i moreüst . 
  Et anterra il ia cheualiers  fait il  qi n  i muire    Oïl  fait ele  s  il pooit escheuer ce que l  auenture requiert  mais il lo couendroit estre miaudres qu  il n  est encores nus . 
  Damoisele  fait il  que requiert l  auenture  Dites lo moi . 
  Se uos uolez  fait ele  sauoir  si i alez  car c  est la uoie . 
 Atant s  an uait grant aleüre  si fait son duel que ele auoit commencié . 
Et cil cheuauche toz les escloz tant qu  il uit lo chastel . 
Et il cheuauche la tot droit  et tantost qu  il uint deuant la porte  lors esgarde lo chastel  si uoit qu  il siet trop orgueilleusement et trop bel  car tote la forteresce siet en haute roiche naïue . 
Si n  est mie petite  car ele a de toz sanz plus c  une aubeleste ne trairoit . 
Au pié de la roche  d  une part  cort li Honbres  et de l  autre part cort uns granz ruz qui uient de plus de quarante fontaines qui totes sordent a mains d  une archiee del pié de la roche . 
Li cheualiers cheuauche tot contremont  droit a la porte del chastel . 
Et qant il uient pres  si la uoit close et mout bien fermee  ne cele porte n  estoit nule foiz ouerte . 
Et li chastiaus auoit non la Doloreuse Garde  por ce que nus cheualiers erranz n  i uenist qui n  i morist o qui n  i fust enprisonez au mains  si tost com l  an an uenoit au desus . 
Et c  estoit de toz cels qui i uenoient  car nus ne pooit soffrir la painne d  armes que soffrir i couenoit  il i auoit deus paires de murs  et a chascun mur une porte  et a chascune porte couenoit lo cheualier herrant combatre a dis cheualiers . 
Mais c  estoit en une mout estrange maniere  car si tost com uns des cheualiers estoit las et il ne uoloit plus des armes  si estoit apareilliez uns autres et uenoit en son leu  si se combatoit por lui . 
Et qant cil estoit las  si uenoit uns autres . 
Ensi nes pooit uns seus cheualiers outrer  s  il n  estoit de tel proesce et de si grant cheance que toz les poïst ocirre  l  un aprés l  autre . 
Desus l  autre mur en haut  tres desus la porte  si auoit un cheualier formé de cuiure  et fu granz et corsuz sor son cheual  armé de totes armes  et tenoit en ses deus mains une grant hache . 
Si estoit laïssus dreciez par anchantement  et tant com il fust en estant  n  auoit garde li chastiaus d  estre conquis par nul home . 
Mais si tost com cil entroit dedanz la premiere porte qui lo chastel deuroit conquerre  et il porroit lo cheualier de cuiure ueoir  tant tost fondroit a terre . 
Et lors charroient tuit li anchentement del chastel dom il estoit toz plains  en tel maniere qu  il seroient ueü apertement . 
Mais del tot ne remaindroient il mie deuant que cil qui lo chastel conquerroit i demorast quarante iorz sans gesir hors nule nuit . 
Tele estoit la force des anchantemenz del chastel . 
Et par desouz estoit li bors assez aeissiez  o l  an pooit trouer totes les choses qui mestier eüssent a nul cheualier errant . 
Si auoit non li bors Chaneuiere  et seoit tres desus la riuiere de Hombre . 
Qant li cheualiers as blanches armes uint deuant la porte et il la uit fermee  si an fu mout angoisseus . 
Et lors uint encontre lui une damoisele de mout grant biauté  si lo salue  et il li . 
 Damoisele  fait il  sauriez me uos dire nule uerité del couine de laianz   La damoisele fu enuelopee mout bien  car s  ele fust descouerte  il l  eüst bien conneüe . 
Et ele li deuise tot lo couine de laianz  et comment il lo couient combatre  et a quel meschief  s  il i uelt antrer . 
 Mais se uos m  en creez  fait ele  uos n  i panseroiz ia neïs que uos i antroiz . 
  Damoisele  fait il  ensin ne remandrei ge mie  o ge saurai lo couine de laianz  ou ge serai mis auoc les autres prodomes qui laianz ont esté mort  car ge porrai bien faillir a plus honoree uie auoir . 
 Atant s  an part la damoisele . 
Et ia estoit mout tart  si tornoit auqes uers lo uespre . 
Et tantost oï li cheualiers un home desus la porte an haut qui li demande   Sire cheualiers  que querez uos    Laianz  fait il  uoudroie estre ore . 
  Certes  fait cil qui estoit garde  ce deura uos peser qant uos i anterroiz . 
  Ne sai  fait il  mais por Deu  biax dolz amis  hastez moi ma bessoigne  car il iert ia nuiz . 
 Maintenant sone cil un maienel . 
Et un po aprés ist de laianz uns cheualiers par lou guichet de la porte  et fu armez  et cors et membres  et ses cheuaux fu traiz aprés lui . 
Et il dit a l  autre   Sire cheualiers  la aual uos couient traire  car ci n  a mie place o nos nos puissiens combatre aeisieement . 
 Et cil respont que ce li est bel . 
Lors sont uenu aual au pié del tertre  si s  antresloignent  si metent les glaiues souz les aisseles et hurtent les escuz des codes  si s  entreuienent si tost com li cheual lor pueent corre  et s  entrefierent sor les escuz si granz cox com il pueent greignors . 
Li cheualiers del chastel brise son glaiue . 
Et cil au blanc escu lo fiert an haut desor la bocle  si l  an fait rompre lo cuir et les eis desioindre . 
Et li cox fu pessanz  et tranchanz li fers  si nel pot soffrir li hauberz  a ce que de grant uertu fu anpainz  si estandirent les mailles . 
Et li fers passa au cheualier parmi lo cors  si uole hors des arçons et chiet a terre sanz releuer  car morz estoit . 
Quant li Blans Cheualiers lo uoit chaü  si descent  car il ne cuide mie qu  il soit morz . 
Si li cort sus  l  espee traite . 
Et qant il uoit qu  il ne se relieue  si li arache son hiaume de la teste . 
Et qant il uoit qu  il est morz  s  an est mout correciez . 
Atant est sonez li corz  si reuient uns cheualiers grant aleüre . 
Et qant cil lo uoit uenir  si rest montez et reprant son glaiue qu  il a trait del cors au cheualier . 
Si s  antrelaissent corre tant com li cheual puent randre . 
Cil do chastel a failli  et li Blans Cheualiers lo fiert  si que li escuz n  i a duree  mais li hauberz remest antiers . 
Et cil l  anpaint bien  qui asez ot force et plus cuer  si l  arache de la sele et lo porte par desus la crope del cheual a terre . 
Et au cheor li auint qu  il se brise lo destre braz et il se pasme . 
Et cil qui abatu l  ot se remet a terre  et tantost li arrache lo hiaume de la teste . 
Et qant il reuient de pasmeisons  si li menace lo chief a couper s  il ne li fïence prison . 
Et ia refu li corz sonez  si reuenoit uns cheualiers toz armez aual lo tertre . 
Et li Blans Cheualiers se haste mout de son cheualier conquerre  si lo tient si cort que por paor de mort li fïance prison . 
Maintenant rest cil sailliz an son cheual et reprant son glaiue  qui encores tenoit en l  escu au cheualier  si muet encontre celui qui uient  si lo reporte a terre mout durement . 
Et lors brise li glaiues . 
Li cheualiers ne demora gaires a terre  ainz sailli sus . 
Et cil redescent de son cheual et trait son escu auant  si li cort sus hardiement  l  espee en la main  si s  entredonent granz cox par tot la o il se cuident enpirier . 
Mais longuement nel pot mie soffrir li cheualiers del chastel  ainz li comance place a guerpir . 
Et qant il uoit que li pires en est siens  si fait signe de s  espee a la gaite  et cil resone lo cor . 
Et maintenant reuient uns cheualiers grant aleüre  et mout fu granz et corsuz et de grant deffanse par sanblant . 
Et li Blans Cheualiers ne laisse mie por ce lo sien  ainz li cort sus tant que mout l  a ia blecié . 
Et cil se cueure au miauz qu  il puet  que autre conroi n  i met . 
Et cil li crie  qui au secors uient   Laissiez lo  sire cheualiers  car ge uaig an leu de lui . 
  Moi ne chaut  fait cil  combien uos soiez  mais que ge uos puisse toz conquerre . 
  uos n  auez droit  fait li autres cheualiers  an lui plus tochier  car gel uaign garantir . 
  Et comment lo garantiroiz uos  fait li Blans Cheualiers  se uos ne poez uos meesmes garantir . 
 Lors a pris lo glaiue au cheualier a cui il s  estoit combatuz  et est sailliz en son cheual . 
Si laisse corre a celui qui uient  si lo fiert de tote sa force si durement qu  il porte lui et lo cheual enmi lo ru d  une fontaine . 
Puis reuint au premier cheualier que cil secorroit  et il uoloit ia remonter en son cheual . 
Et il s  an uient par lui  si lo fiert del piz del cheual  si qu  il lo reporte a terre  si li uait tant par desus lo cors que tot lo debrise  qu  il n  a pooir de releuer . 
Et il regarde  si uoit celui qi gisoit el ru de la fontaine qui ia se releuoit . 
Et lors li adrece  l  espee en la main  sel fiert de tel aleüre com il uient  si que tot l  estone . 
Si lo ra abatu a terre tot estordi  et li refait son cheual aler par desus lo cors autretant com il fist a l  autre  si qe mout l  a blecié et il se pasme d  angoisse . 
Lors reuient a l  autre  si descent et li deslace la teste et desarme do hiaume et de la uentaille  tant que cil li fïance prison . 
Et tantost fu li corz sonez  et uint hors li quinz cheualiers . 
Et qant cil lo uoit  si recort sus a celui qui gist sor la fontaine  si li resache lo hiaume de la teste et li done grant cop del plat de l  espee  tant que  ançois que li autres uenist  li a cil prison fïanciee . 
Qant il uoit qu  il en est ia de quatre au desus  petit prise lo remenant . 
Lors est uenuz a son cheual  si remonte et lait corre a celui  l  espee traite  car del glaiue n  a il point . 
Et cil peçoie sor lui son glaiue de tel aleüre com il uient . 
Et li Blans Cheualiers s  an uient por lui  si li done tel cop de l  espee a l  ire et a la force que il ot que il li tranche lo hiaume et la uentaille selonc la temple senestre  si que li aciers est descenduz desor l  oroille  si la li tranche tote iusq  el col  et la ioe tot autresin . 
Et a lo col si antamé qu  a grant poines sostient son hiaume  si l  a si estoné qu  il ne puet arester en sele  si uole a terre toz estordiz . 
Et au cheoir feri li coinz del hiaume en terre  si que par un po qu  il n  a lo col brisié . 
Si a tele angoisse que li sans li uole parmi la boche et par lo nes et par les oroilles  et il se pasme . 
Lors commence mout durement a anuitier  si que cil des murs ne uoient mais se petit non com il se contienent aual . 
Atant ont lo guichet fermé  et dient cil de la uile qui as murs estoient c  onques mais n  auoient ueü cheualier si uiste ne si seür . 
Et il a tant fait qu  il a conquis lo quint cheualier et prison li a fïanciee a tenir la ou il uoudra . 
Et lors est uenue illuec la damoisele qui auoit a lui parlé deuant la porte  si li dit   uenez en  sire cheualiers  car mais anuit ne feroiz uos bataille . 
  Damoisele  encor  fait il  en i a il assez a conquerre . 
  uoirs est  fait ele  mais il n  en i uandra hui mais plus  car li guichez est fermez . 
Mais lo matin i porroiz tot a tans uenir . 
  Ce poise moi  fait il  damoisele  que plus n  en i uient  car toteuoies eüsse mains affaire qant de plus fusse deliures . 
Et ce sauez uos bien  s  il me font droit  si lo me dites . 
  Oïl  fait ele  ce sachiez  car la bataille ne doit durer  puis qu  il est nuiz . 
Mais lo matin la rauroiz autresin com or l  auez . 
Et se ne fust por ce que cheualiers ne se doit ci delaier qui por bataille i uaigne  il n  i eüst cop feru anuit  car trop estoit tart . 
Et ce deuez uos uoloir  car uos iestes assez las . 
  Las  fait il  damoisele  ce ueïssiez uos par tans s  il fust iorz . 
 Lors est mout iriez et honteus  car il crient qu  ele ne li ait ueü faire aucun mauuais contenement . 
 uenez an  fait ele  auoc moi    Damoisele  fait il  en quel leu    La ou ge uos herbergerai  fait ele  mout bien . 
 Atant dit a cels qu  il auoit conquis qu  il lo siuent  et il si font car il ont toz lor cheuaus dont il estoient chaoit . 
La damoisele moine lo cheualier el borc aual en un ostel mout bel . 
Et il en auoit mout grant mestier . 
Quant il furent en l  ostel  si lo mena la damoisele en une chanbre por desarmer . 
Et ele fu totes ores enuelopee . 
Et il esgarde  si uoit en cele chambre trois escuz panduz en haut  et furent atotes les houces . 
Il demande a la damoisele cui sont cil escu  et ele dit que il sont a un sien cheualier . 
 Damoisele  fait il  ge les uerroie uolentiers toz descouerz se uos uoliez . 
 Et ele les fait descourir  et il uoit qu  il sont troi escu d  argent  si a en l  un une bande uermoille de bellic  et an l  autre deus  et an l  autre trois . 
Si les regarde mout grant piece . 
La o il regardoit les escuz  uint la damoisele d  une autre chanbre  et mout richement acesmee  si ot lo uis nu et descouert . 
Et laianz ot luminaire a grant planté . 
 Sire cheualiers  fait ele  que uos en senble des escuz    Damoisele  fait il  mout bien . 
 Lors la regarde  et qant il la uoit a descouert  si la conoist mout bien . 
Et il li saut les braz estanduz  et si li dit   Ha  bele douce damoisele  uos seiez la bienuenue sor totes les autres damoiseles . 
Mais  por Deu  me dites que fait ma boene dame . 
  Mout bien   fait ele . 
Lors lo trait a une part  si li dit que sa Dame del Lac l  anuoie a lui . 
 Et demain  fait ele  sauroiz uostre non et lo non uostre pere . 
Et ce sera laïssus en cel chastel dont uos seroiz sires ainz que uespres soient sonees  car gel sai de uoir par la boche ma dame meesmes . 
Et li troi escu sont uostre que uos auez ueüz . 
Et sachiez qu  il sont assez merueilleus  car si tost com uos auroiz au col celui o il n  a que une seule bande  si auroiz recouree la proesce et la force d  un cheualier auec celi que uos auez . 
Et se uos i pandez celui as deus bandes  si auroiz la proesce a deus cheualiers . 
Et par celui as trois bandes recouerroiz la proesce a trois cheualiers . 
Et ge les ferai demain porter en la place . 
Si gardez bien que uos ne uos fïez mie tant en uostre ioueneté que  si tost com uos santiroiz uostre force apetisier  que uos ne preigniez celui a la seule bande  et puis celui as deus  se bessoinz uos chace . 
Et qant uos uoudroiz tot torner a mal et que toz li siegles se meruaut de uos  si prenez celui as trois bandes  car uos uerroiz les plus apertes meruoilles qe uos onques oïssiez  et teles que uos ne porriez mies penser . 
Mais bien gardez que uos ne remeigniez n  au roi Artu n  a autrui deuant que uos seiez queneüz par uos proesces en pluseurs terres  car ensin uelt ma dame que uos lo faciez por uos essaucier et amender . 
 Longuement parla a lui la damoisele  si sont asis au mengier qant il fu prelz . 
Et la nuit furent en paine del cheualier ueoir cil d  amont et cil d  aual  et prioient tuit nostre Seignor que il li donast force et pooir de conquerre toz les cheualiers autresin com il auoit conquis les cinc  car mout desirroient que li anchantement et les males costumes del chastel fussient remeses a toziorz . 
Ensin passerent cele nuit  et au matin fist la damoisele oïr messe au cheualier  et puis s  arma . 
Et qant il fu armez  la damoisele lo mena deuant l  auant porte . 
Puis li dist   Sauez uos que uos auez affaire  se uos uolez la seignorie de cest chastel conquerre et abatre les anchantemenz  Il uos couendra  ainz que nuiz soit  conquerre dis cheualiers a ceste premiere porte et dis a cele autre . 
  Comment  fait il  dont n  ai ge conquis de la premiere porte cinc cheualiers    Nenil  fait ele  car rien que uos i aiez faite ne uos i uaudra ne plus que se uos n  en auiez onques cop feru . 
Et se uos auiez conquis nuef des cheualiers d  une des portes  et l  ore uenist  si reseroit tot a rancommencier  car ançois que nuiz soit  les deuez uos toz auoir conquis . 
Et bien seiez seürs que uos les conquerroiz toz . 
Et encores uos ferai certain d  une autre chose  que uos ne morroiz ia d  armes tant com uos aiez hiaume en teste ne auberc en dos . 
C  est une chose qui mout uos doit asseürer . 
  Certes  fait il  dons sui ge seürs que ge ne puis morir honteusement . 
 Endemantiers qu  il parloient ensin  et li corz sone  et uns cheualiers ist hors  armez de totes armes fors la teste  et dit au Blanc Cheualier   Sire cheualiers  que demandez uos   Et il dit que l  auenture del chastel . 
 De ce  fait li cheualiers  ne troueroiz uos ia qui uos responde tant com uos tanroiz noz cheualiers . 
Mais si tost com uos les auroiz randuz  si auroiz l  auenture tote preste . 
  Por les cheualiers  fait il  ne remandra il ia que uos ne me randoiz m  auanture  mais gardez que uos nes me faciez randre a tort  car ce seroit desleiautez . 
 Et cil dit   Sire cheualiers  bien sachiez que uos les deuez randre  mais il ne pueent  ne ne doiuent armes porter encontre uos . 
Et se uos uolez  les foiz em poez auoir  et gel uos lo . 
Et bien sachiez que ge uoudroie que uos fussiez si proz que eüssiez lo chastel conquis  car trop a duré ceste dolors . 
Mais il me couient garder ma leiauté et faire ce que mes fiez aporte . 
 Maintenant deliure cil les quatre cheualiers  si s  en entrent el chastel . 
Et tantost est hors uenuz uns cheualiers toz armez . 
Et quant il est hors del guichet  si saut en son cheual qui amenez li fu . 
Puis uienent endui au pié del tertre aual et comencierent les iostes au plus pres qu  il porent de la porte . 
Li cheualiers del chastel fiert l  autre sor l  escu de son pooir  si que il lo li fait hurter a la temple  mais la lance ne brisa mie  car trop estoit forz . 
Et li cheualiers fiert lui  si que parmi l  escu et parmi la manche do hauberc lo point el braz  si li fait l  escu hurter au costé si durement que l  eschine li est ploiee contre l  arçon  si lo fait uoler a terre par desus la crope del cheual  et il chiet si durement que mout se blece . 
Li Blans Cheualiers est descenduz a terre  et qant il li uost corre sus  si uoit iusqu  a nuef cheualiers  toz issuz de la premiere porte  et uienent aual lo tertre . 
Et uns cheualiers s  an part et uient iusq  en la place et se tient un petit loign . 
Et qant li Blans Cheualiers lo uoit  si se crient de traïson . 
Lors rest sailliz en son cheual et prant son glaiue et s  adrece a celui qu  il uoit uenir  sel fiert mout durement  et il lui  si que totes les lances uolent en pieces . 
Mais ne chaï ne li uns ne li autres . 
Et qant li Blans Cheualiers uoit que cil n  est chaüz et que andui li glaiue sont peceié  s  en a mout grant despit et dist que maleoiz soit qui onques fist glaiue  qant il nel fist tel que l  an nel poïst peceier . 
Lors met main a l  espee . 
Et li autres cheualiers fu releuez et ot son cheual perdu  si ot ius gité l  escu por lo braz  qu  il nel pooit sostenir  si se traoit uers la roche au plus qu  il pooit . 
Et cil li adrece qant que cheuax puet aler . 
Et qant li cheualiers l  ot uenir  si se regarde et uelt s  espee traire . 
Mais il n  en a mie lo leisir  car cil s  an uient par lui  si li done tel cop en haut desus lo hiaume que tot lo fait chanceler  et par un po qu  il n  est chaoiz . 
Et cil se lance outre  puis s  en reuient par lui  si com il a l  espee traite  si li done tel cop sor lo destre braz  ainz qu  il se gart  qu  il lo mehaigne . 
Et l  espee li est cheoite enmi lo chanp . 
 Comment  sire cheualiers  fait li autres qui poignant i uient  uolez uos uos combatre a nos deus    Oe  fait il  au tierz  s  il i uenoit  ausi uolentiers com as deus . 
  Par foi  fait il  nos ne uos oseriens mie ferir dui ensamble se par uostre congié non . 
  Puis que uos i uenez  fait il  por secorre li uns l  autre  si uos entresecorrez au miauz que uos porroiz . 
Ne il ne me grieue se uos iestes dui ne plus que uns seus  ne li troi ne que li dui  puis que ge conquerrai autresin bien lo plus comme lo mains . 
 Quant li cheualiers l  antant  si s  en esmaie mout  et bien set qu  il par est trop de grant cuer . 
Lors s  antreuienent  les espees traites  si se donent granz cox desor les hiaumes . 
Et qant li Cheualiers Blans an reuoit aler celui qu  il ot mehaignié des deus braz  si li relaisse corre et s  en uient par lui  si li sache lo hiaume hors de la teste . 
Et cil bee a foïr contremont lo tertre . 
Et cil s  an uient par lui  sel fiert desus la coife a la grant ire que il ot  si que tot lo fant iusq  es espaules  et il chiet . 
Et li autres lo uient ateignant  si li done grant cop desus lo hiaume  si que tot l  anbrunche auant  et la o il s  an passe outre  li Blans Cheualiers fiert par auenture de l  espee arrieres main el nasel del hiaume  si lo tranche tot iusq  es ioes  si l  anuerse de la grant angoisse qu  il a tres desus l  arçon derrieres  et il se pasme . 
Et cil s  an reuient par lui  si li resache lo hiaume del chief et li crie que il fiant prison  mais cil n  a pooir de respondre . 
Et cil refiert de l  espee enmi les danz  qu  il a totes descouertes et plaines de sanc  si lo tranche tot iusq  es oroilles  et dit que ia Dex ne li aït se il ia mais a pitié d  aus ocirre  puis que autrement nes puet conquerre . 
Cil est a terre cheoiz . 
Lors uoient bien li autre cheualier qu  il est morz  si s  an part uns des autres qui ia furent uenu au pié del tertre . 
Si peçoie son glaiue sor lo Blanc Cheualier . 
Et qant li glaiues li est failliz  si sache l  espee et li done granz cox  la ou il puet . 
Et cil li recort sus si fierement que tuit s  an esbaïssent  si lo conroie tel en po d  ore que plus nel puet soffrir  si apele un autre . 
Et il i uient  et cil  qui plus ne pooit la bataille soffrir  s  an fuit el chastel  et uns autres toz fres reuient en son leu . 
Ensin menerent lo Cheualier Blanc tant que ia estoit prime passee  et aprés tierce pooit estre . 
Lors uient illuec uns escuiers  et portoit a son col un escu d  argent a une bande uermoille de bellic . 
Et li escuz au Blanc Cheualier estoit ia tex conraez que mout en i auoit petit remex . 
Et il meesmes estoit ia mout ampiriez et d  alainne et d  autre force  si auoit assez perdu del sanc  car en mainz leus estoit naurez . 
Et ses rauoit il mout bleciez et naurez  mais tuit s  an fuioient el chastel a garanz et por els reuenoient autre tuit fres . 
Quant li Blans Cheualiers uoit qe ensi n  en porra uenir a chief  si li anuie mout que tant demore a conquerre la grant anor que il atant . 
Lors giete ius tant po d  escu com il auoit et saisist celui que li uallez auoit aporté . 
Et lors sant sa force doblee  si est tant uistes et tant legiers que il ne se sant de cop ne de plaie que il ait . 
Et tantost laisse corre a els toz et fiert destre et senestre  et fait tels meruoilles que nus ne lo uoit qui ne s  en esbaïsse . 
Il lor fause lor hiaumes  il lor decoure les escuz  il lor deront les auberz sor les braz et sor les espaules . 
Et il lo blecent mout  car si tost com li uns ne puet plus soffrir la meslee  si uient uns autres en son leu  et ce li a mout greué . 
Si a ensin maintenue la meslee tant que tierce passe  si l  ont assez faites plaies petites et granz . 
Et lors uint la damoisele qui l  auoit amené deuant la porte  et li escuiers auoc li qui auoit aporté l  escu  si aportoit celui as deus bandes . 
Et li cheualiers les auoit ia tant menez qu  il s  estoient ia mis au tertre et s  an aloient uers la porte por lo secors auoir plus pres . 
Et les genz del chastel esgardent desor les murs si com li cheualiers les an mainne toz par son cors  si an sont tuit esbahi et prient que Dex lo teigne an ce que il a commencié . 
Tant ont guanchi cil dedanz as cox qu  il sont uenu deuant la porte  et lors li recorent tuit sus . 
Et lor secors lor uient souant et menu  par quoi il n  an puet a chief uenir . 
Et lors lo prant la damoisele au frain et li oste ele meesmes l  escu del col et i met celui as deus bandes . 
Et li cheualier s  an meruoillent por quoi ele lo fait  si uossisient bien qu  il ne uenist plus arrieres  car trop ont grant honte del combatre a un seul cheualier qui si malement les a menez . 
Lors est reuenuz a la meslee  si les conroie tex en po d  ore que nus a cop ne l  ose atandre  ainz guanchissent a ses cox tuit li plus fres . 
Ne n  a dedanz lo chastel cheualier qui ait esté a la meslee qui ses cox n  ait essaiez  si dient bien tuit c  onques mais ne uirent cheualier de son pooir . 
Mais sor toz les autres en est esbahiz li sires del chastel  qui les esgarde desor lo mur o il est  si a tel duel que par un po que il n  anrage de ce qu  il n  est a la meslee . 
Mais il n  i puet estre  ne ne doit  selonc les costumes do chastel deuant que tuit li autre fussient conquis . 
Si a mout grant paor de ueoir sa grant dolor  a coi il n  auoit onques quidié que nus cors d  un seul cheualier poïst atandre . 
Mout les maine li Blans Cheualiers honteussement  et bien uoient qu  a lui ne porroient durer por change qu  il facent  car il les tient si corz que li lassé n  ont pooir d  antrer el guichet  ne cil dedanz de uenir hors . 
Si s  est an po d  ore si uistoiez qu  il en a cinc tex conreez qu  il n  i a celui qui ait pooir de releuer  car li dui en sont ocis  li troi gisent a mort nauré  estre les deus qu  il auoit ocis au commencier . 
Et qant il uoit qu  il ne sont mais que troi  si les prise mout petit . 
Lors lor cort sus mout fierement  et il li guerpissent place  si fuient tant com il puent an ganchissant . 
Et lors uient auant li plus grant et li plus corsuz des trois  si dit qu  il ne se fera ia ocirre  car mout plus preu qu  il n  est i ont perdu la uie  si li rant s  espee et li fïance prison . 
Et qant li autre dui uoient ce  si font autretel . 
Et lors escoute li Blans Cheualiers  si a oï un grant escrois . 
Et il esgarde contremont  si uoit que c  est la porte qui est ouerte . 
Et il a trop grant ioie  car ce ne cuidoit il ia ueoir . 
Et ia estoit pres de none . 
Et qant il a monté lo tertre  si uoit parmi la porte les dis cheualiers de l  autre porte toz abochiez deuant lo guichet . 
Lors l  areste la damoisele qui les escuz li auoit aportez  si li deslace ele meïsmes son hiaume  car il n  estoit mais preuz . 
Et ele lo baille un suen uallet et prant un autre qu  ele tient  mout buen et mout bel  si li a lacié . 
Et puis li oste l  escu del col  si li met celui as trois bandes . 
Et il li dist   Ha  damoisele  honi m  auez qui les me feroiz uaintre sanz point de ma proesce . 
Trop i auoit il de celui que uos auez osté . 
  Ne uos chaut  fait ele  car ge uoil que l  autre porte soit plus fierement conquise que ceste n  a esté . 
 Lors li baille li uallez un glaiue dont la hante est meruoilles forz et li fers tranchanz comme fauz . 
Et la damoiselle li dit qu  ele reuelt ueoir comment il ioste  car ele set assez comment il se set aidier de s  espee . 
Li cheualiers a pris lo glaiue et uient dedanz la porte . 
Et la damoisele li dit qu  il esgart en haut desus l  autre porte . 
Et il esgarde  si uoit lo cheualier de cuiure grant et merueilleus . 
Et si tost com il l  a ueü  si chiet de si haut com il est et ataint en son chaoir un des cheualiers qui desouz la porte sont  si li brise le col an trauers et l  abat mort de son cheual . 
Mais de rien ne s  esbahist li Blans Cheualiers  ançois laisse corre a tot lo tropeel . 
Et fiert celui qu  il aconsiust si durement qu  il lo giete mort . 
Et qant li autre uoient ces deus morz et lo cheualier de cuiure qui fonduz fu  si ne se seuent mais en quoi fier  si se lancent ius des cheuaus et se metent anz parmi lou guichet au plus isnellement qu  il pueent . 
Et li Blans Cheualiers saut ius  si a traite l  espee dont il lor done granz cox par la ou il les ataint . 
Si a tant fait que li troi darein li ont fïanciee prison  qui a tans n  i porent antrer . 
Et il se met aprés les autres cinc parmi lo guichet  mais il n  en ataint nul . 
Et lors encontre assez dames et damoiseles et boriois qui mout grant ioie li font et li dient   Sire  il ne uos couient faire plus que fait auez  puis que il uos ont guerpie la porte . 
 Et lors aporte une damoisele les clex  et l  an li defferme la porte tantost . 
Et ele giete un si grant brait que mout s  en meruoille li cheualiers . 
Et il demande a ces qui antor lui sont s  il a plus a faire de nule chose qui a l  auenture aparteigne . 
Et li boriois  cui mout tardoit qu  il fussient deliure  responent qu  il se doit encores combatre au seignor del chastel ainz que il ait osté son hiaume ne point de s  armeüre . 
 De ce  fait il  suis ge toz apareilliez . 
Et ou lo porrai ge trouer    Sire  fait uns uallez qui illuec estoit  au seignor auez uos failli  car il s  an ua si tost comme cheuax lou puet porter  si grant duel faisant que par un po qu  il ne s  ocit . 
 De ces nouelles sont mout dolant tuit cil de chastel . 
Si moinent lo cheualier en un cimetire mout merueilleus qui estoit entre les deus murs . 
Si s  en merueilla mout qant il lo uit  car il estoit de totes les parz clox de murs bateilleiz menuement  et desus mains des creniax si auoit testes de cheualiers atoz les hiaumes  et androit chascun crenel a tombel ou il a letres qui dient   Ci gist cil  et ueez la sa teste . 
 Mais endroit les cresniaus ou il n  a nules testes n  auoit il mie issi escrit  ainz disoient les letres   Ci gerra cil . 
 Si auoit nons de mainz bons cheualiers de la terre lo roi Artu et d  aillors de toz les meillors q  en sauoit . 
Et el mileu del cimetire si auoit une grant lame de metal trop merueilleussement ouree a or et a pierres et a esmaus . 
Et si i auoit letres qui disoient   Ceste lame n  iert ia leuee par main d  ome ne par efforz  se par celui non qui conquerra cest doloreus chastel  et de celui est li nons escriz ci desouz . 
 A cele tombe leuer auoient maintes genz essaié  et par force et par engin  por lo non del bon cheualier conoistre . 
Et li sires del chastel i auoit maintes foiz grant poine mise por lo cheualier conoistre  car il lo feïst ocirre s  il poïst . 
Lors ont mené lo cheualier iusqu  a la lame  si armez com il fu de totes ses armes  et li mostrent les letres  qu  il sot bien lire  car maint ior auoit apris . 
Et qant il les ot leües  si esgarde la lame et amont et aual  et uit que se ele estoit tote deliure enmi une uoie  si auroit il assez a leuer a quatre des plus forz cheualiers do monde atot lo plus menu des deus chiés . 
Lors la saisist a deus mains par deuers lo plus gros  si l  a tant leuee que ele est plus haute que sa teste bien un pié . 
Et lors uoit les letres qui dient   Ci gerra Lanceloz del Lac  li filz au roi Ban de Benoyc . 
 Et lors remet la lame ius  et bien sot que c  est ses nons qu  il a ueü . 
Lors regarde  si uoit la damoisele qui estoit a sa dame  qui auoit autresin bien ueü lo non com il auoit . 
 Que auez uos ueü   fait ele . 
 Neiant   fait il . 
 Si auez  fait ele  dites lo moi . 
  Ha  fait il  por Deu merci . 
  Por Deu  fait ele  autresin bien l  ai gié ueü com uos auez . 
 Lors li dist en l  oroille . 
Et il en est mout correciez  si li prie et la coniure de qancque il puet qu  ele n  en parost a nule rien . 
 No ferai ge  fait ele  n  aiez garde . 
 Atant lo mainent les genz do chastel en un des plus biax palais do monde  mais petiz estoit  si lo desarment et font de lui trop grand feste . 
Cil palais au seignor estoit do chastel  si estoit riches de totes les choses qui an cort a haut home doiuent estre . 
Ensi a li Blans Cheualiers la Dolereuse Garde conquise . 
Et la damoisele est auec lui  qui lo fait laianz seiorner por lui garir de ses plaies et de ses bleceüres  dont il auoit assez . 
Mais trop sont cil del chastel dolant del seignor qui eschapez est  car s  il fust pris  si fust descouerz par lui toz li couines de laianz . 
Or ne sera ia mais seü  ce dotent  car il ont paor qu  il ne puissent mie retenir ce cheualier quarante iorz  car s  il i demorast  lors chaïssent tuit li anchantement et les merueilles qui par ior et par nuit uenoient  car nus n  i beuoit  ne ne menioit asseür  ne n  i couchoit  ne ne leuoit . 
En tel maniere sont en la uile lié et dolant  si font de lor nouiau seignor si grant ioie com il doiuent . 
Mais plus ne parole li contes ci endroit de lui  ainz retorne en une autre uoie  si com uos orroiz . 
Quant li Blans Cheualiers ot la Dolereuse Garde conquise et la lame leuee  si auoit en la place un uallet gentil home  mout preu et mout uiste  qui estoit freres a un cheualier de la maison lo roi Artu  si auoit non li cheualiers Aiglyns des uaus . 
Li uallez sot bien que se ces noueles estoient saües a cort  trop seroient uolentiers oïes  car l  an ne cuidoit mie que nus cheualiers poïst ce faire . 
Et il sist sor un mout grant chaceor  si se parti del chastel entre none et uespres por les nouelles porter a cort  car il auoit ueü qant que li cheualiers auoit fait et lo ior et la nuit deuant et quex armes il auoit portees . 
Cele nuit iut si loig com il pot plus aler . 
L  endemain mut mout matin  si erra tant par ses iornees qu  il uint au tierz ior a Karlion . 
Et lo ior  ançois qu  il i uenist  si encontra Alibon  lo fil au uauasor del Gué la Reine . 
Alybons li demande   uallez  ou uas tu si tost  As tu besoig    Oie  fait il  car ge uois a la cort lo roi Artu et port nouelles trop estranges . 
  Queles sont   fait li cheualiers . 
 La Dolereuse Garde  fait il  est conquise . 
  C  est mençonge  fait Alybons  ce ne porroit estre . 
  Ainz est uoirs  fait li uallez  car ge le ui a mes iauz passer les deus portes et toz les cheualiers conquerre . 
  Quex armes auoit il   fait li cheualiers . 
 Il porte  fait li uallez  unes armes blanches et si auoit un blanc cheual . 
  Ho  fait Alybons  uallez  porte ces noueles a cort  car assez troueras qui an fera ioie . 
 Li uallez uient a la cort  et la o il uoit lo roi  si li dit   Rois Artus  Dex te saut . 
Ge t  aport nouelles les plus estranges qui onques entrassent en ton ostel . 
  Di les dons  biaus sire  fait li rois  car bien font a oïr puis qu  eles sont si estranges . 
  Ge uos di  fait li uallez  que la Dolereusse Garde est conquise  et est antrez dedanz les deus portes par force d  armes uns cheualiers . 
  Ce ne puet estre   fait chascuns . 
 Il est uoirs  fait li uallez  car ge l  i ui antrer a mes iauz et les cheualiers conquerre . 
  uallez  fait li rois  nel di mie s  il n  est uoirs . 
  Sire  fait il  se ge uos en mant  si me pandez . 
 Et lors antra laianz ses freres Aiglyns  qui uenoit de son ostel . 
Et qant il lo uoit a genolz deuant lo roi  si li dit   Biax frere  bien soies tu uenuz . 
Quex besoignz t  a aporté a cort   Et il saut sus  si li conte les nouelles . 
 Comment  fait li rois  Aiglyns est il dons uostre freres    Oïl  sire  fait il  sanz faille . 
  Dons est il bien creables  fait li rois  car il n  en mentiroit mie . 
  Par foi  fait Aiglins  lo mentir n  oseroit il faire . 
Mais c  est si granz chose que ge meesmes en seroie en dotance se ge ne l  auoie ueü . 
 Lors demande au uallet quex armes auoit li cheualiers  Et il dist unes blanches armes et un cheual blanc . 
Et lors dist messire Gauuains que c  est li cheualiers nouiaus . 
Et lors dient une grant partie des cheualiers qu  il iront ueoir se c  est uoirs  si s  an aparoillent por armer . 
Mais messires Gauuains dit qe ce n  est mie biens que tant en i aillent  mais dis en i uoisent sanz plus . 
A ce s  acorde li rois meesmes et tuit li autre  si deuise li rois les dis qui iront . 
De ces dis fu messire Gauuains li premiers  et li seconz messire Yuains  et li tierz Galegantins li Galois  et li quarz Galescondez  et li quinz Tohorz li filz Arés  et li sistes Caradués Briebraz  li setaimes Yuains li Auoutres  li huitoimes Gasoains d  Estrangot  li nouoimes li Gais Galantins  et li disoimes Aiglins des uaux . 
A tel compaignie s  em part messire Gauuains de Carlyon  et cele nuit iurent chiés un hermite qi auoit esté de la maisnie lo roi Artu qant il fu rois nouellement  si lor fist mout bel ostel por ce que de la maison lo roi estoient . 
Aprés mengier dist li hermites a monseignor Gauuain   Sire  ou alez uos   Et il dit   A la Dolereuse Garde . 
  Sire  fait il  la que querre    L  an nos a dit  fait messire Gauuains  c  uns cheualiers i est entrez a force d  armes . 
  Ce ne puet estre   fait li hermites . 
 Si est  fait li uallez  car ge l  i ui entrer a mes iauz . 
  Bien sachiez  fait li hermites  que se toz li monz i uenoit  n  en i anterroit il nus tant que uns i sera antrez et cil sera filz au roi mort de duel  ce dient li encien home . 
 La nuit iurent laianz  et au matin s  an partirent aprés la messe et errerent trois iorz . 
Et au quart  endroit tierce  si trueuent en lor uoie un home qui cheuauchoit un mulet  une chape bloe affublee . 
Messires Gauuains lo salue  et li dit   Biaus sire  quex hom iestes uos    Sire  fait il  ge sui uns randuz . 
  Et sauez uos letres   fait messires Gauuains . 
 Sire  fait il  oe  Deu merci . 
  Et sauez uos la uoie a la Dolereuse Garde    Sire  oe bien . 
Et por quoi lo dites uos    Por ce  fait il  qu  il couient que uos nos i façoiz compaignie . 
  Compaignie  sire  fait il  et qui iestes uos    Ge sui  fait il  uns cheualiers . 
  Et comment auez uos non  sire   fait il . 
 I  ai non Gauuain . 
  Ha  sire  fait il  iestes uos ce  Auoc uos irai ge mout uolentiers  mais ge ne sai que uos i querez . 
  Ia nos a l  an dit  fait messires Gauuains  c  uns cheualiers l  a conquise . 
  Certes  sire  fait li clers  ge n  en sai rien  mais c  est mout grant chose a croire . 
 Et il oirrent iusqu  a l  angarde  et quant il l  orent montee  si trouerent la premiere porte ouerte . 
Et li freres Aiglyn dist a monseignor Gauuain   ueez  sire . 
Ceste porte ne ueïtes uos onques mes ouerte . 
 Et il antrent anz et trueuent l  autre porte close . 
Et il uoient un home sor la porte  et messire Gauuains li dit   Biaus sire  porriens nos antrer laianz   Et il respont que nenil . 
Mais  dites moi qui uos iestes . 
  Ge sui  fait il  Gauuains  li niés lo roi Artu  et cist autre sont compaignon de la Table Reonde . 
  Sire  fait li hom  or uos alez herbergier en cel borc la aual anuit mais . 
Et lo matin  reuenez ça . 
 Il se uont herbergier el borc aual . 
Et les nouelles uienent au Cheualier Blanc  et li dient que messire Gauuains a esté a la porte  soi disoismes de compaignons . 
Et il deffant que la porte ne soit ouerte a nul home  ne anuit ne demain . 
Et cil del chastel  qui bien uousisent que li rois Artus i uenist atot son pooir por les males costumes abatre  uienent el cimetire et font letres sor une partie des tonbes o il n  auoit onques mais letre eüe  et a chascun crenel qui estoit encontre metent un hiaume . 
Au matin reuint messires Gauuains et sa compaignie . 
Et qant il uint a la porte  si l  a trouee encorres close  autresin com il auoit fait la nuit qu  il i uint . 
Il demande a l  ome qui estoit sor la porte an haut s  il porront laianz antrer . 
 Nenil  sire  fait il  mais se uos auez nelui en uostre compaignie qi sache letres  dites lo moi . 
 Et il dient que oïl . 
 Or m  atandez dons   fait il . 
La gaite descent des murs et uient el cimetire par la posterne  si oeure a monseignor Gauuain lo postiz  et il entrent tuit anz . 
Li clers commence a lire sor les tombes  et trueue sor une des tombes escrit   Ci gist cil  et ueez la sa teste . 
 Et an pluseurs des tombes dit ensin et nome cheualiers assez de la maison lo roi Artu et de sa terre . 
Et qant messires Gauuains oit qu  il sont ensin mort  si am plore mout durement  car il cuide bien et tuit li autre que ce soit uoirs . 
Et si estoit il de tex i auoit  et si estoit mençonge de toz cels dont les letres auoient esté faites la nuit deuant . 
Quant il ont tuit longuement ploré  si uient li clers a une autre tombe qui estoit el chief et trueue letres  puis commance a plorer mout durement si tost com il les a leües . 
Et messires Gauuains li demande que il uoit . 
 Quoi  fait il  trop grant dolor . 
  Et qel dolor  fait il  dites lo nos . 
  Ci gist  fait il  la meruoille . 
  Qui   font il . 
 Li miaudres des bons  fait il  qui ceste garde auoit conquise . 
 Et qant li cheualier l  oent  si batent lor paumes et font trop grant duel . 
Et dist li uns a l  autre   Biaus sire Dex  qui puet cist estre   Et chascuns dit qu  il ne set qui  se ce n  est li cheualiers nouiaus que li rois fist lo ior de la feste Saint Iehan . 
 Car cist uallez  font il  lo uit ceianz antrer . 
Or si poez ueoir que il l  ont mort . 
 Mout an font grant duel  mais messire Gauuains et messire Yuains en font greignor duel que tuit li autre  si lo regretent mout doucement  et dient que onques mais ne uirent home qui si bon commencement eüst com il auoit  et s  il uesquist  meruoilles fust de sa proesce . 
Quant il ont grant piece illuec esté  si s  en issent hors del cimetire et reuienent par deuant la porte qui estoit fermé  si trueuent ouert l  uis d  un iardin . 
Il entrent anz et uienent as loges d  une mout bele sale et i uoient une mout bele damoisele qui plore mout durement . 
Ele est mout bele  ce lor est auis . 
Messires Gauuains li demande mout debonairement que ele a  qui si durement plore . 
 Que i  ai  fait ele  i  ai mout grant droit  car il ont ceianz mort lo plus biau cheualier do monde et lo plus preu qui onques fust  si estoit iuesnes anfes sanz barbe . 
  Damoisele  fait messires Gauuains  quex armes auoit il    Unes armes blanches  fait ele  et un cheual blanc . 
 Et lors recommencent tuit lor duel  et dient que ia mais ne s  an iront tant qu  il sachent del couine de laianz aucune chose . 
Si se remainnent ensins et esgardent comment les choses se prendront . 
Mais or laisse li contes atant d  aus toz que plus n  en parole  ne del chastel ne de cels qi i sont  tant que leus resoit del parler . 
A l  ore que messires Gauuains ot fait lire les letres qui disoient que morz estoit li cheualiers as blanches armes  si renueia Ayglins des uaux son frere au roi Artu por ces noueles dire . 
Si erra tant par ses iornees qu  il troua lo roi  si li dist   Rois Artu  fait il  ge menai ton neueu et tes compaignons en la Dolereuse Garde  si trouerent un cimetire o il gist mainz des bons cheualiers de ta terre morz  et ce fu dedanz la premiere porte . 
Et li nouiaus cheualiers meesmes qui fist lo secors a Nohaut et qui l  angarde auoit conquise  icil i gist morz . 
 Quant li rois l  ot  si en est mout dolanz et plore mout durement  et por celui et por les autres  et la corz en est tote troblee . 
Et li rois dist que il i era  et dit a la reine   Dame  prenez de uoz dames et de uoz damoiseles celes qui miauz uos plairont  car uos uandroiz auoc moi . 
 Au matin murent et alerent deus iornees . 
Et au tierz ior se herberia li rois sor une riuiere an trez et an paueillons . 
Et il faisoit mout grant chaut  si se fu assis a l  anserir desor la riue de l  eiue  et ot mises ses iames dedanz  et quatre cheualier li tenoient sor lo chief un drap de soie . 
Et il commença a penser . 
Et tantost uint de l  autre part de l  eiue uns cheualiers toz armez et se mist en l  eiue . 
Et qant il uint endroit lo roi  si demanda as autres   Qui est cil cheualiers   Et li rois meesmes respont   Sire cheualiers  ge sui li rois . 
  Certes  fait il  uos queroie ge . 
 Il fiert lo cheual des esperons et aloigne lo glaiue por lo roi ferir . 
Et l  eiue fu parfonde  si couint lo cheual a noer . 
Et qant il aproche del roi  li cheualier gietent les mains encontre  si aerdent lo glaiue et li tolent . 
Et cil qui lo tint en fiert si lo cheualier que par un po qu  il n  est toz reclox en l  eiue  et uns autres se lance anz et l  aert au frain . 
 Ha  fait li rois  mar i faites  car il noieroit ia . 
 Et cil lait lo frain . 
Et qant li cheualiers oï que li rois auoit ce dit  si s  en torne et dit   Certes  uoirement est il uoirs   Atant s  en ist de l  eiue  si s  an ua si com il estoit uenuz . 
Cil cheualiers estoit li sires de la Dolereuse Garde  si auoit tel duel de son chastel qu  il auoit perdu que lui ne chaloit qu  il deuenist  si s  estoit pensez qu  il ocirroit lo roi Artu  por ce que par lui cuidoit auoir perdu son chastel qui soloit iustisier et destraindre tote sa terre . 
Or lo couendra repairier a la subiection des autres . 
Et la o il s  estoit uantez lo ior deuant qu  il l  ocirroit  respondié uns cheualiers que ia li rois Artus ne seroit par home deseritez ne mauuaissement ne morroit  tant auoit anors et biens faites en sa uie . 
Et por ce dist il   Certes  uoirement est il uoirs   Si se tint por fox  por ce qu  il l  auoit enpris a ocirre Cele nuit iut li rois en la riuiere  et au matin mut bien main  si erra tant que l  andemain uint a la Dolereuse Garde . 
Si l  ont montee iusq  a la premiere porte qu  il trouerent bien fermee . 
Si en est mout dolanz et dit a la reine et a ses homes que cele porte cuidoit il trouer ouerte . 
 Or ne sai ge  fait il  qe mes niés est deuenuz ne mi compaignon . 
 Lors demande au uallet qui les noues li ot aportees   Frere  dont ne me deïs tu que ceste porte estoit ouerte    Sire  fait il  oe  et si estoit ele qant ge mui de çaianz  et demandez lo encor a cel home de laïsus . 
 Li rois esgarde sor la porte an haut et uoit un home qui sanbloit estre gaite . 
Il li demande   Biaus sire  ceste porte a ele esté ouerte    Oïl  sire   fait li hom . 
 Et biaus sire  porriez uos nos conseillier d  antrer laianz    Qui iestes uos   fait cil . 
 Ge sui  fait il  li rois Artus . 
  Sire  fait il  a uos donroie ge tot lo consoil que ge porroie com au plus prodome do monde . 
Et qui est cele dame la    C  est  fait il  la reine . 
  Sire  fait il  et por uos et por li en ferai ge qanque ge en porrai faire . 
 Lors s  an torne . 
Et ne demora gaires qu  il amena un uiel home tot chenu . 
Et qant li rois lo uit  si li dit   Sire prozdom  car nos laissiez entrer laianz . 
  Sire  fait il  nel ferai ore . 
Mais or uos herbergiez mes hui  et demain  endroit prime  si m  enuoiez un cheualier . 
Et se ge li puis la porte ourir  ge li ouerrai  et se ge ne puis  si m  en enueiez un autre endroit tierce  et se lors n  est ouerte  si m  en enuoiez un autre endroit midi  et puis un autre endroit none  et puis un autre endroit uespres  tant que cil ueigne cui ge lo porrai ourir . 
  uolentiers  fait li rois  mais  por Deu  itant me dites se uos sauez de Gauuain  mon neueu  nules noueles . 
  Sire  fait il  uos en orroiz bien enseignes  si ne demorra mie grantment . 
 Lors descent li rois aual et se herberge en la plaigne desouz  ou plain  por les fontaines qui i sont . 
Au matin  a hore de prime  enueia un cheualier a la porte . 
Et l  an li renueia arrieres qant li preuzdom li ot demandé a cui il estoit et comment il auoit non . 
Et il reuient au roi  et si li dit   Sire  par moi n  i enterroiz uos mie  car l  an ne me uelt ourir la porte . 
 A ore de tierce i ranuoie li rois un  et l  an li renuoie . 
Et a hore de midi y renuoie un  et l  an li renuoie arrieres  et a hore de none autresin  et a hore de uespres . 
Et ansin fist par trois iorz que a totes les hores les i anueoit  et l  an li renueoit toziorz . 
Mais or se taist ci endroit li contes del roi et de la reine et de tote lor compaignie  et retorne a parler de monseignor Gauuain et de ses conpaignons et des auantures qui lor auindrent puis que il furent el chastel uenu . 
Li contes dit que qant messires Gauuains et si compaignon orent aprise la mort au Blanc Cheualier et des autres compaignons lo roi  et par les letres des tombes et par la damoisele qui estoit as loges a cui il parlerent  si furent si dolant com li contes a deuisé . 
Illuec demorerent iusqu  a l  auesprier . 
Et lors aualent ius do chastel por aler herbergier  si encontrerent un uauassor meslé de chienes qui mout sanbloit estre preudome . 
Cil demanda a monseignor Gauuain qui il estoit . 
 Por qoi lo demandez uos   fait messires Gauuains . 
 Sire  fait il  ge nel demant se por uostre preu non  ce sachiez . 
  Et gel uos dirai  fait il  car bien sanblez preudome . 
Ge sui Gauuains . 
 Et qant li uauassors uoit les lermes qui ancor li chaoient des iauz  si li demende por qoi il plore . 
Et il dit qu  il plore por la mort des compaignons lo roi qu  il a ueüz laïssus en cel chastel . 
 Sire  fait il  or ne uos dolosez mie tant  tant que uos sachiez por quoi  car uos iestes si preuzdom que uos ne uos deuez mie si tost esmaier . 
Mais bien sachiez que ge sui ça uenuz por uos de mon ostel  car ceste terre n  est ores mie bien seüre hors de forteresce tant com li sires de cest chastel est an sa grant ire . 
Por ce lo uos lo que uos en ueigniez o moi herbergier anuit mais et tant com uos demorroiz en cest païs . 
Et sauez uos en quel leu  an biau chastel et an fort  o uos auroiz qancque mestier sera a cors de cheualier  Et chascun matin  tant com uos uoudroiz ci estre  si i porroiz uenir aprés la messe  o deuant o aprés disner . 
Et sachiez que li plus de ce que uos auez ueü laïssus n  est se mençonge non et anchantemenz . 
Mais ge uos mosterrai uerité  car ge uos ferai ueoir des compaignons lou roi une partie toz sains et toz uis de cex que les letres laïssus tesmoignent a mort . 
 Quant messires Gauuains l  ot  si en est trop liez . 
Et dit que dons ira il  car il n  est nule terre o il n  alast por tant de prodomes ueoir . 
Li uauassors s  an ala auant et li dis compaignon aprés . 
Et qant il est loign de la Dolereuse Garde une grant aubelestee  si consoille a un suen fil en l  oroille  qui auec lui estoit  et cil s  en ua auant grant aleüre . 
Et il cheuauchent aprés tot belement tant qu  il uienent aprochant d  un chastelet petit qui estoit en une isle dedanz lo Hombre sor une roche haute  la plus fort de son grant que nus seüst . 
Qant il uienent a l  eiue  si lor fu amenee une nes  et il antrent anz et nagent tant que il uienent en l  isle . 
Si mainne l  an les dis compaignons en une chambre por desarmer . 
Et qant il sont desarmé  si uont ueoir amont et aual la forteresce qui trop est bele . 
Et qant il uienent el maien estage  si trueuent bien plus de quarante cheualiers et sergenz toz armez qui les asaillent . 
Et cil cuident resortir  mais li huis lor sont mout bien fermé aprés les dos . 
Il uoient que deffanse n  i a mestier  si deffant messires Gauuains que nus ne s  an deffande . 
Ne il ne font  fors Galegantins li Galois qui se lança a un d  els  si lo porta desouz lui a terre et li aracha l  espee des poinz  si se deffandi tant qu  il dut estre ocis  et naurez fu il . 
Lors lo corrut messires Gauuains meesmes prandre . 
Et il li ont les mains liees darrieres lo dos  et a toz les autres auoc . 
Et Gasoains d  Estrangot  qui mout estoit preuz et de boenes paroles  dit que  se li aïst Dex  Galegantins n  auoit mie tort s  il uoloit miauz morir que estre pris . 
 Car ge ne ui onques mais  fait il  si outrageuse traïson  que nos estiens herbergié  or somes pris et lié ançois que nos aiens ne mengié ne beü . 
 Atant les ont amenez aual . 
Et Yuains li Auoutres uoit lo uauassor  qui laianz les auoit amenez  si faisoit lo mengier haster en la cuisine . 
Et il li dist   Hé  filz a putain  traïtres  ia nos auiez uos a foi herbergiez    Sire cheualiers  fait il  ge ne uos oi onques nul couant qui mout bien ne uos soit tenuz  car uos seroiz herbergié en une des plus forz maisons qui soit en tote Bretaigne  et si seroiz ia mis auec uoz compaignons que ge uos creantai a mostrer . 
  Dahaz ait  fait Gasoains  qui autre ostel auoir quiert  car cist ualent autant comme reuescu . 
 Atant s  an passent outre . 
Mais Galegantins n  a pas obliee l  ire de ce qu  il l  ont nauré  si li est mout a po des ores mais que l  an face de lui  car paor a de morir en la prison . 
Mais uolentiers se uancheroit tant com il uit . 
Lors auise lo uauassor a cui Yuains auoit reprochiee la traïson  si se lance a lui  la o il est deuant lo feu en estant  sel fiert del pié si durement qu  il lo porte tot estandu sor lou brasier  et s  il n  eüst les mains liees  il ne releuast ia mais se toz ars non . 
Et lors rest leuee la noise  si saillent a Galegantin a haches et a espees  et se ne fust li sires d  els  morz l  eüssent . 
Atant les ont toz aualez en un souzterrin mout fort  dont li huis estoient de fer  et li mur espés de carriaus  ioinz a fer et a plon . 
Laianz estoit em prison li rois Yders et Guiurez de Lanbale et Yuains de Leonel et Kadoains de Qaermurzin  et Kehenins li Petiz et Kex d  Estraux et Girflez  li filz Dué  et Dodyniaus li Sauuages et li dux Taulas et Madoz de la Porte et Lohoz  li filz lo roi Artu  qui l  engendra en la bele damoisele qui auoit non Lisanor deuant ce qu  il eüst la reine  et an cele prison prist il lo mal de la mort . 
Et auec aus estoit Gaheris de Caraheu . 
Tuit cist estoient an prison laianz . 
Et qant messires Gauuains et si compaignon les uirent  si orent assez grant ioie  car grant piece auoient esté perdu . 
Et cil refurent lié et dolant qant il les uirent laianz amener  lié de ce que ia mais nes cuidoient ueoir  et dolant de ce qu  il uenoient en male prison . 
Mais ci endroit lait ores li contes a parler d  aus et retorne au cheualier qui lo chastel auoit conquise . 
Aprés ce que messires Gauuains et si compaignon furent pris  demora grant piece que li cheualiers qui la Dolereuse Garde auoit conquise n  an sot mot . 
Et qant il lo sot  si an fu tant dolanz que plus ne pot estre . 
Un ior auint qu  il seoit au mengier en une haute tornelle el chief do palais et menioit si richement que mout se merueillast qui ueïst et les serueors et la uaiselemente . 
La o il menioit ensin  entra laianz uns uallez et ploroit mout durement . 
Et la damoisele del lac  qui auoc lo Blanc Cheualier manioit  li demenda que il auoit . 
 Certes  damoisele  fait il  i  ai eü la greignor pitié que ge onques mais eüsse d  une damoisele qui s  en ua par desouz cele roiche et fait si grant duel qu  ele ne puet faire greignor . 
  Et dist ele por quoi   fait li cheualiers . 
 Ele regrete  fait il  monseignor Gauuain et monseignor Yuain et ne sai quex autres cheualiers . 
  Et qel part uait ele   fait li cheualiers . 
 Sire  fait il  ele tient la uoie galesche . 
  Ha  messire Yuains  fait li Blans Cheualiers  ia me fustes uos si bons maistres et si bons compaignz  et faisiez qancque ge uoloie . 
Et messires Gauuains me refist auoir lo premerain don que ge demandai lo roi mon seignor  et dist qu  il cuidoit que ge lo feïsse mout bien . 
Assez ot ci haut tesmoign  ne ia Dex ne m  aïst se ge ia mais suis a eise deuant que ge saurai o uos iestes . 
 Lors saut hors de la table et commande que l  an li aport ses armes . 
Eles li sont aportees  si se fait armer de chief en chief . 
Et la damoisele li demande o il uoudra aler . 
 G  irai  fait il  aprés la damoisele por sauoir o messires Gauuains est et sa compaignie . 
  G  irai  fait ele  ueoir que ce sera . 
  Non feroiz  fait il  uos n  i uendroiz mie  ançois m  atandroiz ceianz tant que ge reuandrai . 
Et si uos coniur  foi que uos deuez ma dame  que uos n  issiez hors de çaianz deuant la que uos me reuerroiz  et ce sera orendroit . 
 Cele li otroie sa uolenté . 
Et il s  an part et cheuauche aprés la damoisele qui por monseignor Gauuain ploroit  tant que il l  ataint a l  antree de la forest . 
Si li demande que por Deu li die de monseignor Gauuain nouelles . 
 Ges uos dirai  fait ele  que gaires peiors ne pueent estre  car il est soi disoimes de compaignons en la prison a celui qui a esté sires de la Dolereuse Garde . 
  Ha  damoisele  fait il  puis que tant m  en auez dit  dites moi o cele prisons est . 
 Et cele lo regarde  si li dit   Ostez uostre hiaume  si uos uerrai . 
 Et il l  oste . 
Et ele li cort les braz tanduz . 
Et il la conoist  si uoit que ce est une damoisele qui est a sa Dame del Lac  si li fait mout grant ioie . 
Et ele li conte que sa dame l  auoit a lui enuoiee por une chose qu  ele auoit obliee a dire a l  autre pucele qui auant uint . 
 Mais l  an me dist  fait ele  la ou messires Gauuains est pris  que uos gissiez morz en la Garde Dolereuse et por ce n  i uos ge onques antrer  car ge ne la pooie neïs ueoir . 
  Quele  fait il  fu la chose que ma dame m  oblia a mander    Ce fu  fait ele  que uos ne metoiz ia uostre cuer en amor qui uos face aparecir mais amander  car cuers qui por amor deuient pareceus ne puet a haute chose ataindre  car il n  osse . 
Mais cil qui toziorz bee a amender puet ataindre a hautes choses  autresin com il les ose anprandre . 
 Et il li redist   Messire Gauuains  bele douce amie  o est il em prison    Ge uos i manrai   fait ele . 
Lors retornent andui et uienent iusqu  a un bruillet qui est desus l  isle ou messire Gauuains estoit  si li dit la damoisele   Ci  fait ele  uos anbuscheroiz  ne ia nus ne porra issir de laianz que nos ne ueiens  et nos ne serons ia ueü . 
 Et cil lo fait issi . 
Et qant il orent grant piece atandu  si uirent hors issir cheualiers iusqu  a quinze toz armez  et passerent l  eiue a une grant nef  si acoillirent lor uoie uers la Dolereuse Garde . 
Et li cheualiers les laisse aprochier  et qant il les uoit armez  si lor laisse corre si tost com li cheuax li puet aler  et met deuant lo piz l  escu d  argent a trois bandes  car la damoisele qu  il auoit laissiee el chastel lo li faisoit porter . 
Mais si tost com il lo uirent  si n  i ot onques si hardi qui ne tornast lo dos  et li sires de la Dolereuse Garde toz premiers  car a lui estoient tuit li autre . 
Et qant il uindrent a l  eiue arrieres  si ne porent mie a tans antrer dedanz la nef  car cil les siuoit de pres . 
Si ocist de son glaiue lo premier qu  il ataint  puis mist la main a l  espee et corrut as autres sus  si en retint quatre  que ocis  que mehaigniez . 
Et li autre se mistrent par l  aiue dedanz l  isle a garant . 
Ensi eschapa Brandiz des Isles  li sires de la Dolereuse Garde  car issi auoit il non . 
Et li cheualiers reuint a la Dolereuse Garde mout dolanz  et antra anz par une fause posterne . 
Et l  andemain fu li quarz iorz que li rois estoit uenuz a la Dolereuse Garde . 
Et qant uint a prime  si enueia a la porte un cheualier por lo couant qui li auoit esté faiz  mais il ne fu qui l  osast ourir deuant que li Blans Cheualiers lo commandast . 
Li cheualiers reuient au roi et dit ce qu  il a troué  et li rois en est mout correciez . 
Lors s  est assis sor lo ru d  une fontaine et commança a penser mout durement tant qe tierce commence a passer . 
Et li cheualier dient a la reine   Dame  tierce passe  ne li rois n  enuoie nelui a la porte . 
Que ferons nos    Certes  fait ele  ge ne sai quoi . 
Ge n  i oseroie enueier s  il nel commandoit  et il pense trop durement . 
 Et li cheualiers qui lo chastel auoit conquis s  an refu issuz par la fause posterne por ueoir les genz lo roi  et il auoit commendé au portier que se li rois i enueoit a tierce  que la porte li fust ouerte  mais que dehors de laianz n  issist nus hom . 
Mais de cels do chastel auoit sor les murs assez qui mout uousissent que les doloreuses costumes fussient remeses . 
Et li portiers  qui n  osoit dire mot ne hors metre nelui  fait signe a un uiel home qu  il apiaut lo roi Artu . 
Et cil crie   Rois Artus  hore passe  heure passe . 
 Et ensin commencent a crier tuit li autre  si que tote la ualee an retantist . 
Quant la reine et li cheualier oent les uoiz  si uienent en haut deuant la porte  et sont mout angoisseus del roi qui son penser ne laisse . 
Et lors uint deuant li cheualiers qui lo chastel auoit conquis  et ot a son col l  escu d  argent a la bande uermoile  si uint a grant oirre iusqu  a la porte . 
Et qant il uit la reine  si li dit   Damedeu uos beneoie . 
 Et ele respont mout matement que Dex beneoie lui . 
 Dame  fait il  uoudriez uos laianz antrer    Certes  fait ele  oe  mout uolentiers . 
  En non Deu  fait il  por uos sera la porte ouerte . 
  Granz merciz  sire   fait ele . 
Li cheualiers apele tantost la gaite et dist   Oeure la porte . 
  uolentiers  sire   fait cil . 
Il oeure la porte et li cheualiers entre anz . 
Mais il est tant esbahiz de la reine qu  il s  an oblie toz  ne a rien n  entant fors a li ueoir . 
Si est montez an haut desus la porte  et des la l  esgarde . 
Et la porte refu close si tost com il fu anz  si ot gité un si grant brait que li rois en ot laissié son pensé  si demande que ce auoit esté  et il fu assez qui li conta . 
Et il dit a Kel lo seneschal qu  il aille sauoir s  il porra laianz entrer . 
Et il i uait  si encontre la reine  qui ia s  an uoloit reuenir  car ele cuidoit que li cheualiers l  eüst gabee  et li conte comment . 
Lors esgarde Kex contremont et uoit lo cheualier desus la porte  si li dit   Ha  sire cheualiers  uos auez fait que uilains qui ma dame auez gabee . 
 Mais il ne l  antant mie . 
Et lors uint a lui la pucele qui l  auoit mené a la Dolereuse Chartre ensin auoit non li chastelez o messires Gauuains estoit em prison . 
Et qant ele oï ce que Kex li reprochoit  si lo bota et dist   Dont n  oez uos ce dont cist cheualiers uos blasme    Li quex   fait il . 
Et ele li mostre . 
 Sire  fait il  que dites uos    Ge di  fait il  que uos tenez bien por musarz ma dame et moi  car uos ne li deigniez la porte ourir  et si li creantates  ne a moi ne deigniez parler . 
  Qui iestes uos   fait li cheualiers . 
 Ge sui  fait il  Kex li seneschax . 
 Lors esgarde li cheualiers  si uoit la reine qui ia s  an aloit par anui  et il en est si dolanz que par un po que il n  anrage  por ce qu  il uoit bien que ele s  est correciee . 
Et il uient a la gaite  si li dit   Dont ne te commandai ge que tu laissasses madame la reine ceianz entrer    Onques n  en parlastes   fait cil . 
Et il met la main a l  espee et iure mout durement . 
 Et bien saiches  fait il  que  se tu ne fusses si uiauz  ge t  oceïsse orandroit por ta folie  et moi por ma sordeté  se ge n  an aüsse si bon garant . 
Or l  ueure tost et garde que plus ne soit fermee . 
 Atant li est ses cheuax amenez  et il monte dolanz et pensis Puis est reuenuz a la fause posterne  si issi hors . 
Ne la pucele ne li sot tant demander ou il ua qu  il onques li uoille dire fors tant qu  il reuandra ia . 
 Et gardez  fait il  que uos ne me siuez un tot seul pas . 
 Et ele lo laisse atant . 
Et la gaite oeure la porte  et la nouele uient au roi  et il uient la mout tost  si antre anz et il et la reine  et tuit li autre aprés . 
Onques n  i ot honor gardee  mais qui plus tost i pot antrer  si entra . 
Et qant il furent anz  si trouerent l  autre porte fermé . 
Et lors uont au cimetire  si commande li rois a ses clers que il lisent les letres . 
Et il conmencent a nomer assez cheualiers de sa maison et d  autres terres  et tant qu  il uienent a une tombe o li nons monseignor Gauuain estoit escriz  si auoit   Ci gist messires Gauuains  et ueez la sa teste . 
 Aprés esgarderent sor une autre tonbe   Ci gist Yuains  li fiz au roi Urien  et la gist sa teste . 
 Et puis en une autre trueuent   Ci gist Yuains li Auoutres  et ueez la sa teste . 
 Et autretel dient de toz les compaignons que messires Gauuains auoit amenez auec lui . 
Qant li rois ot ce  a poi n  anrage  tel duel en a  et la reine et tuit li autre . 
Et qant il ont grant piece fait duel  si demande li rois a la gaite qu  il choisi sor l  autre mur se cele premiere porte lor sera ia mais close . 
Et cil dit que nenil . 
 Et en cele autre  fait li rois  comment porrons nos antrer    Sire  fait il  anueiez ça autresin com uos auez fait ces quatre iorz . 
 Lo soir se retraist li rois en ses loges et sa compaignie . 
Et la nuit ot si grant doleur entre ses genz que onques n  i ot ne beü ne mengié . 
Mais or reparole un po li contes del Blanc Cheualier si com il se parti del chastel  la ou la porte fu uee a la reine . 
Li contes dit que li Blans Cheualiers cheuauche maz et pansis por sa dame la reine qu  il a correciee  car il l  amoit de si grant amor des lo premier ior qu  il fu tenuz por cheualiers que il n  amoit tant ne soi ne autrui . 
Et por ce qu  il dotoit la haïne sa dame a toziorz mais  si pense en son cuer tant a faire d  armes qu  il raura monseignor Gauuain  ou il morra . 
Et par ce  s  il lo puet faire  bee a recourer l  amor sa dame . 
Ensin cheuauche maz et pansis tot droit uers la Dolereuse Chartre  et se remet el bruillet . 
Si pooit bien estre bas midis qant il uint la . 
Longuement fu illuec  tant que ia auesproit bien . 
Et il esgarde  si uoit uenir un hermite desus un grant asne  et antra el bois mout pres de lui  si aloit chantant ses hores a son hermitage qui pres d  iluec estoit en la forest . 
Li hermites estoit de grant aage  si auoit esté cheualiers  uns des plus biaus desou ciel  si s  estoit randuz an son meillor aage por une grant perte qui auenue li estoit de doze filz qu  il auoit eüz  si les uit toz morir dedanz un an . 
Et qant il antra dedanz lo bois  si li uient li Blans Cheualiers encontre et li demande dont il uient . 
Et il laisse quancqu  il disoit  si li respont mout docement qu  il uient de ce chastelet . 
 Sire  fait li cheualiers  que feïstes uos la   Et li bons hom commence a plorer . 
 Certes  sire  fait li hermites  g  i alai a grant besoig por deus cheualiers qui mout sont malade . 
 Lors li mostre lo calice qu  il portoit souz sa chape . 
Et li cheualiers li demande qui sont cil dui qui si malade sont . 
Et il dit qu  il sont de la maison lo roi Artu  si a non li uns Galegantins li Galois  et cil est malades de plaies  et li autres est Lohoz  li fiz lo roi  qui est malades d  une enfermeté qu  il a prise dedanz la chartre  si sont andui en grant auenture . 
Lors commance li Blans Cheualiers mout durement a sospirer  si li demande de monseignor Gauuain et de monseignor Yuain son coisin . 
Et li hermites dit que il les uit toz sainz et haitiez . 
 Et uos  sire  qui iestes    Sire  fait il  uns cheualiers erranz sui . 
  Ha  fait li hermites  ge sai auques qui uos iestes . 
uos auez conquise la Garde Doloreuse . 
Mais ci qu  atandez uos   Et li cheualiers dit que mout uolentiers metroit painne es cheualiers lo roi deliurer  s  il pooit estre . 
 Et ge uos en conseillerai  fait li hermites  mout bien  se uos en uolez croire mon consoil . 
 Et li cheualiers dit que si fera . 
 Ge uos di  fait li hermites  que qant ge uoloie ores monter  si oï deus escuiers parler de lor hernois  qu  il ne se prenoient garde de moi . 
Si dist li uns a l  autre qu  il monteroient del premier some por assaillir lo roi Artus par nuit . 
Et ge sai bien que cil cui la Dolereuse Garde fu het lo roi plus que nul home fors uos  car il crient qu  il ne mete force et painne an abatre les costumes perilleusses de cest chastel . 
Et bien cuide qu  il n  i soit uenuz por autre chose . 
Por ce loeroie ge que uos garnissiez monseignor lo roi de ceste chose  et ansin porroient estre tuit pris . 
Et se uos ne l  an garnissiez  si l  an garnirai   Mais ge uoil auant sauoir  fait il  uostre hermitage . 
  Ce m  est mout bel   fait li boens hom . 
Lors s  an ua auant et li cheualiers aprés tant qu  il uienent a l  ermitage  si lo uoit li cheualiers trop bien seant  et siet an un haut tertre reont et ert clox de haut glande espés et gros tot anuiron et aprés de granz fossez galois  et par dehors ert li plaisseiz espés et granz . 
Li cheualiers prant atant congié de l  ermite et dit qu  il ira garnir lo roi de ses anemis . 
 Biaus sire  fait li hermites  se uos auez de nos mestier  tot seürement uenez a nos . 
 Et il dit que si feroit il . 
Atant s  an part  et retorne la o il auoit troué l  ermite  et atant illuec mout longuement . 
Et la nuiz aproche . 
Et il panse q  en nule maniere il n  en garniroit lo roi  car il i cuide toz seus metre consoil . 
Si atant ensins tant que il est granz piece de nuiz . 
Et lors commance la lune a leuer  si se lieuent tuit par lo chastel et s  atornent . 
Et tantost issent hors et passent l  aiue  et il les lait cheuauchier tant que sont tuit outre lui  et il les siust de loig . 
Quant il furent pres de la Dolereuse Garde  si se metent el couert do tertre et cheuauchent belement  qu  il ne fussient aparceü  ne ia cil de l  ost ne s  en preïssent garde  tant que il se fussient en els feru . 
Quant il furent si pres qu  il n  i ot que de l  esperoner  si descendent et restrainent lor cheuaux . 
Puis remontent et s  en uienent por ferrir en l  ost . 
Mais li cheualiers les siust de pres . 
Si ot cheual fort et isnel  et tint un glaiue a hante grosse et corte et a fer tranchant . 
Et il ot cuer asez  car il baoit a desconfire cels qu  il siuoit qui estoient encore cent et cinquante . 
Et il lor laisse corre  si les escrie mout durement . 
Et cil cuident estre traï  si sont si durement esbahi qu  il n  i a celui qui mete nul conroi en sa deffanse . 
Et il fiert lo premier qu  il ataint si durement qu  il lo giete mort . 
Et il li laisse lo glaiue el cors  si a l  espee traite et done granz cox destre et senestre a cels qui atandre l  osent . 
Mais il n  i demorent gaires  car l  oz est estormie por lo cri . 
Et les gaites  qui orent ueüz les armez  commencent a crier   As armes  As armes   Et cil se metent a la uoie maintenant par desouz lo chastel . 
Et cil les anchauce  qui grandismes cox lor done  si lor detranche lor escuz et les hiaumes  et lor desmaille les hauberz sor braz et sor espaules . 
Et il se hurte a els de cors et de cheual  il les porte a terre a prandre par pennes d  escuz et par les cox et par les hiaumes . 
Ensin les mainne li Blans Cheualiers . 
Et il sont si esbahi por les meruoilles qu  il fait qu  il cuident bien que ce soit tote l  oz lo roi Artu . 
Et lors sont uenu endroit la porte del chastel . 
Et la gaite qui fu sor lo mur commence a crier   As armes  As armes   Et li cheualiers qui les anchauçoit uoit la gent lo roi qui ia poignent aprés . 
Si auise il celui qui plus senble estre riches d  aus toz et qui plus est cointement armez  si li est auis qu  il soit sires de toz les autres  et si estoit il . 
Et il s  an uient uers lui  si li done tel cop de l  espee desus lo hiaume que tot l  estone et lo fait pandre au col del cheual d  andeus les braz . 
Et lors uenoient a desroi les genz lo roi Artus . 
Et cil les oent uenir  si fierent des esperons et s  an fuient qanqu  il pueent des cheuax traire . 
Mais cil cui li Blans Cheualiers ot feru estoit ancores estordiz  et ses cheuax s  adrece uers lo Hombre qui d  autre part del chastel corroit  si l  an porte grant aleüre . 
Et li Blans Cheualiers lo siust de pres  qui laissier nel uost  si s  an uient par lui . 
Et il est si estordiz qu  il ne uoit gote . 
Et li Blans Cheualiers l  aert au col  sel sache a terre  et il li ua par desus lo cors tant que tot lo debrise . 
Lors est descenduz  si li arrache lo hiaume de la teste  et la li menace a colper . 
Mais cil ne puet respondre  car il gist pasmez . 
Et lors cuide bien li cheualiers que il soit morz  si en est trop dolanz por monseignor Gauuain et por les autres  car par ce les cuide bien auoir perduz . 
Grant piece fu an pasmoisons  et li Blans Cheualiers en a mout grant duel  si an plore des iauz dou chief  et dit que ia mais n  ira par desus cheualier  se ocirre ne lo uelt  que bien cuide que cil en ait lo cuer creué . 
A chief de grant piece reuint li cheualiers de pasmeisons  si se plaint mout durement . 
Et li Blans Cheualiers ne fait sanblant que lui em poist  ainz dist que la teste li colpera  si li abat la uantaille et hauce l  espee . 
Et cil crie merci  que mout est bleciez . 
Si conoist lo cheualier a l  escu qu  il porte  et c  estoit cil a la seule bande . 
 Ha  fait il  gentis cheualiers  ne m  ociez mie  se uos de rien aimez lo roi Artus  car trop feriez grant folie    Dont fïanciez prison a tenir la ou ge uoldrai . 
  uolantiers  fait il  en toz leus fors que en ce chastel la dedanz  mais la n  iroie ge en nule guise . 
  Si feroiz  fait il  car ge uos i manrai a force . 
  Se uos tant faites que uos me meigniez  fait li autres  uos m  i menroiz mort  car uis n  i enterroie ge ia . 
Et sauez que uos i perdroiz monseignor Gauuain et uint deus autres des compaignons lo roi . 
Et se uos en autre prison me metez  ges uos randrai toz demain ainz que soit anuitié  car ge uoi bien que uos iestes li miaudres cheualiers do monde et li plus auentureus . 
 Quant cil l  antant  si a tel ioie que onques mais n  ot si grant  et dit que  s  il uelt ce feire  ia par lui n  anterra el chastel . 
Et cil li fïance issi et li rant s  espee . 
 Sire  fait il  ou me uoudroiz uos mener en prison    Chiés un hermite  fait cil  qui est ci pres en ceste forest . 
Et uos meïsmes m  i manroiz . 
 Et cil dit que uoires  la droite uoie . 
Li Blans Cheualiers lo fait monter darrieres lui  et cil monte a mout grant paine  car mout estoit bleciez . 
Ensin s  an uont la droite uoie a l  ermitage . 
Et ia repairoient les genz lo roi Artu de la chace  ou il n  auoient rien fait  car cil cui il chaçoient s  estoient tuit feru en la forest . 
Et li rois lor fu encontre alez  si s  an reuenoit auec aus . 
Et li Blans Cheualiers s  an fu reuenuz par la place o li poigneiz auoit esté  si ot pris un glaiue que uns de cels qui s  an fuioit auoit laissié cheoir . 
Si choisi lo roi et ses genz  et li rois autresin les reuit bien endeus . 
 Ha  sire  fait li cheualiers conquis  uez ci les genz lo roi . 
Ne en nule maniere ge ne uoudroie chaoir en sa prison  si gardez que ge ne chiee en autre main que en la uotre  car ge me sui a uos fiez . 
  N  aiez garde  fait il  car s  il uos en maine  il m  ocirra auant  ou ge serai tex conreez que ge ne uos porrai aidier . 
 Lors cheuauche sa droite aleüre . 
Et Kex li seneschaux uint aprés  si li crie   Estez  sire cheualiers  car messires li rois uelt sauoir qui uos iestes . 
 Et cil ne respont mie  ainz cheualche toteuoies . 
Et Kex uient a lui  si li dit   Sire cheualiers  uos iestes trop orgueilleus  qui ne deigniez a moi parler . 
  Que uolez uos   fait il . 
 Ge uoil sauoir  fait il  qui uos iestes . 
  Ge sui  fait  uns cheualiers . 
  Et cil derrieres uos  fait Kex  est il prisons    Oïl  fait il  q  en uolez dire   Lors conut Kex que c  estoit cil qui auoit faite la porte ourir . 
 Ho  fait il  uos iestes cil qui feïstes ier muser ma dame deuant la porte . 
Et cil cheualiers que uos em portez uost auant ier ocirre monseignor lo roi  gel conois bien a ses armes . 
 Li cheualiers ne respont a rien que Kex die  ainz cheuauche adés . 
Et Kex lo tient a despit  si li dit   Sire cheualiers  cist est anemis lo roi  et ge sui ses iurez  si seroie pariurs se ge soffroie que uos l  an portissiez issi arrieres . 
Bailliez lo moi  sel randrai monseignor lo roi . 
  Encor n  est mie cil uenuz  fait il  qui a force l  an maint . 
  Ce serai ge   fait Kex . 
Lors uost saisir lo cheualier conquis  mais li autres li dit que  s  il i met la main  il li tranchera ia . 
 uoire  fait Kex  or lo metez dont a terre  et qui a force l  an porra mener  si l  an maine . 
  M  aïst Dex  fait cil  ia por uos n  i descendra . 
 Et Kex s  esloigne  puis uint arrieres grant aleüre . 
Et li Blans Cheualiers l  auise au rai de la lune . 
Kex brise sa lance  et cil fiert lui an bas par deuers l  arçon deuant  si li met parmi la senestre cuisse et fer et fust  si qu  il lo queust a l  arçon de la sele . 
Il l  anpaint bien  sel porte a terre . 
Et au parcheor brise la lance . 
Et li Blans Cheualiers li dist   Sire Kex  or poez ueoir se ma dame de Nohaut fust angigniee . 
 Atant s  an part . 
Et li rois et ses genz uienent la ou Kex gist  si lo trueuent pasmé  et il l  an portent as tantes en son escu . 
Et li Blans Cheualiers se fu mis en la forest  si cheuauche tant qu  il est chiés l  ermite uenuz . 
Si apele li cheualiers conquis a la porte  et li cheualiers hermites la li ueure . 
Quant il furent descendu  si fist li Blans Cheualiers ourir l  uis de la chapele . 
Et conta a l  ermite lor couenances et fist iurer au cheualier conquis que il leiaument les li tandroit . 
 Et ge uos iur  fist il aprés  que se ge uoi que uos me uoilliez trichier  ge uos colperai la teste . 
 Com il furent reuenu  si enuoie li cheualiers conquis de celes hores meïsmes l  ermite a la Dolereuse Chartre por amener son seneschal . 
Mais auant li fait iurer li Blans Cheualiers sor Sainte Euangile qu  il an esploiteroit a foi . 
Et li hermites est montez sor son asne et uient au chatelet  si amainne lo seneschal tot seul  par les anseignes que cil li a mandees . 
Et cil i est uenuz . 
Si li dit ses sires  ueiant lo Blanc Cheualier  qu  il amaint monseignor Gauuain et toz les autres compaignons lo roi  et qu  il uaignent tuit armé . 
Aprés lo fait iurer au seneschal que issi lo fera . 
Et seneschax s  an part atant  et ia estoit granz iorz  si fist issi com ses sires li ot commandé . 
Et com il furent uenu  si estoit bien haute prime . 
Li sires demande au seneschal   Comment amenastes uos ces cheualiers    Il m  afierent  fait il  qu  il ne s  an partiroient de ci se par uostre congié non . 
  Seignor  dist li sires a els  ge uos coment par uos fïences que uos façoiz ce que cist cheualiers uos commandera comme sa prison  et ge uos quit d  androit moi . 
 Et li Blans Cheualiers se tint toz enbruns  que nel queneüssent  et si estoit il toz armez neïs de hiaume . 
Lors s  otroient tuit li cheualier a lui comme prison . 
Et li sires les quite de lor fïances  puis s  an part de laianz . 
Et li hermites dit au Blanc Cheualier   Comment  sire  Lairoiz en uos aler Brandin  Dons auez uos tot perdu  qe ia mais li anchantement de la Dolereuse Garde ne remaindront se par lui non . 
  Ge n  en doi  fait il  plus faire  car ge li ai creanté . 
 Et li hermites an plore durement mout . 
Lors apele li cheualiers toz les compaignons lo roi  et si lor dit   Seignor  ge uos pri  et por uostre preu et por m  anor  que ne uos mouez de ceianz deuant que me reuerrez  et ce sera anquenuit o lo matin . 
 Et il li creantent tuit . 
Atant s  en part et uient a la Dolereuse Garde . 
Si estoit pres de tierce  et li rois auoit enuoié a prime un cheualier a la porte  et l  an li rauoit enuoié arrierres . 
Li Blans Cheualiers antre el chastel par la fause posterne et uient el palais o les deus puceles l  atendent . 
Et cele qui les escuz li auoit aportez li dit   Biax sire  ai ge ore assez prison tenue    Bele douce amie  nenil encores  deuant que ge aurei trait a chief de monseignor Gauuain et que li rois sera ceianz antrez . 
Et lors si nos en irons entre moi et uos ansanble . 
 Lors a osté del col l  escu qu  il i auoit  si prant celui as deus bandes . 
Puis an uient au portier  si li demande se li rois enueia hui a la porte . 
 Oïl  fait il  des prime . 
  Or gardez  fait il  que quant il i anuoiera mais  que tu dies que tu ne l  ouerras se a Keu lo seneschal non . 
 Atant s  en ist del chastel et uient tot entor lo tertre tant que il uient par deuant l  ost lo roi . 
Et ia passoit tierce  et cil del chastel recomancent a crier   Hore passe  huere passe . 
 Et li rois se fu apoiez sor lo ru d  une fontaine  si pansoit . 
Et com il oï lo cri  si enueia un cheualier . 
Et la gaite li dist que il ne l  ouerroit se a Kel lo seneschal non . 
Et cil lo ua dire au roi . 
Et li rois dit que il l  i fera porter  ainz qu  il n  i antrent  car il gisoit malades de la plaie qu  il auoit la nuit eüe . 
Et li rois lo fait porter deuant la porte . 
Et la reine et mainz des cheualiers uenoient uers lo chastel . 
Et li cheualiers qui portoit l  escu d  argent as deus bandes uermoilles s  an uint par deuant la reine  si la salue  et ele lui . 
 Dame  fait il  ou alez uos    Sire cheualiers  fait ele  ge uois a cele porte sauoir se messires li rois i antrast . 
  Et uos  dame  fait il  enterriez i uos uolentiers    Certes  fait ele  oïl  mout . 
  Et uos i anterroiz   fait il . 
Lors uient a la porte  si apele lo portier . 
Et il uient a la porte ourir . 
Et li cheualiers ne fait s  esgarder non la reine tot a cheual  si com ele uient contramont la roche  si pense tant a li que toz s  en oblie . 
Li portiers lo semont d  antrer anz . 
Et li cheualiers regarde toziorz arrierres  tant que li portiers reclost la porte . 
Et ele giete un grant brait . 
Et li rois  qui pensoit sor la fontainne  demande que ce a esté qu  il a oï . 
Et lors uient Kex a la porte  que quatre uallet portent en un drap  si trueue la gaite desus an haut . 
Si li demande qui il est  et il se nome . 
 Donc i anterroiz uos   fait la gaite . 
Atant defferme la porte  et li rois et sa conpaignie uient deuant  si li dient cil d  amont   Sire  uolez uos ceianz antrer   Et il dit que oïl . 
 Dont uos couient  font il  leiaument creanter comme rois que uos ne uostre compaignie ne feroiz force de parler ceianz a home ne a fame . 
 Et il lo creante issi . 
Lors sont les portes ouertes  si antrerent tuit anz  et uoient dedanz mout biau chastel . 
Et an totes les maisons de la uile auoit loges deuant  o an bas o an haut  et sont totes couertes de dames o de damoiseles et de cheualiers et d  autres genz . 
Et plorent tuit  ne ne dient mot en tot lo chastel . 
Et ce faisoient il  por ce que lo roi uoloient esmaier  si que tot bel li fust com il a lui deignassent parler  car il n  atandoient qe nus meïst consoil an lor angoisse se li rois non  et por ce li auoient il fait creanter qu  il ne seroient efforcié de parler  ne par lui ne par sa compaignie . 
Li rois descent en une salle mout bele et mout grant  mais n  i trueue ne home ne fame  et ce auoient fait les gens do chastel tot de gré . 
De c  est li rois mout esbahiz  si dist a la reine et a ses cheualiers   Or sui ge anz  et si ne sai del couine fors tant com ge sauoie la hors . 
  Sire  dit la reine  or n  i a que del sosfrir  car cil qui tant nos en a mostré  espooir nos en mosterra plus . 
  Sire  font li autre  madame uos dit uoir et bien . 
 Ensin parolent entr  els . 
Et li Blans Cheualiers s  an fu antrez el palés  si oste l  escu del col et prant celui as trois bandes  si laisse celui as deus . 
Puis ist de la sale por aler a monseignor Gauuain . 
Et il uient enmi les rues  si leua uns criz par tot lo chastel  et crient   Prenez lo  prenez lo . 
 Et lors saut hors li rois et la reine et tuit li autre  et uoient les portes mout bien fermees . 
Com li Blans Cheualiers uoit fermer les portes  si regarde cele part o li rois est a ostel  et uoit la reine deuant l  uis de la sale . 
Et il se panse que sanz li ueoir ne s  an ira il mie . 
Lors uient cele part  et qant il est pres de li  si descent et la salue . 
Et tote la gent commancent a crier  Pran lo  rois  pran lo  rois  pran lo  rois . 
 Li rois uient uers lo cheualier  et il lo salue  et il lui . 
 Ces genz  fait li rois  me crient que ge uos preigne . 
  Sire  fait il  uos en auez bien lo pooir  se uos quidiez bien faire . 
  Et por que  fait li rois  crient il que ge uos preigne    Sire  faites lor demander  car ge ne cuit rien auoir mesfait . 
 Li rois i anuoie por lo sauoir . 
Et les genz se furent mises en l  autre baille . 
Et li rois dit a la reine et a ses cheualiers   Ge sui mout esgarez  car ge ne sai rien del couine de laianz . 
  Sire  fait li cheualiers  uoudriez lo uos sauoir    Certes  fait il  oïl  mout  Et la reine dit   Sire cheualiers  mout lo uoudroit il sauoir . 
 Et li cheualiers est mout angoisseus  com il n  a et leu et eise qu  il li peüst faire sauoir  si l  en uienent les lermes as iauz . 
Et il dist au roi   Sire  laissiez m  en aler  se uos plaist . 
 Et li rois fu cortois  si l  an laisse aler . 
Et com il fu montez  si dist a la reine   Et uos  dame  sauriez uos uolentiers lo couine de ceianz    Certes  fait ele  oïl  mout . 
 Et il monte  si s  en commance a aler . 
 Sire cheualiers  fait ele  gel uoudroie mout sauoir . 
 Et il respont am plorant   Certes  dame  ce poise moi  car trop me meffaz del celer  ne li leux n  i est del dire . 
 Atant s  an rest issuz par la fause posterne et fiert des esperons tant com il puet traire del cheual . 
Si est uenuz a la forest  et il se fiert anz . 
Et li message lo roi sont reuenu de demander as genz por quoi il auoient crié que il preïst lo cheualier  si li dient   Sire  ces genz uos mandent que par ce cheualier poez sauoir tot lo couine de ceianz . 
  Ha  fait li rois  engignié sommes que ge l  an ai laissié aler . 
 En ce qu  il parloient issi  et la porte do chastel oeure  et cheualier entrent anz et dames et damoiseles  et aportent lo mengier lo roi tot conreé . 
Et c  estoient les genz de la uile  si auoient crié por ce que les genz preïssent lo cheualier  car il n  i deuoient main metre  et ancores cuidoient il que li rois l  eüst retenu . 
Et com il sorent que il l  an auoit laissié aler  si an firent trop grant duel . 
Et li rois dist que il ne l  am pessoit mie mains . 
 Ge ne m  en pris garde   fait il . 
Cele nuit fu li rois mout bien herbergiez et tote sa gent . 
Et par derrieres la sale o il iut estoit une tornelle haute  mais antradeus estoit li murs del chastel . 
Et cele tornelle ioignoit au palais qui auoit esté au seignor del chastel . 
En cele tornele auoit une gaite qui mout matin corna lo ior . 
Et maintenant leua li rois et la reine et tuit li autre  et sont uenu hors en la cort . 
Mais or reconte li contes un petit del Blanc Cheualier  la o il se parti del chastel por lo congié del roi qui l  auoit aresté . 
Quant li Blans Cheualiers se fu partiz del roi et de la reine  si ala tot droit a monseignor Gauuain et as autres compaignons et lor dist   Seignor  ge uos cuit de ce dont uos iestes en baillie par un couant que ceianz demorreroiz encorre anuit . 
Et lo matin uos en iroiz a la Dolereusse Garde  si troueroiz illoc et lo roi et madame  si les me saluez andeus  et les merciez de ce que uos iestes hors de prison  car  bien sachiez  ce est par li . 
  Ha  sire  fait messires Gauuains  dites nos qui uos iestes . 
  Sire  fait il  uns cheualiers sui  ne plus n  en poez ores sauoir si uos pri que ne uos en poist . 
 Atant les commande a Deu  si cheuauche cele nuit tant com il puet  tot droit uers la maison de religion o il auoit laissiez ses escuiers . 
La nuit iut chiés un uauasor  et au matin commença mout main a cheuauchier si com li uauasors meesmes li mostra la uoie . 
Ne de lui ne sera ores plus parole  ainz retorne li contes a parler de monseignor Gauuain et del roi  son oncle . 
Quant li rois se fu au matin leuez et uenuz en la cort deuant son ostel  si ne sot que faire . 
Et an la tornelle o la gaite auoit corné lo ior  auoit deus puceles en une chambre desous l  estaige a la gaite  et c  estoient celes que la Dame del Lac auoit enuoiees au cheualier . 
Et cele qui les escuz auoit aportez fu uenue as fenestres  et qant ele uit la reine  si l  apela et dist   Dame  bon ostel eüstes anuit  et ie l  oi moult maluais . 
 La roine lieue le chief  si l  esgarde . 
 Chertes  damoisele  fait ele  ie ne uous i sauoie mie . 
Et uous en peüse iou aidier    Dame  oïl  moult bien . 
  Et comment   fait la roine . 
 Ie nel uous dirai ore mie   fait la pucele . 
Et ce disoit ele por che qu  ele soupechonoit que li Blans Cheualiers amoit la roine  et quidoit bien que ele amast lui autresi  por che qu  il ne se uoloit partir del chastel deuant qu  il l  eüst ueüe  et que l  autre li auoit conté comment ele l  auoit ueü esbahi por li  le ior que li rois entra en la premiere porte . 
Entrementes que la roine et la damoisele parloient issi  estes uous une grant route de cheualiers  et entrent parmi la porte  et chou estoit mesire Gauuain et sa compaignie . 
Lors fu grans la ioie que li rois ot  si baise son neueu et tous les autres  et lor demande ou il ont esté . 
 Par foi  fait mesire Gauuain  nous ne sauons pas ou  fors tant que nous fumes mené en un chastelet  et com nous quidames estre herbergié  si fumes pris . 
Mais uns cheualiers nous a déliurés et nous dist que nous en merchisiens uous et ma dame . 
  Et saués uous qui il est   fait li rois . 
Et il dist que nenil  mais il porte un escu d  argent a trois bendes uermeilles . 
 O  fait la roine  c  est uostre cheualiers qui de uous se partit ier soir  aprés qui les gens crierent . 
  Et le ueïstes uous desarmé   fait li rois a monsignor Gauuain . 
 Nenil  fait il  car onques son hiaume ne uaut oster . 
Et par che soupechoune ie bien que aucuns de chaiens le connoist s  il fust desarmés . 
  Par foi  fait li rois  des ore mais m  en puis ie bien aler . 
 Et la puchele l  ot  qui est en sos de la tornele  si li crie   Comment  rois Artus  fait ele  t  en uas tu et me laras en prison et si ne sauras rien del couine de chaiens    Daimoisele  fait li rois  che poise moi quant ie nel sai . 
 Et mesire Gauuains demande que chou est . 
Et li rois li conte  et il s  en merueille moult . 
 Damoisele  fait li rois  poroie ie uous deliurer    Oïl  sire  fait ele  mais grant paine i conuenroit . 
  Paine  fait il  et ie l  i metrai moult uolentiers se ie sai comment . 
  Damoisele  fait mesire Gauuain  puis que messires li rois l  a dit  il i metera paine . 
Mais dites comment et par quoi uous poés estre deliuree . 
  Ie ne puis estre deliuree se par le cheualier non que li rois laisa aler . 
  Et comment le connistriens nous   fait mesire Gauuain . 
 A le premiere assamblee  fait ele  qui sera el roialme de Logre orés de li noueles  et a le seconde  et a la tierche . 
  Damoisele  fait mesire Gauuain  s  il uous mandoit que uous en uenissiez  isteriés uous de laiens    Chertes  fait ele  naie  se ie ne ueioie son cors . 
  Sire  fait il  tant sachiés uous bien que ie ne ierrai en une uile que une nuit  se prins ou malades ne sui  tant que ie sache qui chis cheualiers est . 
 Quant li rois l  ot  si l  en poise moult . 
Et mesire Gauuain li dist   Sire  li Rois d  Outre les Marches a couru sor uous et uous guerroie . 
Mandés li que uous serés en sa terre de hui en un mois et che sera au tier ior de la feste Nostre Dame  en septembre si se porcast de desfendre  car mestiers li est . 
A chele assamblee  se Diex uieut et li uient a plaisir  orés uous noueles de cheste chose . 
 Et li rois dist   Tout soit a uostre uolenté . 
Mais uous remanrés iusques la   fait li rois . 
 Che ne puet estre   fait mesire Gauuain . 
Lors enuoie li rois son message au Roi d  Outre les Marches de Galone et li mande le ior de l  asamblee issi com il l  orent deuisé . 
Et lors s  en ist de la uile  et mesire Gauuain prist congié de lui  si entre en sa queste . 
Mais atant en taist ore li contes de lui et del roi Artu et retorne a parler del cheualier qui conquist la Dolerouse Garde . 
Quant li cheualiers qui conquist la Dolerouse Garde se fu partis de la maison au uauassor qui le herberga la nuit qu  il laissa monsignor Gauuain et ses compaignons chis l  ermite de la forest  si erra tant par ses iornees qu  il uint a la maison de religion ou si escuier estoient . 
Mais il n  i iut que une nuit . 
Et assés auoient oï parler laiens del cheualier qui conquist la Dolerouse Garde  et si ne sauoit nus que che fust il . 
Al matin s  en parti de laiens et cheuaucha toute ior sans auenture trouer dont a parler fache . 
Et l  endemain leua matin et cheuaucha iusqu  endroit tierche . 
Et lors encontra une damoisele sor un palefroi tot tressué . 
Li cheualiers auoit sa uentaille abatue et ses manicles  et si escuier portoient son glaiue et son hiaume et son escu couert d  une hauche . 
Il salue la damoisele  et ele lui . 
 Damoisele  fait il  quels besoins uous amaine si tost    Sire  dist ele  ie port noueles qui doiuent plaire a tous les cheualiers qui uoelent conquerre los et pris . 
  Quels sont   fait il . 
 Madame la roine mande a tous les cheualiers que au tier ior aprés la feste Nostre Dame en septembre sera la grans assamblee du roi Artu et du Roi d  Outre les Marches de Galone entre leur deus terres en la plache qui est entre Godoarre et la Maine . 
  La quele roine  fait il  le mande issi    La feme  fait ele  le roi Artu . 
Et pour Dieu  se uous saués noueles del cheualier qui conquist la Dolerouse Garde  si le me dites  car ma dame li mande que s  il atent ia mais a auoir s  acointance ne sa compaignie  que il i soit  car mout le uerroit uolentiers . 
 Lors fu li cheualiers tous esbahis  si ne dist mot d  une grant pieche . 
Et chele li prie touteuoies  s  il seit nule nouele del cheualier  que il li die . 
Et il a trop grant paor qu  ele nel connoisse  si se tient enbrons et si li dist   Damoisele  par la rien que uous plus amés  conoissiés uous le cheualier   Et ele dist que nenil . 
 Et ie uous di  fait il  que ie gui anuit la ou il iut . 
Et bien sache ma dame que il a chele assamblee sera  s  il n  est mors entredeus  car nus autres essoines nel retenroit . 
  Diex  fait ele  com ore sui garie   Atant s  en part  et li cheualiers entre en son chemin et erra toute la semaine iusc  al samedi aprés eure de prime . 
Lors encontra une grant route de gent  si fu en une grant forest espese . 
Et en chele route auoit assés gent a pié et a cheual . 
Et entre tous les autres auoit un grant cheualier a cheual  et auoit a la coe de son palefroi atachié un homme par le col a une delie corde . 
Li hons estoit en chemise et en braies tous descaus  si auoit les iex bendés et les mains liiés deriere le dos  et chou estoit un des plus biax hommes que on peüst trouer . 
lssi l  en menoit li grans cheualiers  et si li auoit au col pendu une teste de feme par les treches . 
Li Blans Cheualiers uoit chelui qui moult est de grant biauté  si l  areste et li demande qui il est . 
 Sire  fait il  uns cheualiers madame la roine sui  si me heient ceste gent et me mainent a ma mort issi honteusement comme uous ueés  car il ne m  osent ochire s  en repost non . 
 Et li Blans Cheualiers li demande de par la quele roine il se reclaime . 
Et il dist de par chele de Bertaigne . 
Lors dist li Blans Cheualiers   Chertes  l  en ne deüst mener si honteusement cheualier com uous le menés . 
  Si doit  fait li grans cheualiers qui le traine  puis qu  il est traïtres et desloiaus  car puis a il cheualerie renoié . 
  Et chestui  fait li Blans Cheualiers  por coi le trainés uous issi  Que uous a il forfait    Il m  a tant forfait que ie l  ai repris de traïson  si en ferai iustice selonc che qu  il a forfait . 
 Et li Blans Cheualiers li dist   Biaus sire  il n  afiert mie a cheualier qu  il destruie ensi un cheualier par soi  mais s  il est uostre traïtres  si l  en esproué bien et en une cort . 
Et lors en porés auoir ueniance a uostre honor . 
  Ie ne li ferai ia esprouer  fait il  en autre cort que en la moie  car ie l  ai tout ataint . 
  Et de quoi   fait li Blans Cheualiers . 
 De ma feme  fait il  dont il me hounisoit . 
Et encore en a il la teste pendue au col atout les treches . 
 Et li cheualier  qui estoit liés  respont et iure moult durement que onques a nul ior nel pensa que il sa honte li porcachast . 
 Ha  sire  fait li Blanc Cheualier  puis qu  il noie le forfait si durement  uous n  aués droit en li destruire . 
Et ie uous lo que por Dieu et por uostre honor le laisiés aler atant  et por moi qui onques mais ne uous priai de rien . 
Et s  il uous a de rien forfait  si en querés la iustice issi com ie uous ai dit . 
 Et chil dit et iure que ia en auant n  en ira querre iustice  puis qu  il le tient . 
 Par foi  fait li Blans Cheualiers  uous mesferés trop de li desfaire  puis qu  il est cheualiers madame la roine . 
 Et il dist que por la roine n  en laira il nient qu  il ne l  ochie . 
 Non  fait li Blans Cheualier  or sachiés qu  il ne moura mais hui par uous  car ie le preng enuers tous cheus que ie uoi chi a conduire et a garantir . 
 Atant li ront les bendes d  entor les iex et ront la corde dont il estoit liiés par le col . 
Et les gens au grant cheualier saillent as ars et as saietes et font samblant que il le uoeillent ochire . 
Et il dist al grant cheualier   Biax sire  traiés uos gens arriere  car s  il fierent ne moi ne mon cheual  ie uous ochirai tous premiers  et euls aprés . 
 Et cil estoient desarmé le plus d  aus . 
Lors a li cheualiers lachié son hiaume et armé ses mains et prinst son glaiue et son escu . 
Et de tex i ot qui a lui traisent  non mie por lui ochire  mais por lor signor qui lor commandoit . 
Et il failloient a li tout de gré  car moult lor pesoit de la mort au cheualier . 
Et il s  aperchoit bien qu  il n  ont talent de li ochire  si ne lor uaut faire nul mal . 
Et il laise coure au signor d  els  qui lor commande a traire  sel fiert de l  arestuel del glaiue enmi le uentre si durement qu  il le porte a terre tout estendu  et par un poi qu  il ne l  a tout debrisié . 
Et lors s  en fuient tout li autre . 
Et il a prins le cheual dont il a chelui abatu  si le maine au cheualier qu  il auoit desliié et dist   Or montés  sire cheualiers  si uous en uendrés auoec moi . 
 Li cheualier monte et uient a l  autre cheualier  si li dist   Sire  ie sui moult pres de ma sauueté  car pres de chi a un rechet ou ie n  auroie garde  se iou i estoie  et la iroie ie  se uous uoliés . 
  Che uoeil ie moult   fait li cheualiers . 
Et chil dist   Sire  de par qui merchierai ie madame la roine de chou que uous m  aués garanti  car ie ne sai comment uous aués non    Mon escu li deuisés  fait il  car mon non ne poés uous sauoir  et bien li dites que par li estes deliures . 
 Li cheualiers s  en uait a la roine et li merchie del cheualier  si li deuise son escu . 
Et ele seit bien tantost que ch  estoit chil qui la Dolerouse Garde auoit conquise  si en fist grant ioie . 
Et li cheualiers erra toute se uoie  tant qu  il auespri moult durement . 
Et il estoit samedis  ce dist li contes  si pase par deuant unes bertesques  si oï canter une damoisele moult haut et moult cler . 
Et quant il fut outre  si commença a penser moult durement  et ses cheuax le porta la ou il uolt . 
Et la terre seoit en marés  si estoit sechie  car li estés auoit esté moult grans et moult caus  et estoit encore  car che fu le semaine de la Miaoust  si furent grans et parfondes les creueüres . 
Et li cheuax ne fu mie fres  car il ot alé grant iornee  si s  encombra des piés deuant et caï en unes creuaches moult grans . 
Li cheualiers iut desos moult longement  tant que si escuier l  en releuerent . 
Et lors se senti moult blechiés et se dolut trop et remonta a trop grant paine  et ses archons deriere estoit tout brisiés et li escus fendus en trois pieches . 
Lors a tant cheuauchié qu  il est uenus a une chementiere et uoit un homme de religion a ienols deuant la crois . 
Et il le salue  et il lui . 
 Biax sire  fait un des escuiers au boin homme  chis cheualiers est moult blechiés . 
Et por sainte charité  enseigniés moi ou il porroit anuit mais auoir ostel  car li cheuauchiers li grieue moult . 
  Iel uous enseignerai  fait li boins hons  de par Dieu . 
Or me sieués . 
 Lors s  en ua deuant  et il le sieuent . 
Lors demande au cheualier comment il auoit esté blechiés  et il li conte . 
 Sire  fait li boins hons  un conseil uous donroie ie moult bon  se uous m  en uoliés croire . 
 Et il dist que moult uolentiers l  en querra . 
 Ie uous lo  fait il  et uous casti que ia mais puis noune en samedi ne cheuauchiés se por uostre affaire n  est . 
Et sachiés que mains uous en uendra de maus  et plus de biens . 
 Et il li creante que ia mais ne li auenra  qu  il puisse . 
 Et uous sire  qu  estes uous uenus querre  la ou nous uous trouames a teil eure    Sire  fait il  mes peires et ma meire i gisent  car ch  est une chimentiere  et iou i uois chascun ior por me patrenostre dire  et che que Diex m  a enseignié de bien  et proier por les ames d  els . 
 Atant sont uenu a une maison de relegion dont chis preudons estoit  si i furent a grant ioie recheü . 
Et demoura laiens li cheualiers dis iors entiers par la proiere des freres  si fu baigniés et medichinés  car moult estoit blechiés durement . 
A l  onzime ior s  en parti et laise laiens l  escu as trois bendes  car il ne uoloit estre conneüs  si en porta un que si escuier auoient fait faire a une chitei pres del hermitage ou il auot esté malades . 
Chis escus estoit de sinople a une bende blance de bellic . 
lssi oirre grant pieche li cheualiers tant que un ior auint qu  il encontra un cheualier armé  si li demande li cheualiers qui il estoit . 
 Uns cheualiers sui  fait il  au rei Artu . 
  Au roi Artu  fait il  si poés bien dire que uous estes au plus fol roi del monde . 
  Por coi   fait li cheualiers qui auoit esté malades . 
 Por che  fait il  que sa maison est plaine de fol orguel . 
  Por quoi le dites uous   fait il . 
 Ia auint  fait li autres  c  uns cheualiers naurés i ala awan  si li iura uns cheualiers qu  il le uengeroit de tous chels qui diroient qu  il ameroient miex chelui qui che li auoit fait que lui . 
Et s  il auoit la proece monsignor Gauuain et a tex quatre  si i faudroit il bien . 
  Por coi  fait li autres  ia n  estes uous mie de cheus qui miex aiment le mort que le nauré    Chertes  fait il  si sui . 
  uoire  fait li autres  che doit uous peser . 
  Por coi  fait il  estes uous li cheualiers qui che emprist    I  en ferai  fait il  mon pooir . 
Mais touteuoies  anchois c  a uous me conuiegne meller  uous pri que uous diiés que uous amés miex le nauré que cheli qui le naura . 
  Dont mentiroie ie  fait chil  que ia Diex ne m  aït quant ie ia en mentirai . 
  Par foi  fait il  dont me couendra il a uous combatre . 
  Et ie ne quier miex   fait li autres . 
Lors s  entresloignent ambedui et mueuent de si tres grant aleüre com li cheual lor porent courre  si s  entrefierent sor les escus si durement que il n  i a si fort que l  esquine ne soit ploié desor l  archon . 
Li cheualiers qui ot esté malades le fiert si durement que li escus ne li haubers ne le garandirent  si li met parmi le cors et fer et fust . 
Et chil refiert lui si bien que parmi lo bu d  outre en outre li met son glaiue . 
Il furent fort et preu  si s  anpaintrent durement  si qu  il s  antreportent a terre . 
Et au parcheoir sont andui li glaiue brisié . 
Li cheualiers qui malades fu n  estoit mies naurez a mort  si sailli sus  car mout tient celui a preu qui lo meillor cop li a doné qu  il onques mais receüst . 
Si s  esforce mout de grant proesce mostrer  et fiert sor celui  l  espee traite  mais c  est por neiant  car cil est morz  qui feruz estoit parmi les antrailles del cors . 
Com il uoit qu  il est morz  si am plore de duel  car mout lo tenoit a preude cheualier . 
Lors essaie s  il porroit cheuauchier  mais il nel puet soffrir . 
Et neporqant montez est  si cheuauche a grant haschiee iusqu  a une forest qui pres estoit . 
Si li font si escuier une litiere et l  atornerent mout richement de totes les choses qu  il i couenoit et l  ancortinerent d  un mout riche drap de soie  car la Dame del Lac l  an auoit doné de mout biaus et de riches  et lo plus riche lit qu  il couenist a querre a cheualier . 
Com il orent la litiere apareilliee  si couchierent lor seignor dedanz et cheuauchierent lor chemin tot belement . 
Et la litiere aloit mout soef  car dui des plus biaus palefroiz qu  il couenist a querre lo portoient  que sa dame li auoit autresin donez . 
Ensin s  an ua li cheualiers en la litiere . 
Mais ci endroit laisse li contes un petit a parler de lui  si retorne a monseignor Gauuain qui lo quiert . 
Messires Gauuains  ce dit li contes  puis qu  il fu antrez an la queste del cheualier qui la Dolereuse Garde auoit conquise  erra quinze iorz toz antiers  que onques nouelles n  an aprist  tant que un ior auint que il ancontra une damoisele sor un palefroi . 
Si la salue  et ele lui . 
 Damoisele  fait il  sauez uos nule nouelle del cheualier qui conquist la Dolereuse Garde    Ho  fait ele  ge sai bien que tu ies Gauuains  li niés lo roi Artu  qui laissa la damoiselle en prison . 
  Certes  damoisele  fait il  ce pesa moi . 
Mais damoiselle  por Deu  me dites se uos sauez rien de ce que ge quier . 
  Naie  dit ele  mais en lo te diroit bien en la Dolereuse Garde . 
  Diroiz m  en uos plus   fait il . 
 Naie   fait ele . 
Il s  an part  et ele autresin . 
Et il oirre iusqu  a l  issue d  une forest . 
Et la pucele qui a lui auoit parlé estoit cele qui darreainnement auoit esté anueiee au cheualier que messires Gauuains queroit de par sa Dame del Lac . 
Et ele meesmes lo queroit  car l  autre pucele li enueioit . 
Qant il fu hors de la forest  si uoit deuant lui en une praerie paueillons tenduz mout biaus  si a bien herbergerie a deus cenz cheualiers . 
Et il esgarde sor destre  si uoit uenir hors de la forest les deus palefroiz qui portent lo Blanc Cheualier en la litiere  et la uoie par ou il uienent assamble a la soe . 
Messires Gauuains atant la litiere  si li plaist mout  car onques mais ne uit si riche . 
Lors demande as uallez cui ele est . 
 Sire  font il  a un cheualier nauré . 
 Et li cheualiers naurez fait haucier lo drap et demande a monseignor Gauuain qui il est . 
Et il dit que il est uns cheualiers de la maison lo roi Artu . 
Et qant il l  ot  si a paor qu  il nel conoisse  si se recueure . 
Et messires Gauuains li demande qui il est . 
Et il dit qu  il est uns cheualiers qui uait en un sien afaire . 
Li cheualiers s  an uait outre  et messires Gauuains atant encores a l  antree de la forest por sauoir cui sont li paueillon . 
Et dui cheualier issent de l  un et s  aloient abatre en la forest tuit a pié . 
Messires Gauuains les salue  et lor demande cui sont li paueillon . 
Et il dient   Au Roi des Cent Cheualiers qui uait a cele assemblee . 
  De quel part  fait messires Gauuains  sera il    Deuers lo Roi d  Outre les Marches  font il  et uos  qui iestes    Ge sui  fait il  uns cheualiers qui uois a mon affaire . 
 Cil Rois des Cent Cheualiers estoit issi apelez por ce que il ne cheuauchoit nule foiz hors de sa terre que il ne menast cent cheualiers . 
Et com il uoloit  il en auoit mout plus  car il estoit riches et posteïs et coisins Galehot  lo fil a la Bele Iaiande  si estoit sires de la terre d  Estregor qui marchist au reiaume de Norgales et a la duchee de Canbenic . 
Messires Gauuains se part des deus cheualiers et les commande a Deu . 
Et lors esgarde  si uoit escuiers qui aportent hors de la forest un cheualier mort . 
Il ganchist cele part  si lor demande qui l  ocist . 
Et il li content que uns cheualiers l  ocist gehui qui porte un escu de sinople a une bende blanche  et li dient que ce fu por ce qu  il ne uoloit dire qu  il amast miauz un cheualier nauré que celui qui nauré l  auoit . 
 Et il meesmes  font il  est mout naurez . 
 Lors s  apense messires Gauuains que c  est li cheualiers de la litiere  et cuide que ce soit cil qui defferra a Carmahalot lo cheualier . 
Lors ganchist aprés  par deuant les paueillons au Roi des Cent Cheualiers . 
Cil des paueillons cuiderent que il uenist cheualerie querre  si li enuoierent un cheualier armé . 
Et il dist qu  il ne uenoit mie por ce  car il auoit el affaire . 
Atant passe outre  et com il est une piece alez  si uoit un paueillom tot seul  mout bel  et uoit assez lances apoiees enuiron . 
Et il uient au paueillom  si trueue uallez dehors assez  et escuz iusqu  a cinc auoit apoiez au paueillon  les piez desore . 
Lors demande as uallez cui li paueillons est . 
 Sire  font il  a un cheualier qui ceianz gist . 
 Il descent et entre el paueillon  et uoit en deus couches gessir quatre cheualiers  et an la tierce  qui plus est granz  gist uns autres  toz seus sor une coutepainte d  un drap a or  et fu couerz d  un couertor d  ermines . 
Il demande   Qui iestes uos  sire cheualiers qui la gisiez   Et cil se drece . 
 Et uos  qui iestes  fait il  qui lo demandez   Lors conut messires Gauuains que ce estoit Helys li Blois  si se nome . 
Et Helys saut sus et dist   uos soiez li bienuenuz . 
 Lors se firent mout grant ioie comme compaignon qui s  antraimment . 
 Et ou alez uos issi   fait Helys . 
 Ge siuoie  fait il  une litiere qui par ci passa ores . 
  Il est hui mais trop tart  fait Helys  a herbergier uos couient . 
 Et il l  otroie . 
En ce qu  il parloient issi  et li escuier Hely si uindrent dehors . 
 Sire  font il  uos ne ueez mie meruoilles . 
Toz li mondes ua par cest chemin . 
Si faiz pueples ne fu onques mais ueüz . 
 Lors ont desarmé monseignor Gauuain . 
 Sire  fait Helys  car alons ueoir ces cheualiers qui passent  et en tel maniere qu  il ne nos uoient . 
  Comment sera ce   fait messires Gauuains . 
 Nostre escuier  fait Elys  nos feront une fuilliee  si serons dedanz . 
 Et messires Gauuains dit que c  est biens . 
Li escuier font la fuilliee  et il antrent anz et uoient toz cels qui entrent et passent par lo chemin . 
Si com il esgardoient issi  si uoient uenir deus rotes de cheualiers toz armez . 
Si i a dis cheualiers en chascune  et en mileu cheuauchent quatre uallet qui tienent un paille a quatre uerges . 
Et desouz ce paille cheuauche une dame mout richement acesmee de palefroi et d  autre atorz . 
Ele fu uestue d  un samit uermoil  cote et mantel a penne d  ermines  si fu tote desliee . 
Et ele estoit de merueilleuse biauté . 
Lors dist Helys a monseignor Gauuain   uez ci une des plus beles fames que ge onques mais ueïsse . 
Ge ne sai se ele est dame o pucelle  mais uoir  fait il  mout est bele . 
 Aprés uoient uenir aprés els uint des cheualiers au Roi des Cent Cheualiers . 
Et il dient a cels qui la moinent   Seignor  li rois uos mande que uos li menez cele dame ueoir . 
 Et il dient que nel feront . 
 Si feroiz  font li autre  o nos nos meslerons a uos . 
 Li cheualier a la dame oent que autrement ne puet estre . 
Il guanchirent li uint as uint . 
Tex i ot qui s  entrabatirent  et tex i ot qui brisierent lor lances sanz chaoir . 
Il traient les espees  si comencent la meslee a pié et a cheual . 
Et messires Gauuains et Helys furent issu de la foilliee por els esgarder . 
Et messires Gauuains dist a Hely   Departons les  car li rois i a de ses meilleurs cheualiers  et cil a la dame  espoir  ne seuent mie tant d  armes . 
 Lors uienent a els  si les departent et dient qu  il laissent la meslee  et il manront la dame au roi . 
Et il la laissent . 
Et messires Gauuains et Helys montent sor deus cheuax  si moinent la dame au roi . 
Et il uint hors del paueillon encontre  si la uoit mout bele  et mout li semble haute dame . 
 Sire  fait messires Gauuains  nos uos auons ceste dame amenee por ueoir  si l  en remenrons . 
  Dame  fait li rois  dites moi auant qui uos iestes . 
 Et ele dit que ele est la dame de Nohaut . 
 Certes  fait il  bien lo poez estre  et se gel seüsse  ge meesmes fusse alez aprés uos . 
 Lors en remainnent Helys et messires Gauuains la dame iusque outre lor paueillon . 
Et ele se part d  aus atant  si remainent il dui . 
Et ele oirre son chemin uers l  asemblee  car a cel tan i aloient les dames qui de pris estoient . 
Mais ci endroit lait a parler li contes un petit de li et de monseignor Gauuain  et retorne a parler del Blanc Cheualier qui s  an ua en la litiere . 
Quant li cheualiers de la litiere se fu de monseignor Gauuain partiz  si cheuaucha iusqu  en une mout bele lande qui n  estoit mie plus de trois liues loign d  iluec . 
En cele lande sordoit une mout bele fontaine desouz un des greignors sagremors que il onques eüst ueü . 
Lors descendi li cheualiers por reposser  si dormi un petit . 
Et d  iluec enueia deus de ses escuiers auant a une cité por son ostel atorner . 
Qant il ot dormi  si traoit uers lo uespre . 
Et lors remonta  et tantost passa par deuant uns escuiers sor un roncin  les granz galoz . 
Li cheualiers ot la noisse  si soulieue lo paille et demande a l  escuier ou il uait a tel besoign . 
 Ge quier  fait il  aïe  car li Rois des Cent Cheualiers a ci aresté la dame de Nohaut . 
 Tantost fait li cheualiers retorner la litiere et dit qu  il uoldra aidier . 
Et com il a une piece alé  si l  ancontre . 
Et ele demande a ses escuiers   Qui est an cele litiere    Dame  font il  c  est uns cheualiers naurez qui auoit oï dire que uos estiez arestee  si uos uenoit aidier . 
 Lors descueure ele meïsmes la litiere  et cil s  anuelope mout  que ele nel quenoisse . 
 Sire  fait ele  ueniez me uos aidier    Dame  fait il  oïl . 
  La uostre merci  fait ele  con uos aidier me ueniez  dont remaindrez uos o moi . 
  Dame  fait il  nel ferai  car uos iroiz plus tost que ge ne feroie  qui sui deshaitiez . 
 La dame s  an part atant sanz lo cheualier conoistre . 
Et la litiere ua plus soef  et tant que de bas uespre est uenuz a la cité qui auoit non Orkenise . 
En cele cité prist li cheualiers un escu uermoil  et lo sien i laissa  car il ne uoloit estre queneüz a l  asemblee . 
Ne d  iluec n  i auoit que une petite iornee . 
La nuit li furent ses plaies mout bien regardees  car uns uiauz cheualiers les li regarda qui mout en sauoit . 
Et li iorz de l  asanblee ne deuoit estre deuant lo cinquoisme ior  si demora puis en la uile par lo consoil au cheualier  et mout li fu sa plaie alegiee . 
Au quint ior mut li cheualiers et ala toteuoies en la litiere  tant qu  il uint a Godoarre de biau uespre . 
Et ia estoit li païs si herbergiez q  en n  i pooit trouer ostel  mais desoz auoit une maison de randuz ou l  an lo herberia  por ce que malades estoit  si fu herbergiez en une chanbre bele et aeisiee . 
Au matin oï li cheualiers messe  et tantost se fist armer . 
Et li rois Artus estoit uenuz mout efforcieement  si ne pot el chastel herbergier  ainz se loia dehors . 
Et fait crier au matin que nus de son ostel ne de cels qui o lui estoient uenu ne portast lo ior armes . 
De ce furent mout dolant maint bon cheualier de son ostel . 
Mais d  autres i auoit qui n  estoient mies uenu por lui ne an son ost  mais li un por pris conquerre  et li autre por gaaignier . 
Et icil s  armerent des lo matin et alerent en la place . 
Et li Rois d  Outre les Marches fu issuz de la range por assanbler  mais quant il uit que li cors lo roi Artus ne portoit armes  si s  an traist arrieres . 
Et pluseur des legiers bachelers de s  ost alerent ioster a cels qui en la place les atandoient . 
Si commencent lo tornoi mout bon  car deuers lo roi Artu i auoit mout de prodomes qui ne s  estoient mie fait ueoir por auoir leisir de torneier . 
Messires Gauuains i fu  et Helys li Blois  et li Biax et li Bons  ses freres  Gales li Gais  et Tohorz  li filz Arés  et maint autre bon cheualier . 
Et par de la fu Malaguins  li Rois des Cent Cheualiers  et Heleins li Dragons  et li dus Galoz de Yberge  et maint autre qui mout estoient preu . 
Les iostes commencent d  une part et d  autre . 
Et la reine est entree el chastel et monte sor les murs por lo tornoiement ueoir  auec li dames et damoiseles assez et cheualiers  et esgardent plusors cheualiers qui mout lo font bien . 
Lors uint li cheualiers de la litiere  et ot au col l  escu uermoil . 
Il s  an uient par deuant la reine  puis se met el ranc et muet a ioster a un cheualier . 
Il s  antrefierent  si que totes lor lances uolent en pieces . 
Il s  entrehurtent de cors et de uis . 
Li cheualiers de la litiere remest es arçons  et li autres uole par desus la crope del cheual a terre . 
 Or ai ueü  font li pluseur  a un nouel cheualier faire une mout bele ioste . 
 Et li cheualiers se traist arrieres et prant une lance d  un de ses escuiers  et reuient el ranc  si fiert un cheualier  si que il lo porte a terre . 
Lors commence cheualiers a abatre  et escuz a porter de cox  et lances a brisier  et lo fait si bien que tuit s  en meruoillent li cheualier et dient a monseignor Gauuain   Conoissiez uos ce cheualier    Nenil  fait il  mais il lo fait si bien que ge me delai por lui esgarder  car mout fait cheualerie a mon talant . 
 Cil des murs dient que cil as armes uermoilles uaint tot . 
Et li Rois des Cent Cheualiers demande qui il est . 
Et l  an li dit que c  est uns cheualiers qui tot uaint et si a unes armes uermoilles . 
Et li rois prant son escu et demande une lance et lait corre tot lo ranc  et cil a l  escu uermoil encontre lui  si s  antrefierent si durement que totes lor lances uolent en pieces  mais ne s  antrabatent mie . 
Mout pesa lo roi de ce qu  il ne l  ot abatu  et plus celui de ce que il n  ot abatu lo roi . 
Il repranent lances et relaissent corre li uns uers l  autre . 
Li cheual uont si tost  et il s  antrefierent mout durement . 
Li cheualiers au uermoil escu fiert lo roi parmi l  escu et parmi les deus ploiz dou hauberc et parmi lo costé  mais il ne l  a mie grantment blecié . 
Et li rois fiert lui a descouert sor lo hauberc entre la memele et l  espaule  si li met lo fer parmi . 
Les lances brisent  et il hurtent ensenble de cors et de cheuax  si se portent a terre . 
Li rois resaut em piez et trait son escu auant  si sache s  espee . 
Et au chaoir que li cheualiers fist adanz  si li passe li fers de la lance tot hors parmi l  espaule  et cele plaie li escrieue a seignier  et la uiez resaigne mout . 
Com il uit lo roi  qui ot son escu pris et s  espee traite  si saut sus mout iriez et trait son escu auant et sache l  espee et uient uers lo roi  si s  entrefierent de granz cox . 
Li cheualiers as armes uermoilles sainne mout durement . 
Et la gent lo roi poignent por lui monter  et messires Gauuains et cil qui estoient deuers lo cheualier poignent aprés lo roi  et lo chacent une grant piece . 
Puis amainent au cheualier son cheual  et com il dut monter  si chiet pasmez . 
Il uoient lo sanc entor lui  si dit chascuns   Morz est . 
 Et il descendent  si lo defferrent et uoient qu  il a deus mout granz plaies . 
La nouelle uient au Roi des Cent Cheualiers qu  il a lo bon cheualier mort . 
Il en est mout dolanz  si giete son escu et sa lance  et dit qu  il ne portera mais hui armes  ne espoir ia mais  car trop li est mesauenu et meschaü com il un tel cheualier a mort . 
Li cheualiers iut pasmez  et il l  ont desarmé et ses plaies bandees . 
Et la reine et cil et celes qui auec li furent uirent que tot fu remés por ce cheualier qui estoit naurez . 
 Alons lo  fait ele  ueoir . 
 Ele monte et uient hors de la porte . 
Et la noise commence  et dit chascuns   Tornez uos  ueez ci la reine . 
 Il fu assez qui la descendi  et chascuns crie derechief   Faites ranc  ueez ci la reine . 
 Li cheualiers fu uenuz de pasmoisons et oï ce qu  il disoient . 
Il oeure les iauz et uoit la reine  et il s  esforce tant qu  il se lieue en seant . 
 Biax sire  fait la reine  comment uos est    Dame  fait il  mout bien . 
Ge n  ai nul mal . 
 Et an ce qu  il disoit ce  et les bandes rompent et ses plaies li escrieuent a seignier  et il se repasme . 
 Morz est   fait chascuns . 
Et la reine s  an ua tantost . 
Et li cheualier demandent ou li cheualiers naurez est a ostel  et si escuier dient que en une maison de religion . 
Il li quierent mire mout bon et l  an font porter a son ostel . 
Li mires cerche les plaies et dit qu  il n  an morra mie  mais il deffant que nus ne ueigne mais hui antor lui  car de cuiure n  a mestier . 
Et li cheualier s  en uont tuit  mais messires Gauuains se panse que il n  a oïes nules noueles de ce que il quiert  et a ceste assemblee en deuoit il oïr enseignes   Ne ge n  an ai rien ueü ne oï  fors tant que cil cheualiers a tot uaincu . 
Ge deüsse aler parler a lui por sauoir et por anquerre s  il sauroit rien de ce que ge quier . 
 Il uient a son ostel et demande au mire que il l  an samble . 
 Ge cuit  fait li mires  qu  il garra  si ont ses plaies mout seignié . 
  Ses plaies  fait messires Gauuains  quantes en a il dons    Il en a deus mout granz  fait li mires  une d  ui et une uiez . 
 Qant messires Gauuains ot parler de la uiez  si pense un po et dit au mire   Dites uos uoir qu  il en i a deus    Oïl  fait il  sanz faille . 
  Ha  maistre  fait il  or enquerez comment il uint . 
 Il lo demande a ses escuiers  et il ne li osent celer  si dient qu  il uint en litiere  et il lo dist monseignor Gauuain . 
Et il li prie mout qu  il lo face a lui parler  et il lo mainne deuant lui . 
 Sire  fait il  uez ci monseignor Gauuain qui uos uient ueoir . 
 Messires Gauuains s  asiet delez lui et li anquiert s  il set nouelles del cheualier qui lo roi Artu fist antrer an la Dolereuse Garde . 
Cil li respont petit  et totesuoies dit   Biax sire  ge sui malades  si ne me chaut de ce que uos me demandez . 
 Et qant messires Gauuains ot qe n  aprandra or plus  si se lieue et s  en ua atant  et pense que il est si malades que il ne li puet tenir parole  mais demain lo uenra ueoir  si li enquerra plus . 
Il s  an ua a son ostel . 
Et qant il fu anuitié  li cheualiers naurez apele son mire et dist   Ha  maistre  ne puis pas ci demorer  car se ge estoie queneüz  g  i auroie domage . 
Si uos pri por Deu qe uos en uenez o moi  et se uos n  i plaist a uenir  si me dites ce que ge ferai  car ge m  an irai anuit . 
  Remenriez uos  fait li mires  por nule rien    Naie   fait il . 
 Et en quele maniere uos en iroiz uos    En litiere  fait il  que ge ai bele et boene . 
  Ge m  en irai auoc uos  fait li mires  que  se ge n  i aloie  uos porriez tost morir  et ce seroit trop granz domages . 
 Et il en a trop grant ioie . 
Lors s  an tornent lor oirre  si s  an uont priueement . 
Mais or se taist un petit li contes de lui et de sa compaignie  et parole del roi Artu et de monseignor Gauuain . 
Au matin uint messires Gauuains parler au cheualier  et an li dit qu  il s  en ala de mienuit . 
Et il en est mout dolanz  si s  en reuait et trueue armé lo roi et ses compaignons . 
Et il s  an ua armer sanz lui faire conoistre . 
Et qant il furent hors del chastel si iosterent ansemble a cels de la . 
Mais li estorz ne dura gaires  car il ne porrent soffrir la force lo roi . 
Et qant il paruint  onqes puis ne s  i deffandi nus s  an fuiant non . 
Et li rois les enchauce iusqu  a lor chastel et les i fist flatir a force . 
Et com il s  an retornoit an l  ost  si ancontra monseignor Gauuain  s  espee en sa main  tote nue . 
Et il conut s  espee  si demanda   Gauuains  biax niés  comment auez uos esploitié de uostre qeste    Sire  fait il  neiant encore . 
 Endementres qu  il parloient issi  et uns cheualiers mout acesmez dist au roi   Sire  li Rois d  Outre les Marches et li Rois des Cent Cheualiers uos mandent  car ce seuent il bien  que uostre effort ne sofferroit nus  mais se uos uoliez une assemblee prandre a els a un autre ior et uenissiez an tel maniere que li cheualier qui i uendroient poïssent armes porter  il l  anprandroient d  ui en set semaines . 
  De ce ne m  entremetrai ge ia   fait li rois . 
 Biax sire  fait messires Gauuains  la maisniee mon seignor la prandra encontre aus deus  s  il uuelent a un plus loigtieg ior  au lundi deuant les Auanz . 
 Et cil dit qu  il lou uuelent bien . 
Et messire Gauuains i anuoie Lucan lo boteillier as deus rois sauoir s  il lo uoudront issi  et il l  otroient . 
Li rois Artus s  en reua en son païs  et la reine  et les hoz se departent . 
Et li cheualier s  atendent au ior qui est nomez . 
Et messires Gauuains entre en sa queste . 
Et si tost com il est partiz del roi  si trueue une damoisele mout tost cheuauchant sor une mule corsiere . 
Il la salue  et ele lui  et il li demande s  ele a besoig . 
 Oïl  fait ele  mout dolereus . 
Et uos  o alez issi    Damoisele  fait il  ge uois en un mien affaire ou ge n  ai pas encor tant esploitié com ge uousisse . 
Bele douce amie  fait il  sauriez me uos dire nouelles del cheualier qui fist antrer lo roi en la Dolereuse Garde    De ce  fait ele  uos dirai ge bien nouelles  se uos m  enseigniez de ce que ge quier . 
  Dites  fait il  et se gel sai  gel uos dirai . 
  Est il uoirs que li cheualiers as armes uermoilles est morz  et cil qui a uencue ceste assemblee    Neianz est  fait il  ainz me dist ses mires que il garroit bien . 
 Quant ele l  ot  si li esuenoï li cuers  et ele se pasme sor lo col de la mule . 
Et il la cort sostenir  et com ele reuint de pasmoisons  si li demande por quoi ele s  est pasmee . 
 Sire  de ioie   fait ele . 
 Damoisele  fait il  conoissiez lo uos  lo cheualier    Oïl  sire   fait ele . 
 Or me redites de celui dont ge demant . 
  C  est il  fait ele  ce sachiez . 
Et comment auez uos non   fait ele . 
 I  ai non  fait il  Gauuains . 
  Ha  sire  fait ele  uos soiez li bienuenuz . 
Et por Deu  uolez uos que ge aille auoc uos    De ce sui ge mout liez   fait il . 
Antr  aus deus cheuauchent  et il li dist   Damoiselle  amez uos lo cheualier    Sire  oïl  fait ele  plus que nul home  et non mie d  itele amor com uos cuidiez . 
Ge ne uoldroie mie qu  il m  eüst esposee . 
Si ne sera il mie maumariez qui m  aura  car ge sui assez riche fame  mais  se Deu plaist  il sera miauz mariez . 
Sire  fait ele  mambre uos il d  une damoisele que uos encontrastes l  autre ior    Oïl  fait il  iestes uos ce  uos me reprochastes que ge auoie laissié la damoisele en la Dolereuse Garde  et lors ui ge lo cheualier que nos querons . 
  uos auez  fait ele  uoir dit . 
Et por celui dui ge estre morte  car l  an me dist que il estoit a mort naurez  si an acouchai malade . 
Et puis me refu dit que il seroit a ceste assemblee Gehui si me redist uns escuiers que il estoit ocis . 
  Damoiselle  fait il  puis que uos lo conoissiez  dons me poez uos bien dire comment il a non  si m  auroiz de ceste queste deliuré . 
  Si uoirement  fait ele  m  aïst Dex  ge nel sai . 
Mais gel saurai si tost com ge serai la ou il est  et lors lo uos ferai sauoir . 
 Et il l  an mercie . 
 Or me dites  fait il  ça don uos uenez  oïtes uos nules enseignes    Naie   fait ele . 
 Ne ge  fait il  la dons ge uaign . 
Si lo que nos querons une uoie qui aille aillors . 
  C  est biens   fait ele . 
Et ne demora qu  il trouerent en trauers de la forest une uoie  uiez  et delez  un mostier gaste et un cimetire . 
Il entrent en cele uoie  et com il uienent au mostier  si descendent et antrent anz por orer . 
Delez lo mostier auoit une recluse a une fenestre deuers l  autel ou ele lisoit son sautier . 
Qant il la uoient  si li demandent se ele set nule nouele . 
 Ge n  en sai nules  fait ele a monseignor Gauuain  qui grant mestier uos puissent auoir  fors tant que  se uos menez ceste pucele  si n  alez mie ceste uoie . 
  Por quoi   fait il . 
 Que ci pres a un cheualier qui la uos toudra  et bien tost uos ocirra il . 
  Qui est il   fait messires Gauuains . 
 Ce est  fait ele  Brehuz sanz Pitié . 
  Sire  fait la pucele  alons autre uoie . 
  uoire  fait il  an bele painne seroie or entrez  se a chascune chose que ge ooie guerpissoie mon chemin . 
 Il s  an partent do mostier et antrent en lor chemin . 
Mais or se taist li contes d  aus un petit et retorne au cheualier nauré de la litiere . 
Quant li cheualiers de la litiere se parti de l  asemblee par nuit  si errerent es plus estranges parties que il trouerent et qe il sorent  antre lui et son maistre et sa compaignie  car il cuidoient estre queneü . 
L  andemain fist aspre chaut  et qant uint aprés tierce  si fu descenduz en carrefor en l  ombre d  un grant orme por dormir . 
Lors uint par illuec une damoiselle o grant cheualerie . 
Et qant ele uint la  si demande au mire   Qui est cist cheualiers    Dame  fait il  c  est uns cheualiers malades . 
 La dame descent  si li descueure lo uis  et tantost commance a plorer mout durement . 
 Biax amis  fait ele  au mire  por Deu  garra il    Oïl  dame  fait il  ce sachiez . 
 Lors s  esuoille li cheualiers  et ele li commance a baissier les iaux et la boiche . 
Et il esgarde  si conoist que ce est la dame de Nohaut  si se uost courir . 
 Ce n  a  fait ele  mestier . 
uos en uenrez auoc moi  et uos seroiz plus richement gardez que an leu del monde . 
Et uos  sire  fait ele au mire  por Deu  loez li . 
 Li cheualiers uoit qu  il ne puet eschaper  si li otroie  et ele en est mout liee . 
Lors lo remontent an la litiere et cheuauchent ensemble . 
Et la dame li conte comment ele l  aloit querant  ne ia mais ne finast de terres cerchier tant que ele lo trouast . 
Issi cheuauchent a petites iornees et gisent lo plus des nuiz en paueillons  car la dame en auoit deus mout biax . 
Et uindrent par deuant la Doloreuse Garde  si cuida la dame gesir el borc aual  mais li cheualiers dist que por rien il n  i enterroit . 
 Por quoi   fait ele . 
Et il ne l  an respont mie  ainz regarda la porte  si commença a plorer mout durement  et dist   Ha  porte  porte  por quoi ne fustes uos a tans ouerte   Et ce disoit il de la porte o il fist muser la reine  com il fu esbahiz sor les murs . 
Si cuidoit que la reine lo saüst autresin com il sauoit  et que ele l  an haïst a toziorz mais . 
 Futes i uos onqes mais   fait la dame . 
Et il est si troblez que il ne pot respondre . 
Et ele pense tantost que ce estoit il qui lo chastel auoit conquis  si n  en ose plus parler  por ce que correcié lo ueoit . 
Tant ont erré qu  il sont uenu el chastel a la dame  qui estoit a dis liues de Nohaut . 
En cel chastel fait la dame compaignie au cheualier tant com il fu malades  et ot quancqe il li fu mestiers . 
Si laisse li contes un petit a parler de lui et retorne a monseignor Gauuain et a la pucelle . 
Entre monseignor Gauuain et la pucelle se sont parti de la recluse et cheuauchent tant qu  il uienent fors de la forest et trouerent en une grant lande un paueillon mout bel . 
Il n  i arestent pas  ainz passerent outre . 
Et ne demora gaires qu  aprés aus uint uns escuiers sor un chaceor mout tost  si les ataint et dist a monseignor Gauuain   Sire cheualiers  mes sires uos mande que uos li enueiez ceste pucele o uos li amenez . 
  Qui est tes sires   fait il . 
 Brehuz sanz Pitié   dist li escuiers . 
 Ne ge ne li manrai  fait messires Gauuains  ne ge ne li enuoierai se ele n  i ua de son gré . 
  Ainz i erai ge  fait ele  que uos uos combatoiz a lui . 
  uos n  i eroiz mie hui   fait il . 
Li escuiers s  an torne . 
Et qant messires Gauuains et la pucele orent une piece alé  si uint aprés aus Brehuz toz armez  et crie mout haut   uos la me laroiz la pucelle  o uos lo comparroiz mout chier . 
  Lo laissier  fait messires Gauuains  ne ferai ge mie . 
 Il ganchissent anmi la lande . 
Si fiert Brehuz monseignor Gauuain  si que tote sa lance en pieces uole . 
Et messires Gauuains fiert lui  si que il lo porte a terre  et prant son cheual  si li ramainne . 
 Tenez  fait il  uostre cheual  que ge ai autre chose a faire  si m  en irai . 
  Qui iestes uos  fait il  qui mon cheual me randez et abatu m  auez    Ge sui  fait il  Gauuains . 
  Que alez uos querant   fait Brehuz . 
 Nos querons  fait il  lo cheualier as armes uermoiles qui l  asanblee a uencue . 
  Ne uos dirai ores mies  fait Brehuz  ce que ge en sai  car ge uois en un mien affaire  mais se uos estiez d  ui en quinze iorz en ceste place  ge uos en diroie uoires anseignes . 
  Nos i serons  fait il  se nos n  an oons nouelles dedanz ce . 
 Atant s  an departent  et messires Gauuains oirre tote la quinzaine  que nules anseignes n  en oï  si reuint an la place  et la pucele auoc lui  et trouerent Brehu . 
 Que me direz uos   fait messires Gauuains . 
 Ge uos en dirai  fait Brehuz  nouelles  par si que uos me donroiz ce que ge uos demanderai . 
  Ge l  otroi  fait messires Gauuains  se c  est chose que ge doner uos puisse et doie . 
  Or sachiez  fait il  que il est en un chastel que la dame de Nohauz tient en baillie de deus freres  cui il est  et il sont si neueu . 
Si i ai puis esté par trois foiz . 
Si ui premierement qu  il escremissoit  et ses mires li disoit  qant il auoit un po escremi   Or est assez  sire . 
 L  andemain lo ui o il lo laissoit plus efforcier . 
Hui a tierz ior i refui  si lo ui hors del chastel a cheual  un escu au col  une lance en sa main  et essaioit se il porroit encor armes porter . 
Or si n  i a  fait il  que de l  aler  et se c  est il  se me randez mon guerredon  et s  il n  est ce  si en seiez quites . 
 Lors s  an uont tuit et cheuauchent par lor iornees tant que il uienent au chastel . 
Et Brehuz remaint defors  et il uont el chastel iusqu  as maisons a la dame . 
Et li cheualiers malades ot dire que messires Gauuains uenoit  si dist a son mire   Maistre  messire Gauuains uient ci  et uos li dites que mout sui malades . 
  uolentiers  fait il  sire . 
 Lors lo couche en un lit dedanz une chambre oscure  et puis reuint hors . 
Et messire Gauuains et la pucele uienent  et la dame del chastel reçoit mout bien monseignor Gauuain . 
Puis dit au mire a consoil que an toz seruises li face ueoir lo cheualier . 
 Sire  fait il  ce ne puet estre  car trop est malades . 
  Qant ge nel puis ueoir  fait messires Gauuains  sel faites ueoir a ceste damoisele    uolentiers   fait cil qui garde ne s  an prant . 
Il l  an mainne en la chanbre  et ele oeure une fenestre . 
Et com li cheualiers la uoit  si cueure son uis . 
Et ele cort por descourir  mais il giete sa main encontre  si la prant par lo braz . 
Et ele uit la main  si la conoist  si la baisse tant que ele se pasme desus . 
Et qant ele uint de pasmeison   N  i a mestier  fait ele  couerture . 
 Lors traist unes letres  si les a brisiees et list que la pucele qui remest en la Dolereuse Garde salue Lancelot del Lac  lo fil lo roi Ban de Benoyc  et li mande qu  ele tanra tant prison com lui plaira  mais bien saiche que il a esté uilains uers li  et ele leiaus uers lui . 
Com il ot ce  si a trop grant duel et commance a plorer mout durement . 
Lors apela la pucele  si li dist   Ma douce suer  alez tost  si li dites que ge li cri merci  car trop li ai mesfait . 
Et des ores mais s  en isse  car gel uoil . 
  Ce ne puet estre  fait cele  ele n  en istra ia se ele ne uos uoit o cel anel de uostre doi . 
  Ele a  fait il  droit  car la o li aniaus est  si suis gié . 
Or tenez  si li portez  La damoisele s  an rist riant de la chambre . 
Et il li prie que a nelui ne die son non . 
Et ele uient fors  et messires Gauuains li dit   Amie  que me diroiz uos    Bien   fait ele . 
 Diroiz me uos lo non del cheualier    Ge uos menrai la ou uos lo sauroiz  et c  est cil qui uainquié l  asanblee . 
 Lors s  an partent et trueuent a la porte Brehu qui les atandoit . 
 Sire Gauuains  fait il  deuez me uos nul guerredom    Oïl   fait il . 
 Or uos siurai ge tant que uos aiez chose qui me plaise . 
 Issi s  an uont tuit troi tant que au tierz ior uienent a la Dolereuse Garde . 
Et messires Gauuains conoist lo chastel . 
 Ge sai bien  fait il a la pucele  o uos me menez . 
  Ge ne uos manrai  fait ele  se bien non . 
 Il uienent a la porte  si la trueuent fermé . 
Lors uont a la porte deuers la tor  si apele la damoisele . 
Et li portiers dit qu  ele n  i enterra . 
 Tenez  dit ele  ces ansaignes et portez a la damoisele de cele tor . 
 Il oure lo guichet  et cele li baille l  anel au cheualier de la litiere . 
Et il lo reclost aprés  puis uient a la damoisele de la tor  si li dit   Dame  il a la hors une damoisele et un cheualier  si uos enuoient ces ansaignes por antrer ceianz . 
 Ele regarde l  anel  si li a dit   Alez tost . 
Laissiez les uenir ceianz . 
 Cil uient a la porte  si l  ueure  et il antrent anz . 
Et cele de la tor lor uient encontre et lor dit   Bienueigniez . 
Or m  en irai gié auoc uos de quele hore que uos uoudroiz . 
 Et Brehuz estoit remés dehors a la porte . 
 Damoisele  fait messires Gauuains  encor ne sai ge mie lo non del cheualier qui fist monseignor lo roi Artus antrer ceianz . 
 Et la pucele qui laianz l  auoit amené consoille a l  autre . 
Et cele dit a monseignor Gauuain   Ge uos dirai lo non del cheualier  mais uos uenrez ençois la ou ge uos menrai . 
 Lors l  an mainne el cimetire et li mostre les tombes . 
 Ci auez uos esté fait ele  autrefoiz . 
  uoire   fait il Lors lo moine a une tonbe . 
 Sor ceste tombe  fait ele  ot ia escrit   Ci gist Gauuains  li niés lo roi Artu  et ueez la sa teste . 
 Et de toz uoz compaignons autresi . 
Ne onques rien de tot ce n  i trouastes com uos i uenistes . 
  Et comment fu ce dons   fait il . 
 Ce sont  fait ele  li enchantement de ceianz . 
  Or me dites  fait il  lo non au cheualier . 
  Desouz cele lame  fait ele  de metal lo troueroiz . 
 Il uient a la lame  si l  essaie  mais il ne la pot leuer ne tant ne qant . 
Et il en est trop dolanz . 
 Damoisele  fait il  porroie ge autrement sauoir lo non au cheualier    Oïl  fait ele  se uos me menez tant que ge lo truise  gel uos ferai sauoir . 
  Comment en seroie ge seürs    Gel uos creant  fait ele  leiaument . 
  Et ge uos i manrai   fait il . 
Lors s  en issent del cimetire . 
Et la damoisele monte en un palefroi qui amenez li fu . 
Et qant il uienent hors de la porte  si trouerent Brehu . 
 Sire Gauuains  fait il  or uos demant ge mon don . 
  Quel   fait il . 
 Cele pucele que uos auez laianz trouee . 
  Brehu  fait il  ge ne la puis pas doner  car ele n  est pas moie  ne ge ne uos promis chose se ce non que ge uos porroie doner et deuroie . 
  Il n  i ot nul arest   fait Brehuz . 
 Si ot  fait messires Gauuains  cestui  et se uos uolez  ge sui prelz que ge m  en mete el iugement des compaignons mon oncle  si an soit ce que il diront  o bataille ou autre chose . 
 Brehuz dit qu  il n  em fera rien  mais orrendroit s  en combatra . 
Et neporqant  tant li prient les pucelles que il doint lo respit iusq  au ior de l  asanblee  qu  il demanderont as cheualiers qu  il en doit estre  par si que se li esgarz as cheualiers ne siet a Brehu  il reuenra a sa bataille . 
Et messires Gauuains l  otroie . 
Atant ont lor uoie acoillie . 
Mais d  aus ne parole plus li contes ci endroit deuant que il ait parlé del cheualier de la litiere . 
Tant a esté li cheualiers an la garde a la dame de Nohaut que auques est respassez  si desirre mout les armes dont il a esté longuement an repos . 
Il uient a la dame  si prant congié . 
Puis s  en part antre lui et son mire  cui la dame auoit mout richement paié de son seruise . 
Et li cheualiers li demande   Maistre  dont ne sui ge assez gariz por porter armes    Nenil  fait il  uos porriez enprandre tel fais que tot seroit a rancommencier . 
  Tel fais  maistre  De ce ne se puet nus amesurer com li besoinz uient . 
  Si uos i gardez  fait li mires  au commencier . 
  Certes  fait il  se ge de toz mes menbres me puis aidier  il m  est auis que ge sui gariz . 
  Dont ne baez uos  fait li mires  a aler a l  asemblee    Oïl   fait il  Et lo quel uoudroiz uos mielz estre  ou estre sainz a l  asemblee et malades entredeux  o estre lors malades et antretant haitiez . 
  Ge ne uoudroie  fait li cheualiers  por nule rien qe ge ne portasse armes a l  asenblee . 
  Dont uos lo ge  fait li mires  que uos seiez en repos iusq  a lores  si seroiz sainz et haitiez et an uostre dure force . 
  Puis que uos lo me loez  fait li cheualiers  ge lo ferai . 
Mais la dont ge uaign ne retornerai ge mie  ainz irai chiés un hermite  mout saint home  que ge sai . 
 Il acoillent lor uoie ansemble  car li mires ne lo uelt guerpir deuant l  asemblee  si ont tant alé que il sont uenu chiés l  Ermite do Plaisseiz issi auoit il non  et ce estoit cil chiés cui il auoit Brandin des Illes mis en prison  celui qui estoit sires de la Dolereuse Garde . 
Grant ioie an fist li hermites et a grant honor les reçut  mais mout s  esmaie des plaies au cheualier . 
Tant demora li cheualiers laianz que ses mires li dist qu  il estoit plus sains et plus haitiez del cors et des manbres qu  il n  auoit onques esté a nul ior  et bien auoit encores quinze iorz iusqu  a l  asemblee . 
Or relaisse li contes une piece a parler de lui et de sa compaignie  et retorne a parler de monseignor Gauuain . 
Messire Gauuains  qant il se parti de la Dolereuse Garde  si erra entre lui et ses deus puceles et Brehu sanz Pitié tant qu  il uinrent au chastel o li cheualiers naurez auoit geü . 
Et com il nel trouerent  si furent mout dolant . 
Et dist messires Gauuains qu  il n  an cuidoit mais oïr nules nouelles deuant l  asemblee . 
 Comment  fait la pucele qui auoit esté em prison  aura il assemblee par tans    Oïl  fait il  n  i a mie un mois a uenir . 
  La  fait ele  sera il se del cors n  a essoigne . 
 Atant s  an tornent et cheuauchent si com Brehuz les conduist  qui dit que il set miauz les uoies que nus . 
 Une chose  fait il a monseignor Gauuain  uoil ge que uos sachiez  que ces deus puceles nos seroient ia mout fort a tolir  por que ge uos uolsisse aidier . 
  C  est uoirs  fait messires Gauuains  et se uos ne m  aidiez  uos seriez desleiaus . 
 Issi oirrent iusq  au uespre  et uoient un paueillon  et pres de cel paueillon auoit une riuiere . 
A cele riuiere estoit uns cers afuianz  et li chien l  auoient pris en la riue . 
Aprés uenoit uns cheualiers  un cor a son col et un ueneor o lui  et cornoient de prise . 
Et messires Gauuains et sa conpaignie uienent la  et com li cheualiers les uoit  si les salue . 
 Seignor  fait il  se il uos plaissoit de cest cerf  ge uos en donroie . 
Et s  il uos plaisoit a herbergier  cist paueillons est miens  si uos herbergeroiz  se uos uolez . 
  Sire  fait messires Gauuains  granz merciz  et nos herbergerons . 
 Il descent  et uallet pranent lor armes . 
Com il furent desarmé  Brehuz consoille au cheualier  et cil uient a monseignor Gauuain . 
 Sire  fait il  ge uos ai herbergié  ne anuit n  auez uos garde . 
Mais demain  puis que uos en seroiz alez  ne uos asseür ge mie . 
  Sire  fait messires Gauuains  qant uos me feroiz mal  ce pesera moi . 
 Li cheualiers lor fait mout bel ostel . 
Au matin s  an part messires Gauuains et Brehuz et les deus pucelles  et hoirent grant piece de ior  tant que il ancontrent deus cheualiers toz armez . 
Cil cheualier nes mistrent onques a raison  ainz pristrent les escuz par les anarmes et laissent corre a monseignor Gauuain  et il a els  et cuida que Brehuz feïst autretel  mais il se tint coiz . 
Li uns des cheualiers fiert monseignor Gauuain an l  escu  que tote sa lance uole en pieces . 
Et il fiert lui  si que il lo porte a terre . 
Et li autres fiert lo cheual monseignor Gauuain parmi les flans  si l  ocit  et il remaint a pié . 
Et quant cil qui lo cheual ot ocis uit que il fu a pié  si descent . 
Or sont tuit troi a pié . 
Li dui corrent sus a monseignor Gauuain  et il se desfant d  aus mout bien et plus les domaige qu  il ne font lui . 
Une grant piece se conbatent issi  c  onques li dui ne porent monseignor Gauuain tolir terre  et il les fait souant remuer . 
Qant la pucele qui monseignor Gauuain mena en la Dolereuse Garde uoit qu  isi est a certes  si a paor de lui et commence a crier mout durement . 
Lors se lance ius de son palefroi et se fiert antr  aus et crie com desuee   Fil a putain  failli cheualier  uolez uos ocirre lo plus preudome do monde si desleiaument    Damoisele  qui est il   fait li uns . 
 Qui  fait ele  c  est messires Gauuains  li niés lo roi Artu . 
 Et cil regarde son compaignon . 
 En non Deu  fait il  a lui ne me combatrai ge plus  et dahaz ait or qui ci nos fist uenir . 
  Sire  fait li autres  par la rien que uos plus amez  iestes uos messires Gauuains   Et il li dit que oïl  Ha  sire  font il  por Deu  or nos pardonez ce que nos uos auons meffait  car issi com nos uos tenons ore au plus prodome do monde  issi uos teniens nos or au plus desleial del monde . 
Et nos uos lairons atant . 
  Estrangement  fait messires Gauuains  me laissiez uos  qui mon cheual m  auez mort . 
  Sire  fait cil qui l  auoit mort  ge uos randrai lo mien por lo uostre . 
 Et il lo prant . 
Et c  estoit cil qui monseignor Gauuain auoit herbergié et ses puceles  mais Brehuz li auoit fait entandant de monseignor Gauuain totes les desleiautez do monde . 
Li dui cheualier montent en un cheual  et Brehuz les conuoie une piece . 
Puis reuient aprés monseignor Gauuain et fait sanblant d  aler auoc lui ancorres . 
Messires Gauuains lo regarde . 
 Brehu  fait il  auoc moi ne uanroiz uos mie  car desleialment uos iestes menez uers moi  si n  ai cure de uostre compaignie . 
Et sui prelz que ge uos ataigne orandroit de la desleiauté  si aurez la bataille que tant auez coueitiee . 
  Ne me combatrai ores mie  fait Brehuz  mais uos auez toteuoie paor aüe . 
 Atant s  an uait . 
Et messires Gauuains et ses deus puceles oirrent tant que il uienent a une riuiere . 
Sor cele riuiere auoit un pont auques estroit  et el chief do pont  de l  autre part  auoit une bretesche et une porte fermee . 
Deuant la porte estoient dui sergent a haches denoises . 
Messires Gauuains fait les deus puceles auant passer et il se met el pont aprés . 
Et li seriant li dient   Por neient i uenez . 
uos n  i passeroiz mie . 
  Dont ne porrai ge   fait il . 
Lors descent  si met auant lui son cheual  et il ua aprés a pié . 
Et il escoute  si ot une noise  et il regarde  si uit uint cheualiers qui lo siuent  et il li est auis que il uienent por lui mal faire . 
Il se met el chief do pont  si les atant  si trait auant son escu et tant sa lance . 
Et cil uienent mout tost . 
Et cil qui auant uindrent lo fierent an l  escu  qe lor lances uolent an pieces . 
Il l  asaillent a pié et a cheual  et il se deffant si bien qu  il blece pluseurs d  aus et ocit assez de lor cheuaus a sa lance . 
Ne tant com ele li dure  n  aproiche nus a lui  et com ele li faut  il met la main a l  espee et lor cort sus et les fait flatir souant a force fors do pont . 
Et com il uoient que si bien se deffant et que plus les domaige que il lui  si se traient arrierres . 
Et la porte do chastel derrierres lui oeure  et cheualier uienent par illuec et pranent les deus puceles  si les an mainent . 
Qant ce uoit messires Gauuains  si est mout iriez . 
 Seignor  fait il  c  est mout uis coardise que uos faites  que d  une part uos combatez a moi uint  et d  autre part me tost l  an mes puceles . 
  C  est a bon droit  fait uns cheualiers  que uos uos iestes desloiaument menez uers moi de mon couenant . 
  Ha  Brehu  uos mentez comme traïtes  et si lo uos prouerai  se uos uolez  ueiant cels qui ci sont que uos auez ci amenez . 
  Certes  fait la damoisele qui l  auoit mené a la Dolereuse Garde  uoirement est il traïtres  et se uos ne fussiez li plus prodom do monde  il uos eüst hui fait morir par deus foiz . 
 Lors demandent cil qui les puceles an mainent qui est cil cheualiers . 
 C  est  fait l  une  messires Gauuains . 
 Dont uient arrierres li uns d  aus et dit   Messire Gauuains  or uos en alez par la ou uos plaira fors que par ci . 
Et ge uos asseür mais anuit  et de moi et de toz cels qui ci sont  et n  aiez garde des puceles  car ge uos creant sor m  ame qu  eles seront autresin bien gardees a honor com se eles estoient mes serors . 
Et se ges uos pooie randre sanz pariurer  ge nes en menroie en auant . 
 Messires Gauuains l  an mercie  et il li fait baillier une lance  et commande a toz les cheualiers qu  il s  en aillent . 
Et il s  an ua aprés les puceles qu  il an fait mener . 
Et messires Gauuains se part do pont et ua contramont la riuiere sor son cheual . 
Et com il trueue gué  si passe outre et ua mout tost toz les escloz qu  il a trouez tant que il uient a l  antree d  une forest . 
Lors a trouee une damoisele qui tient un cheualier nauré en son deuant . 
Messire Gauuains la salue  et li demande s  ele uit cheualiers qui an mainnent deus puceles . 
 Oïl  fait ele  a maleür les ueïsse ge  car il m  ont mon ami mort . 
  Damoisele  quel part uont il    Sire  fait ele  soffrez uos un po et ge uos menrai la ou ils sont . 
 Atant uint illoc uns escuiers  une hache en sa main  sor un chaceor . 
 Qu  est ce  dame   fait il . 
 Ge crien  fait ele  que tes sires se muire . 
Et pense de lui  et ge menrai cest cheualier aprés celui qui l  a mort . 
 Ele monte en son palefroi  si ua auoc monseignor Gauuain . 
Et oirent tant qu  il uienent a une grant riuiere  ne n  i auoit point de pont  mais une nef i trouerent et un auiron . 
Il metent anz lor cheuax et antrent aprés . 
Et messire Gauuains nage tant que il furent outre . 
Quant il uint d  autre part  si trueue un cheualier tot armé  qui li dit   N  an issiez mie  car a moi uos couenroit combatre  car ge gart cest port . 
  Se combatre me couient  fait il  ce pesera moi  car ge ai mout el affaire . 
  Qui iestes uos   fait li cheualiers . 
 Uns cheualiers  fait il  sui de la maison lo roi Artu . 
  Comment auez uos non   fait cil . 
 Ge ai non  fait il  Gauuains . 
  Or uos lairai passer  fait cil  et o uolez uos aler    Ge seu  fait il  autres cheualiers qui en mainnent deus damoiseles . 
  Par foi  fait cil del port  il s  en uont tot droit a cel chastel la . 
 Si li mostre el chief d  un tertre loig un chastel mout fort . 
Puis li dit que el chastel a mout male gent . 
 Mais se uos i uolez  fait il  aler  g  irai o uos et uos aiderai a mon pooir . 
 Et messires Gauuains l  an mercie . 
 Messire Gauuains  fait li cheualiers  ge uos dirai la costume de cest chastel . 
Tanz cheualiers com nos serons nos couenra combatre . 
Et se nos les conquerons  por ce ne serons nos mie quite des autres . 
  Ci a mauuaise costume   fait messires Gauuains . 
Issi cheuauchent ansanble  et la damoisele auoc aus . 
Si se taist ores li contes un petit d  aus trois et retorne a parler une piece del cheualier de la litiere . 
Tant a li cheualiers de la litiere geü chiés l  ermite que toz est gariz et sains et mout desirranz des armes . 
Ne iusq  au ior de l  asemblee n  auoit mais que quinze iorz . 
Lors a pris congié de l  ermite . 
Il s  an part entre lui et son mire  qui mout l  a bien gardé  et ses quatre escuiers . 
Et com il a esloignié l  ermitage entor sis liues  si apele son mire . 
 Maistre  fait il  aler me couient en un mien affaire o uos ne poez mie uenir  car trop loig seroit a uostre hués  et si uoil aler toz seus . 
Et ge uos pri que ne uos en poist  et mout uos merci de la grant entente que uos auez en moi mise . 
Et sachiez que ge sui uostre par tot . 
 Li mires s  an part atant . 
Et li cheualiers oirre tote ior comme cil qui ne uelt estre conneüz . 
Et por ce s  est partiz do mire  qu  il ne fust par lui descouerz de nule chose en leu ou il uousist estre celez . 
Si fait son escu courir  que l  an nel uoie  et c  estoit encores li uermauz escuz . 
lssi cheuauche en autre sen que la ou l  asemblee deuoit estre  por lo mire desuoier . 
Et com il ot erré iusq  endroit none  si l  ataint uns escuiers sor un grant chaceor tot tressué  et faisoit sanblant de grant dolor . 
Et li cheualiers li demande   uallez  ou uas tu si tost    Ge ai besoig  fait il  trop angoisseus . 
  Quel   fait li cheualiers . 
 Ia est madame la reine en prison an la Dolereuse Garde . 
  La quele reine   fait li cheualiers . 
 La fame lo roi Artu   fait li uallez . 
 Por quoi i est ele   fait li cheualiers . 
 Por ce  fait il  que li rois Artus en laissa aler lo cheualier qui lo chastel auoit conquis  et ma dame auoit esté menee a cele assenblee  si se herberga ersoir el chastel . 
Or si l  a en prise et dient que ia mais  por pooir que li rois Artus ait  n  en istra deuant que ele ait fait uenir lo cheualier arrieres  issi com li rois l  an laissa aler . 
Et ma dame en enuoie par toz les chemins ses messages et mande au cheualier que la secorre  ou ele est honie  car il la randront a celui qui fu sires del chastel  s  il uient depecier les anchantemenz  et il lo fera uolentiers por lo roi Artus honir . 
  Biax amis  fait li cheualiers  seroit la reine deliuree se cil cheualiers uenoit en la Dolereuse Garde    Oïl  sanz faille   fait li escuiers . 
 Por ce  fait il  ne remanra il mie . 
Or ua tost arrierres et si li di que lo matin ou encor anuit aura lo cheualier  seüre en soit . 
  Sire  fait li uallez  ge n  oseroie retorner se ge ne parloie a lui . 
  ua t  an  fait il  et seürement li di que tu as a lui parlé . 
  Iestes uos ce  fait li uallez  car ge ne li oseroie dire se ge nel sauoie de uoir . 
  ua t  an  fait il  que ce sui ge  si m  as tu fait dire uilenie . 
 Li uallez s  an part atant  si tost com li cheuax li pot aler . 
Et li cheualiers croist s  aleüre et ua aprés . 
Si est nuiz com il i uint  et si tost com il est dedanz la porte  si uoit totes les rues alumees de gros cierges et de tortiz . 
Et la porte rest tantost fermee . 
Lors li uient a l  ancontre li escuiers qui l  auoit alé querre . 
Et qant li cheualiers lo uoit  si li demande   O est la reine  ma dame    Sire  ge uos i manrai . 
 Il ua auant et li cheualiers aprés  tant que il uienent au palais . 
Desouz lo palais estoit la roiche tranchiee a cisel  si n  i auoit que une seule entree  et li huis estoit de fer si espés que nule riens nel desconfisist . 
Li cheualiers ot osté son hiaume  mais n  ot mie abatue sa uantaille . 
Et li uallez li baille ploin poign de chandoilles  et li dit   Alumez deuant uos  et ge refermerai ces huis . 
 Et il cuide que cil li die uoir  mais nel fait  ançois l  a traï  car la reine n  i auoit ses piez . 
Si tost com cil pot  referma cil l  uis . 
Et com li cheualiers se uoit entrepris  si en est dolanz  car il set bien que de laianz n  istra il pas a son uoloir . 
Tote nuit fu laianz li cheualiers  et au matin uint a lui une damoisele auques d  aage  et parla a lui par une fenestre  si li dist   Sire cheualiers  uos poez bien ueoir comment il est . 
uos ne poez de çaianz issir sanz faire plait . 
  Quel plait  dame   fait il . 
 uos iestes  fait ele  cil qui conquist l  anor de cest chastel  si deüssiez auoir mis cest chastel an pais  et uos en partites en repost . 
  Dame  fait il  est encor madame la reine deliuree    Oïl  fait ele  et uos iestes por li remés  si couient que par uos remaignent li anchantement de çaianz . 
  Comment  fait il  les porrai ge faire remanoir    Se uos lo iurez  que uos en feroiz uostre pooir selonc ce que l  auenture aportera  uos seroiz de ceianz gitez . 
 Et il l  otroie . 
Lors sont aporté li saint a la fenestre  et li cheualiers iure si com ele l  a deuisé . 
Et l  an oure l  uis de fer  et il ist hors . 
Si li ont aporté mengier mout bel  car il n  auoit onques mengié des lo matin do ior deuant . 
Com il a mengié  si li deuisent l  auenture et dient que quarante iorz lo couient demorer el chastel  o aler querre les cleis des anchantemenz . 
Et il dit qu  il ira querre les cleis  s  il set ou eles sont . 
 Mais hastez moi ma besoigne  fait il  car i  ai assez a faire aillors . 
 Il li aportent ses armes  et com il est armez  si l  an mainnent el cimetire ou les tombes estoient . 
Del cimetire entrent en une chapele qui estoit el chief deuers la tor  et com il sont anz  si li mostrent l  entree d  une caue desouz terre  et dient que laienz est la cles des enchantemenz  Il se saigne et antre anz  si porte son escu deuant son uis et s  espee nue . 
Ne il n  i uoit gote  fors tant que la bee de l  uis  et uoit auant mout grant clarté . 
Il uient a cel huis . 
Com il est dedanz l  uis  si ot une mout grant noise entor lui . 
Et il ua toteuoies outre . 
Et lors li est auis que tote la caue doie fondre et que tote la terre tornoit . 
Et il se prant au mur et ua tot selonc iusqu  a un huis qui est outre en l  antree d  une autre chanbre . 
Com il uient a l  uis  si uoit deus cheualiers de cuiure tresgitez  et tient chascuns une espee d  acier si grant et si pesant que assez eüssient dui home a leuer d  une  et gardent l  antree de l  uis  si gietent les espees si menuement que nule riens n  i passast sanz cop auoir . 
Li cheualiers nes redote mie  ainz giete l  escu sor la teste  si se lance outre . 
Et l  une li done tel cop que l  escu li tranche d  outre en outre  et li cox descent sor la destre espaule  si l  an rest les mailles del hauberc tot contraual si felenessement que li sans uermauz l  an cole tot contraual lo cors . 
Et il fiert d  andeus les paumes a terre  mais tost resailli sus et reprant l  espee qui li fu chaoite  et met son escu sor sa teste  n  onques ne regarda s  auant lui non . 
Si est uenuz a un autre huis  et uoit a l  antree un puis dont la flairors est mout puanz  et del puis issoit tote la noisse qui laianz estoit oïe  si auoit de lé set granz piez . 
Li cheualiers uoit lo puis noir et hideus  et d  autre part ert uns hom qui auoit la teste tote noire com arremenz  et parmi la boche li uole flambe tote perse  et li oil li luisent comme dui charbon ardant  et ses danz totes autreteles . 
Li hom tenoit en sa main une hache  et com li cheualiers aproche  si la prant a deus poinz et la lieue en haut por l  uis deffandre . 
Et li cheualiers ne uoit com il i puisse entrer  car s  il n  i auoit que seul lo puis  si i auoit il mout felon trespas a cheualier armé . 
Lors a remise l  espee el fuerre et sache l  escu del col  si lo prant a la destre main par les enarmes . 
Puis s  esloigne enmi la chambre et laisse corre si tost com il pot aler iusque sor lo puis  si giete auant lui l  escu et an fiert anmi lo uis celui qui la hache tenoit si durement que toz li escuz escartele  n  onques cil ne se mut . 
Et il se lance aprés maintenant de si grant force com il uenoit  si se fiert en celui si durement que il fust uolez el puis s  il ne se fust a lui tenuz . 
Lors laisse cil chaoir la hache  car li cheualiers l  a pris par la gorge as poinz que il auoit forz et roides  si l  a si destroit que il ne se puet sor piez tenir  ainz chiet a terre  ne n  a pooir de releuer . 
Et li cheualiers lo traine sor lo puis parmi la gorge  si lo lance dedanz . 
Lors a s  espee retraite del fuerre  et uoit deuant lui une damoisele de cuiure  tresgitee mout richement  si tient les cles des anchantemenz an sa main destre . 
Et il les prant  puis uient a un piler de cuiure qui est el mileu de cele chanbre  si list les letres qu  il i uit qui disoient   De ci est la grosse clex  et la menue defferme lo coffre perilleus . 
 Li cheualiers defferme lo piler a la clef grosse  et com il uint au coffre  si escoute et ot dedanz si granz noises et si granz criz que toz li pilers an tranbloit . 
Il se saigne  puis uost lo coffre deffermer . 
Si uoit qu  il en issirent trente tuël de cuiure  et de chascun tuël uient une uoiz assez hideuse  si estoit l  une plus grosse que l  autre . 
De cels uoiz uenoient li anchantement et les meruoilles de laianz . 
Et il met el coffre la clef . 
Et com il l  ot ouert  si an sailli uns granz estorbeillons et une si granz noisse que il li fu auis que tuit li deiable d  anfer i fuissient  et por uoir si stoient il  que deiable estoient ce . 
Et cil chaï pasmez . 
Et com il fu reuenuz  si prant la clef del coffre  si la raporte  et cele do piler autresin . 
Puis s  en torne . 
Et com il uient au puis  si trueue la place autresin plainne com an mileu de la chambre . 
Et il se regarde  si uoit lo piler fondre tot iusq  en terre  et la damoisele de cuiure autresin  et les deus cheualiers qui l  uis gardoient toz debrisiez . 
Et il uient hors ototes les clex  si uoit totes les genz do chastel qui li uienent encontre . 
Et il uint el cimetire  si ne uoit nules des tonbes ne des hiaumes qui sor les creniaus soloient estre ototes les testes . 
Lors font tuit de lui mout grant ioie  et il offre les clex sor l  autel de la chapele . 
Et il lo mainnent iusqu  au palais . 
Si ne seroit pas la ioie legiere a dire qu  an fait de lui  et li connoissent comment il l  auoient fait siure a l  escuier por dire comment la reine estoit laianz an prison   Car nos pansions que uostre granz proesce uos feroit por li antrer en prison . 
 Et com il ot que la reine n  i auoit pas esté  si se tint a deceü  et neporqant nel uoudroit pas encor auoir a faire . 
Cele nuit demora en la Doloreuse Garde  et au matin s  an torna  que plus nel porent retenir . 
Et des lors en auant fu apelez li chastiax la Ioieuse Garde . 
lssi s  an part li cheualiers  si oirre tant a petites iornees qu  a l  asemblee uient . 
Ne de chose qui entredeus li aueigne ne parole li contes ci  fors tant que a la cité ou il auoit fait l  escu uermoil  fist un escu blanc a une bande noire  et celui porta il a l  asenblee . 
Or retorne li contes a monseignor Gauuain . 
Or s  an ua messires Gauuains  antre lui et lo cheualier del port et la damoisele qui son ami auoit laissié nauré  si oirrent iusq  au chastel que li cheualiers li auoit mostré . 
En l  antree del chastel auoit un pont mout estroit et mout mauuais desor eue noire et parfonde . 
Et cil qui estoit auoc monseignor Gauuain descent a pié et si li dit   Sire  g  irai auant  et uos remandroiz deça . 
Et se ge uos apel  si me uenez aidier  que uez uos la deus cheualiers qui nos atandent . 
 Et il dit que si fera il . 
Li cheualiers passe lo pont  toz armez  a pié . 
Com il fu outre  si uienent a lui dui cheualier desarmé et li dient que conbatre lo couient . 
L  an oure la porte  et uns cheualiers ist hors  toz armez  et laisse corre au cheualier  et il a lui . 
Et se conbatent une piece mout longuement . 
Li cheualiers do chastel ne pot l  autre soffrir  si li dit   Ge ne me conbatrai a uos plus . 
  Ce uoil ge   fait cil . 
Et il li fait amener un cheual . 
 Montez   fait il . 
Lors est montez  et uns cheualiers risi hors  tot a cheual  et laisse corre uers lui . 
Il s  antrefierent si durement qu  il s  antreportent a terre  et resaillent em piez  les espees traites  si se corrent sus . 
Et lors uient hors uns cheualiers toz armez  a pié  si aide au cheualier de laianz . 
Et li autres se desfant d  aus deus mout durement . 
Qant il s  est conbatuz a aus une piece  si regarde uers monseignor Gauuain et dit   Biax frere  uenez moi aidier . 
 Messires Gauuains passe lo pont a pié  si li uient aidier . 
Et puis que il i fu uenuz  n  orent cil a aus duree  ainz les metent anz parmi la porte  et ele clost aprés aus . 
Et li cheualiers qui aidoit monseignor Gauuain ot chaut  si oste son hiaume  si conoist messires Gauuains que c  est Queheriez  ses freres  si ot mout grant ioie . 
Li cheualiers qui ot dit a Queheriet   Ge ne me combatrai plus a uos  fu en la place . 
Et messires Gauuains dist   Que ferons nos de noz cheuax passer et de cele pucele la    Faites uenir auant  fait li cheualiers  lo palefroi a la pucele  et li cheual uanront aprés . 
 Issi les passerent  et la pucele ua aprés . 
Et messires Gauuains demande au cheualier s  il set nules nouelles des puceles qui li furent tolues . 
 Eles sont  fait il  laïssus en cele sale . 
 Lors li done Keeriez son cheual qu  il li auoit doné  et il monte sus  et la pucele sor son palefroi . 
Si s  en uont issi tuit quatre iusq  an la sele . 
Com il antrant anz  si uoient un cheualier d  aage qui seoit en une chaiere couerte d  une mout riche coutepointe  et deuant lui seoient les damoiseles . 
Et come eles ueoient monseignor Gauuain  si ont mout grant ioie . 
Et il dit au cheualier qui seoit en la chaiere   Biaus sire  ces pucelles me furent tolues a tort  si les en manrai . 
  Sire  uos feriez outraige   fait li cheualiers . 
 Sire  fait messires Gauuains  nos somes troi cheualier  et ci a trois puceles . 
Si uos combatez a nos uos tierz  et se conquerre nos poez  si les aiez totes quites . 
  N  an ferai neiant  fait li cheualiers  mais or uos herbergiez hui mais o moi  et ge uos ferai ostel mout bel et mout bon . 
  L  ostel  fait messires Gauuains  prandrons nos uolentiers . 
 Li cheualiers les herberge mout bien  et au matin s  en partent et an mainent les trois puceles . 
 Biaus sire  fait li sires de la maison a monseignor Gauuain  uos en menez mes puceles a force  et qant ie porrai  ge m  en uengerai . 
  Certes  fait messires Oauuains  ges en cuit a droit mener comme les moies  et si uos en ai assez offert . 
 Il s  an uont et cheuauchent tant que il uienent en l  antree d  une forest  si ont choisi dis cheualiers armez qui trauersent une lande et uienent uers aus . 
Et la damoisele qui auoit eü l  ami nauré les conoist et dist a monseignor Gauuain   ueez la les traïteurs qui mon ami m  ocistrent et uoz puceles uos tolirent . 
 Et cil aproichent totesuoies . 
Et li uns d  aus dist   Gauuains  Gauuains  laissiez les puceles  que uos les en menez mauuaisement . 
Or uos ai deus foiz repris de mauuaistié  de cesti et de mon couant que uos me fausastes . 
 Lors conut messires Gauuains que c  estoit Brehuz sanz Pitié . 
 Brehu  fait il  ge ne uos resemble mie  qui me uousistes faire ocirre en traïson . 
Et se uos uos en oisiez deffandre  ge lo mosterroie contre uostre cors orandroit . 
 Lors conte Queheriet comment li dui cheualier l  asaillirent la ou Brehuz li failli . 
 Comment  fait Keeriez  Brehu  si ne seroiz mie si hardiz que uos uos deffandoiz de traïson    Ge m  an deffandroie bien  fait il  encontre un meillor que uos n  iestes . 
  Si m  aïst Dex  fait Keheriez  mestiers uos est . 
 Et Brehuz s  an commance a aler  et li suen . 
 Tant sachiez  fait Keheriez  que ge uos deffi . 
Et se uos ne retornez  ge uos ferrai par derrieres  si i auroiz honte . 
 Lors li laisse corre . 
Et cil l  ot uenir  si li torne  si s  antredonent granz cox sor les escuz . 
Et Brehuz brise sa lance  et Keheriez lo fiert tres parmi l  escu et parmi lo hauberc  si lo point an la memele . 
Il l  ampoint durement  si lo porte a terre . 
Et tuit li autre nuef fierent Keheriet sor son escu et sor son cheual  si li ont mort et portent l  un et l  autre a terre . 
Lors lor adrecent entre monseignor Gauuain et lo cheualier  si an firent deus . 
Mais messires Gauuains ocist lo suen  et li autres cheualiers si en ocist autre . 
Et Keheriez se lance sor un des cheuax  et tuit li autre s  an tornent fuiant . 
Et Keheriez reuient a Brehu  si li cort sus  mais il descent auant a pié . 
Et Brehuz dit qu  il ne se conbatra mie a els trois . 
 Mais ge me combatrai a uos se uos osez  fait il a Keheriez  en la maison lo roi Artu . 
Lors si sera ueüz li mieldres . 
 Et Keheriez l  otroie . 
 Fïanciez  fait il  ce a tenir . 
 Et il li fïance . 
Lors li randent son cheual  si s  an part . 
Et il orent pris celui qui fu au cheualier cui messires Gauuains ot abatu  sel font monter en son cheual . 
Et la pucele qui auoit l  ami nauré prant congié  si les commande a Deu . 
Et messires Gauuains li baille lo cheualier prison  si li fait fiancier qu  il se contanra uers li come prisons . 
 Sire  fait ele  granz merciz  car or m  auez uos si uenchiee com ge uoloie  que cil cui uos auez mort dona mon ami lo mortel cop . 
 Atant s  an part . 
Et messires Gauuains oirre et sa compagnie tant que cil sont uenu a l  asemblee . 
Et lo ior meesmes que ele i deuoit estre  si i auoit ia assez de cheualiers assemblez . 
Et les deus puceles s  an antrent el chastel . 
Et messires Gauuains et Keheriez et li autres cheualiers ne porterent mie armes lo ior . 
Si fu li tornoiemenz mout bons  car assez i auoit cheualiers d  amedeus parz . 
Lors uint assenbler li Blans Cheualiers qui porte l  escu d  argent a la bande noire  si commance a ioster si durement que tuit li desarmé l  esgardent a meruoille  et des armez grant partie  et il auoit des lances forz a grant planté  et il lo fait si bien de totes cheualeries que tot uaint . 
Keheriez uient a monseignor Gauuain et li dit   Sire  ci a un cheualier qui ioste trop durement  et de la a deus de noz freres . 
Et s  il s  ancontrent souant  il ne puet estre que li uns nel conpert . 
Dites au cheualier que por amor de nos laist a encontrer noz freres  et ge lor irai dire autretel . 
 Ne li dui frere monseignor Gauuain n  estoient mie de la  por qu  il uossisent estre contre les compaignons lo roi Artu  mais com les assenblees deuoient estre  si auenoit maintes foiz que li legier bacheler et li poure home tornoient auant  et l  andemain ou au tierz ior tornoient tuit  et baron et bacheler . 
Messire Gauuains uient au cheualier  si li dit   Sire  ge uos pri et requier que uos n  ancontroiz mie ces deus cheualiers de la . 
 Lors les li mostre . 
Et li cheualiers dit que nel fera il  se sor soi desfandant n  est . 
Keheriez uient a ses freres  si lor dit autretel . 
 Por quoi ne l  anconterrons nos dons   font il . 
 Por ce  fait Keheriez  que il est nostres paranz . 
  Si m  aïst Dex  fait Angreuains  por ce qu  il lo fait bien  si l  eschiuerons   Onques por Keheriet n  en firent rien  ainz mut Angreuains tantost por ioster au cheualier  sel fiert  si que tote sa lance uole em pieces . 
Et li cheualiers fiert lui  si que il lo porte a terre . 
Il prant lo cheual  sel rant monseignor Gauuain  si li dit   Tenez  sire  ge n  en puis mais . 
  Ce uoi ge bien   fait messires Gauuains . 
Quant Guerreés uit son frere cheoir  si muet a ioster au cheualier  et fiert des esperons lo cheual tot lo ranc  et cil ancontre lui . 
Et li cheual uont trop tost  et les lances sont cortes et grosses  et li cheualier fort et roide . 
Si se fierent si sor les escuz qe les lances uolent en pieces  mais ne chaï ne li uns ne li autres . 
Mout an sont andui chaut et dolant  car mout uolsist chascuns abatre son compaignon . 
Lors s  entresloignent et prannent lances grosses  et s  antreuienent mout tost  si s  entredonent granz cox sor les escuz . 
Guerrehés brise sa lance  et li cheualiers fiert lui si durement que il porte lui et lo cheual tot en un mont . 
Keheriez lo uoit  sel mostre monseignor Gauuain . 
 ueez  sire  fait il  or est noauz . 
 De totes cheualeries uainquié tot li cheualiers celui ior . 
Et qant messires Gauuains uoit que il uaint issi tot et que il a ses deus freres abatuz  si pense que ce est li cheualiers qui il quiert . 
Lors uient au chastel et apele la damoisele qui lo non au cheualier li deuoit dire . 
Et ele monte en un palefroi et uient a lui dehors les murs . 
 Damoisele  fait il  que sera il del non au cheualier que uos me deuiez dire    Certes  fait ele  ge cuit que ce soit cil qui a tot uaincu . 
  Or nos prenons dons garde  fait il  quel part il ira au departir del tornoiement . 
  uos dites bien   fait ele . 
Ne demora puis gaires aprés ce  que li tornoiemenz remest  et fu bas uespre . 
Et li cheualiers qui l  ot uaincu s  an part et se met en la forest  et s  an quide mout bien aler  que an ne l  aparçoiue  et il gisoit an la forest chiés un uiel cheualier mout en destor . 
Messires Gauuains et la pucele uont aprés  si l  ataignent an la forest . 
 Dex uos conduie  biax sire   fait messires Gauuains . 
Et cil regarde  si lo conoist mout bien  si li dit que Dex lo beneïe . 
Mais mout est dolanz de ce qu  il l  a ataint . 
 Sire  fait messires Gauuains  dites moi par amor qui uos iestes . 
  Sire  fait il  uns cheualiers sui  ce poez ueoir . 
  Cheualiers  fait messires Gauuains  iestes uos sanz faille  uns des miaudres dou monde . 
Mais par amor me dites comment uos auez non . 
  Nel uos dirai mie   fait il . 
 Ha  biaus amis  fait la pucele  dites li . 
Et se uos ne li dites  ge li dirai  car il en a tantes paines soffertes que bien lo doit sauoir . 
 Et il ne respont mot  ançois se taist . 
 Sire  fait la pucele a monseignor Gauuain  ge uoi bien que il nel uos dira mie . 
Mais gel uos dirai  que ge ne m  en pariurerai ia . 
Bien sachiez que c  est Lanceloz del Lac  li filz au roi Ban de Benoyc  cil qui a hui uaincue ceste assenblee  et l  autre uainqui il autresin es uermoilles armes  et fist lo roi entrer en la Dolereuse Garde . 
  De ce  fait mesire Gauuains  ai ie mout grant ioie . 
  Et uos lo deuez  fait ele  mout amer come celui qui de prison uos geta . 
Et por ce ai ie tant esté en la Dolereuse Garde . 
 Lors s  umilie mout messires Gauuains uers lui  et li dit   Sire  por Deu  dites moi se c  est uoirs que ele m  a dit . 
 Et cil rogist  si que toz li uis li eschaufe  et regarde la pucele mout irieement et dit a monseignor Gauuain   Sire  ele uos a dit ce que li plot  mais ele s  am poïst bien taire . 
Ne endroit moi ne uos en di ge rien  car ge ne uoil dire que ce soit uoirs  ne ge ne di que ele mente . 
  Certes  sire  fait messires Gauuains  se uos nel dites  sel croi ge bien qu  il est uoirs . 
Or si m  en irai  car i  ai bien acheué qancque ge queroie  Deu merci . 
 Messires Gauuains s  an uient atant  et s  an torne au chastel arrieres  si fait liees maintes genz de sa qeste qu  il a acheuée . 
Et d  autre part s  an ua li cheualiers  et la damoisele lo siust  et il fait mout laide chiere . 
Et dui de ses escuiers qui tote ior auoient esté auoc lui el tornoiement  s  en furent alé auant a l  ostel . 
Ensi fu li cheualiers coneüz de monseignor Gauuain  et por ce n  osa il l  andemain uenir a l  asemblee  car il cremoit estre delaiez . 
Si se taist orendroit li contes de lui et de sa compaignie  et retorne a monseignor Gauuain  qui mout est liez de sa queste qu  il a a fin menee . 
L  andemain porta messires Gauuains armes  et mout lo fist bien . 
Ne plus n  en deuise cist contes  fors tant que li compaignon lo roi Artu en orent lo plus bel  et mout i perdi li Rois d  Outre les Marches  et il meesmes i fu mout durement naurez . 
Et par ce remest l  asemblee  que onques puis n  i ot rien fait por cest mestier  si en ot Guaerrihez lo pris d  amedeus parz . 
Aprés l  asemblee s  en ala messires Gauuains a la cort lo roi son oncle et an mena l  autre pucele qui remese estoit  et troua lo roi a Cardueil . 
Et qant li rois lo uit  si fist mout grant ioie de lui  et la reine et tote la corz . 
Et li rois li demanda   Biaus niés  auez encore acheuee uostre queste    Oe  fait il  sire . 
  Qui fu  fait li rois  li cheualiers qui nos fist antrer en la Dolereuse Garde    Ce fu  fait il  Lanceloz del Lac  li filz au roi Ban de Benoyc . 
Et ce fu cil qui uainquié l  asenblee de uos et del Roi d  Outre les Marches  qant il porta les armes uermoilles  et ceste dont nos uenons ra il uaincue . 
Et ge parlai a lui  et sachiez que ce est uns des plus biax cheualiers do monde et des miauz tailliez de totes choses  et si est uns des meillors qui ore i soit  et se il uit longuement  il sera toz li miaudres . 
 Tant est espandue la nouelle que tuit lo seuent  et cheualier et dames  par laianz . 
Et ci premierement fu seüz a cort li nons Lanceloz del Lac  li filz au roi Ban de Benoyc  et qu  il estoit uis et sains  dont maintes genz orent grant ioie qui longuement auoient cuidié que il fust morz des s  anfance . 
Et messires Gauuains aporta son non a cort en tel maniere . 
Mais ci endroit ne parole plus li contes de monseignor Gauuain ne del roi  ainz retorne au cheualier dont li nons est aportez a cort . 
Qant li cheualiers fu queneüz de monseignor Gauuain  si iut la nuit chiés lo uauasor en la forest . 
Et l  andemain se leuerent matin entre lui et la damoisele et ses escuiers  et cheuauchierent en autre sen que uers l  asemblee  car il n  i osoit aler por paor d  estre coneüz . 
Et il cheuauche toz armez fors de son hiaume et de son escu qu  il fait toteuoie porter couert de la houce . 
Et la damoisele li conte les proesces monseignor Gauuain teles con eles les a ueües . 
Ensin cheuauchent longuement  tant que un ior auint que il aprochierent d  une eiue lee et basse . 
Et qant il uienent a l  eiue  si n  i uoient point de pont  mais un gué i auoit  et desus ce gué d  autre part estoit une bretesche haute  si estoit l  eiue close de haut paliz bien une archiee antor la bretesche . 
Il uienent au gué  si passent auant li escuier  et la damoisele aprés  et li cheualiers se met derrieres  si passe outre . 
Et qant il uienent a la bretesche  si laisse cil qui la gardoit passer les escuiers et la damoisele . 
Et qant il sont anz  si clost la porte . 
Li cheualiers demande s  il porra passer autresin comme li autre . 
Et il li dit   Qui iestes uos    Uns cheualiers  fait il  sui au roi Artu . 
  Dont n  i passeroiz uos mie  fait li portiers  ne uos ne nus qui a Artu soit . 
  N  an puis mais  fait il  dons me laissiez arrieres uenir mes escuiers et ma pucele . 
 Et cil dit que nel fera . 
Et qant li cheualiers uoit qu  il n  i fera plus  si s  an torne . 
Et as fenestres de la bretesche auoit une dame  si apela lo uallet qui l  escu au cheualier portoit  si lo descueure ele meesmes . 
Et qant ele l  a ueü  si apela lo portier . 
 Or tost  fait ele  ua aprés lo cheualier  car c  est li miaudres do monde . 
 Et cil saut en un roncin et cort outre l  eiue  si ramainne lo cheualier . 
Et la dame li uient a l  ancontre et li dit  ainz qu  il soit a la bretesche   Sire cheualiers  par la rien que uos plus amez  otroiez moi mes anuit a herbergier ceianz  se uos n  auez tel chose affaire o uos eüssiez honte en si tost herbergier . 
  Dame  fait il  tant m  auez coniuré que ge herbergerai . 
 Il entre en la bretesche  et ele lo maine en mout beles chambres qui sont en haut  si li ostent ses armes . 
Et il remest an cors  si fu a meruoilles biaus et plaisanz . 
Et la dame l  esgarde mout uolentiers . 
Il fu assez qui lo mengier apareilla . 
Et qant il durent mengier  si uint laianz uns cheualiers toz armez  et c  estoit li sires de laianz . 
Et la dame li saut encontre et dit   Sire  uos auez un oste . 
  Qui est   fait il . 
 C  est  fait ele  li bons cheualiers qui uainquié l  asenblee l  autre ior . 
  Ge ne uos en creroie mie  fait il  se ge ne ueoie son escu . 
 Et la dame saut a un croc o il pandoit  si lo li mostre a descouert . 
Et li cheualiers cui li escuz estoit en est mout iriez  si li dit   Auoi  dame  uos m  auez herbergié et si me faites ia anui et honte . 
  Certes  sire  fait ele  ge uos cuidoie faire mout grant anor . 
  Sire  fait li sires de laianz  ne uos poist mie  car uos iestes li cheualiers del monde que ge desir plus a acointier . 
 Lors se fait desarmer  et puis s  asiet delez lui  si li conte qu  il l  auoit abatu a l  asemblee si durement  et lui et son cheual  que par un po qu  il n  ot lo cuer creué . 
Tant ont parlé que li mengiers fu prelz  si mengierent . 
Et aprés mengier demanda li cheualiers estrange au seignor de la maison dom il uenoit issi armez . 
 Sire  fait il  d  un pont qui est ça desouz  si lo gart chascun ior des cheualiers lo roi Artu . 
  Por qoi   fait cil . 
 Sire  por sauoir s  uns cheualiers i passeroit qui iura a un cheualier nauré qu  il lo uencheroit de toz cels qui diroient qu  il ameroient miauz celui qui ce li fist que lui . 
Et li naurez ert mes mortex anemis  et cil qui lo naura fu li hom que ge plus amai  car il estoit freres ma mere . 
Si uoudroie mout que il uenist par ci  car ge uoudroie bien estre morz  par couant que ge l  eüsse ocis . 
 Quant li cheualiers l  antant  si li poise mout de ce que cil a dit  si an laisse la parole atant ester . 
Et li lit sont appareillié  si uont couchier . 
Mais li cheualier n  est pas a eise  ainz plore et fait duel trop grant  car il lo couandra demain conbatre a l  ome qui onques plus li fist honor et compaignie . 
Ne il ne lo puet laissier  car dons se pariureroit il  si est tant a malaise qu  il ne set qu  il puisse faire  ou conbatre a son oste ou pariurer . 
En tel angoisse trauaille plus de la moitié de la nuit  et au matin se lieue mout main et s  arme tot fors que son chief et ses mains . 
Puis uient a son oste qui ia se uoloit armer . 
 Biaus hostes  fait il  uos m  auez mout serui et honoré . 
Et au partir de uostre ostel uos pri que uos me doigniez un don por uostre grant preu et por moi gaaignier a toziorz mais . 
 Et lors l  an chiet as piez . 
Et cil l  an cort releuer  cui mout anuie  et dit que ia ce don ne demandera que il n  ait  sanz sa honte . 
Et cil dit que ses granz preuz i est  s  il le li done . 
Et li sires li dit que il l  otroie por lui gaaignier a toziorz . 
 Granz merciz  fait il  et ge uos demant que uos dioiz tant com ge serai çaianz que uos amez miauz lo cheualier nauré que celui qui lo naura . 
  Ha  Sainte Marie  fait cil  uos iestes li cheualiers qui lo nauré deuez uenchier . 
  Certes  fait il tot an plorant  il est uoirs . 
 Et cil se pasme  et qant il est uenuz de pasmoison  si dit au cheualier   Biaus sire  or uos en alez  et ge uos di que ge ainz miauz lo nauré que lo mort . 
 Et tantost se repasme . 
Et li cheualiers s  an torne et si escuier et sa pucele . 
Et qant il a une piece alé  si se regarde et uoit son oste qui lou siust a esperon  armez de totes armes . 
Et qant il l  a ataint  si li dit   Sire cheualiers  ne me tenez mie a desleial  car ge ne uos creantai rien a tenir se tant non com uos seriez en ma maison . 
Mais or sachiez que ge ain plus lo mort . 
Ne uos n  en poez aler sanz combatre a moi . 
 Qant li cheualiers uoit que autrement ne puet estre  si li guanchist et cil a lui . 
Si s  entrefierent es granz cors des cheuaus si durement que il se portent a terre  les cheuax sor les cors . 
Et tost resaillent sus  si ostent les escuz des cox et sachent les espees  si s  antredonent granz cols amont et aual tant qu  il n  i a si preu ne si fort qui n  ait perdu do sanc en pluseurs leus . 
Mais an la fin n  i puet durer li ostes a celui a cui nus ne duroit  ainz commança place a guerpir estre son gré . 
Et li bons cheualiers lo tient mout cort  si li prie souant que il li die que il aimme miauz lo nauré que lo mort . 
Et lors lo menace li autres plus qu  il n  auoit fait au comencier  et iura que ce ne dira il ia . 
Lors li recort sus li bons cheualiers  si lo maine a force iusque sor une riuiere qui delez els coroit . 
Et lors li reprie molt qu  il die qu  il aime mielz lo nauré que lo mort . 
Et il n  en uelt faire rien . 
Et lors s  aïre li bons cheualiers et li cort sus  et lo haste si durement et tant lo charge des cox qu  il lo fait a terre flatir d  amedeus les paumes . 
Et il li saut sor le cors  si li arache lo hiaume de la teste  et encores li prie de dire ce par qoi il se pooit sauuer . 
Et cil ne uelt . 
Lors est li boens cheualiers mout correciez et dit qu  il ne morra ia  se Deu plaist  par arme que il ait  si lo traine iusque sor l  eiue et lo giete anz . 
Et qant il lo uit neié  si an commance a plorer mout durement . 
Mais or laisse li contes ci endroit a parler de lui et des auentures qui li auindrent  et retorne a parler del roi Artu  la ou il lo laissa . 
Li rois Artus  ce dit li contes  auoit longuement seiorné a Cardueil en cel termine  et il n  i auenoit mie granment d  auentures . 
Si anuia mout as compaignons lo roi de ce que il i auoient si longuement seiorné et ne ueoient rien de ce qu  il soloient ueoir . 
Et a Kel lo seneschal en par anuia trop  si an parla mout souant et disoit  oiant lo roi  que trop estoit cist seiorz anuieus et trop auoit duré . 
Et li rois li demande   Keu  que uolez uos que nos faciens    Certes  fait il  ge loeroie que nos alissiens a Camahalot  car la cité est la plus belle et la plus delitable et la plus auentureuse que uos aiez  si orrons souent et uerrons qe nos ne ueons mie ci  ne n  oons  car uos auez seiornez ci plus a de deus mois  n  onques ne ueïmes auenir qi a gaires de chose montast . 
  Or i alons  fait li rois  puis que uos lo loez  a Camahalot . 
 L  andemain dut li rois mouoir . 
Mais une grant merueille la nuit li auint  car il sonia que tuit li cheuol li chaoient de la teste  et tuit li poil de la barbe  si en fu mout espoentez  et par ce demora encores en la uile . 
A la tierce nuit aprés li rauint que il sonia que tuit li doi li chaoient des mains sanz les poces . 
Et lors fu mout plus esbaïs que deuant . 
Et en l  autre tierce nuit resonia que tuit li doit des piez li chaoient sanz les poces . 
Et lors fu plus esbahiz que deuant  si lo dit a son chapelain . 
 Sire  fait il  ne uos chaut  car songes est noianz . 
 Et li rois lo redit a la reine  et ele lo dit tot autretel . 
 En non Deu  fait il  ensin nel laisserai ge mie . 
 Il mande ses esuesques  ses arceuesques qu  il soient a lui au uintoisme ior a Camahalot et ameignent auec aus toz les plus sages clers que il porront auoir . 
Atant s  en part de Cardueil  si s  en uait par ses chastiaus et par ses recez  tant que au quinzoime ior est uenuz a Camahalot . 
Au uintoisme ior uindrent si clerc  et il lor demande consoil de son songe . 
Et il en eslisent dis de toz les plus sages . 
Et dient que cil lo conseilleront se nus lo doit conseillier . 
Et li rois les fait bien enserrer et dit que ia mais n  istront de sa prison deuant qu  il li auront dite la senefience de son songe . 
Cil esprouerent la force de lor san par nuef iorz  et lors uindrent au roi et distrent que il n  auoient riens troué . 
 Ce n  a mestier  fait li rois  ia ensin ne m  eschaperoiz . 
 Et il li dient que lor doint respit iusqu  a tierz ior  et il lor done . 
Et lors reuindrent deuant lui et distrent qu  il ne pooient rien trouer . 
Si li demandent encores respit . 
Et il lor done . 
Et il lors li redistrent que ancores n  an sauoient il riens   mais encores  font il  nos donez respit de trois iorz  autresin com uos lo soniastes de tierce nuit an tierce nuit . 
  Or l  auroiz  fait li rois  mais bien sachiez que uos n  an auroiz ia mais plus . 
 Qant uint au tierz ior  si distrent que il n  auoient rien troué . 
 Ce n  a mestier  fait li rois  ge uos ferai toz destruire se uos ne m  en dites la uerité . 
  uos feroiz  font il  de nos ce que uos plaira  car nos ne uos an dirons plus . 
 Lors se pense li rois qu  il lor fera paor de mort  si fait faire un grant feu et commande que li cinc i soient mis et li autre cinc soient pandu . 
Ensin lo commanda li rois  oiant aus  mais priueement commande a ses baillis qu  il nes menassent fors iusqu  a la paor de mort . 
Li cinc furent mené as forches . 
Et qant il orent les cordes entor les cox  si orent paor de morir et distrent que  se li autre cinc uoloient dire  il diroient . 
La nouelle en uient a cels que l  an uoloit ardoir  et il distrent que  puis que cil s  estoient poroffert  il diroient dons . 
Lors sont amené an la sale deuant lo roi . 
Et li plus saiges li dit   Sire  nos uos dirons ce que nos auons troué  mais nos ne uoudriens mie que uos nos en tenissiez a menteors se ce n  auenoit  car nos lo uoudriens bien . 
Et uolons  comment qu  il aueigne  que uos nos creantoiz que maus ne nos en uendra . 
 Et li rois li creante . 
Et cil li dit   Sire  bien sachiez que tote honor terriene uos couient a perdre  et cil o uos plus uos fiez uos faudront estre lor gré  car ensin lo couient estre . 
 De ceste chose est mout li rois esbahiz . 
Et puis li demande   Or me dites  fait il  se nule riens m  an porroit estre garanz . 
  Certes  sire  fait li maistres  nos i auons ueü une chose  mais c  est si granz folie neïs a penser que nos ne uos osons dire . 
  Dites  fait li rois  seürement  car pis ne me poez uos dire que dit m  auez . 
  Et gel uos dirai  fait cil  nule riens ne uos en puet rescorre de perdre tote honor terriene  se il ne uos en requeust li Lieons Euages et li Mires sanz Mecine par lo consoil de la Flor . 
Et ce nos senbloit estre si granz folie que nos n  en osiens parler . 
 Li rois est mout antrepris de ceste chose . 
Si dist un ior que il iroit an bois por traire  si mut mout matin et dist a monseignor Gauuain qu  il iroit auoc lui  et a Kel lo seneschal et a cels que lui plot . 
Si se taist ores li contes atant de lui et de sa compaignie et retorne au cheualier dont messires Gauuains ot aporté lo non a cort  la ou il s  est partiz de la place ou il se combati a son oste . 
Quant li cheualiers qui l  asemblee auoit uencue se parti de la o il se combatié a son oste  si erra tote ior sanz plus d  auentures trouer . 
La nuit iut chiés une ueue dame en l  issue de la forest  et d  iluec n  auoit pas iusqu  a Camahalot plus de cinc liues emglesches . 
Li cheualiers se fu leuez matin et parti de son ostel et erra entre lui et sa pucele et ses escuiers tant que il encontra un escuier . 
 uallez  fait il  sez tu nules nouelles    Oe  fait cil  madame la reine est ci a Camahalot . 
  La quele reine   fait li cheualiers . 
 La fame lo roi Artu   fait li uallez . 
Li cheualiers s  an part et cheuauche iusque deuant une maison fort  et uoit as fenestres une dame en son sorcot et an sa chemise  et esgardoit les prez et la forest qui pres estoit . 
La dame fu enuelopee et auec lui estoit une damoisele  ses treces par ses espaules . 
Et li cheualiers commança la dame a regarder  si que toz s  an oblie . 
Et maintenant uient par illuec uns cheualiers armez de totes armes . 
 Sire cheualiers  fait il  que esgardez uos   Et cil ne respont mot  car il ne l  a pas oï . 
Et li cheualiers lo bote et li demande encores que il esgarde . 
 G  esgart  fait il  ce que moi plaist  et uos n  iestes mie cortois qui de mon pensé m  auez gité . 
  Par la rien que uos plus amez  fait li cheualiers estranges  sauez uos qui est la dame que uos esgardez    Ge cuit bien sauoir  fait li cheualiers  qui ele est . 
  Et qui est ele   fait cil . 
 C  est   fait il   madame la reine . 
  M  aïst Dex  fait li autres  estrangement la conoissiez uos bien . 
Deiable d  anfer uos font dame regarder . 
  Por qoi   fait li autres . 
 Por ce  fait il  que uos ne m  oseriez pas siure par deuant la reine  la ou g  iroie . 
  Certes  fait li bons cheualiers  se uos alez en leu ou ge ne uos oserai siure  passez auroiz toz les oseors qui onques fussient . 
  Or i parra   fait cil . 
Atant s  en torne  et li cheualiers uait aprés . 
Et qant il ont une piece alé  si dit li autres au bon cheualier   Biaus sire  uos herbergeroiz anuit a moi  et lo matin uos menrai la o ge uos ai en couant . 
 Et li autres demande s  il lo couient ensin a estre . 
Et il dit qe oïl . 
Et cil respont que dons herbergera il . 
La nuit iut chiés lo cheualier  et c  estoit sor la riuiere de Camahalot  si herbergierent de haut midi . 
La nuit fu li cheualiers mout bien herbergiez et sa pucele et si uallet . 
Ne plus ne parlera ores li contes de lui ainz aura parlé del roi Artu . 
Ce dit li contes que li rois reuint de bois de haute none . 
Et la nuit  qant il seoit au soper  si uint laianz uns cheualiers d  aage qui mout senbloit prodome . 
Li cheualiers fu armez fors ses mains et sa teste  et uient tres deuant lo roi  s  espee ceinte  ne salue pas lo roi  ançois li dit  tres deuant sa table   Rois  a toi m  anuoie li plus preuzdom qui orandroit uiue de son aage c  est Galehouz  li filz a la Iaiande . 
Et si te mande que tu li randes tote ta terre  car il a conquis trente roiaumes  mais il ne uelt estre coronez deuant qu  il ait le reiaume de Logres . 
Por ce te mande que tu li randes ta terre  ou tu la taignes de lui . 
Et se tu uuels estre ses hom  il te tandra plus chier que toz les rois qu  il a conquis . 
  Biaus sire  fait li rois  ge ne tign onques terre de nului fors de Deu  ne ia de cestui ne la tandrai . 
  Certes  fait li cheualiers  ce poise moi  car tu an perdras honor et terre . 
  De quant que uos dites  fait li rois  ne me chaut  car ia de tot ce n  aura pooir  se Deu plaist . 
  Rois Artus  fait li cheualiers  or saches dons que mes sires te deffie  et ge te di de par lui qu  il sera dedanz un mois en ta terre . 
Et puis qu  il i sera entrez  il n  en istra deuant que il l  aura tote conquise  et si te toldra Guenieure  ta fame  qu  il a oïe tant prisier de biauté et de ualor sor totes dames terrienes . 
 Et li rois respont   Sire cheualiers  ge oï bien que uos auez dit  ne ia por uoz granz menaces ne m  espoanterai plus . 
Mais face chascuns do miauz que feire porra . 
Et qant uostre sires me toudra ma terre  ce pesera moi  mais il n  en aura ia pooir . 
 Atant s  an part li cheualiers . 
Et qant il uint a l  uis de la sale  si se torne uers lo roi et dist   Ha  Dex  quel dolor et quel male auanture   Lors est montez sor un cheual et s  an uait entre lui et deus autres cheualiers qui dehors la porte l  atandoient . 
Et li rois demande a monseignor Gauuain  son neueu  s  il uit onques Galehot . 
Et il dit que nenil  et autretel dient li plusor cheualier de laianz . 
Mais Galeguantins li Galois se trait auant  qui mout auoit terres cerchiees  et dit au roi   Sire  ge ai ueü Galehot . 
Il est bien plus granz demi pié que cheualier que l  an saiche  si est li hom del monde plus amez de sa gent et cil qui plus a conquis de son aage  car il est iuenes bachelers . 
Et dient cil qui l  ont a acointe que c  est li plus gentis cheualiers et li plus deboenneres do monde et toz li plus larges . 
Mais por ce  fait il  nel di ge mie que ge ia cuit ne il ne autres ait desus uos pooir  car se ge lo cuidoie  ia ne m  aïst Dex se ge ne uoloie miauz estre morz que uis . 
 Li rois an laisse la parole atant ester et dit que lo matin reuelt aler em bois  si en semont cels que lui plaist  et dit qu  il moura si matin com il porra messe auoir oïe . 
Au matin mut li rois  qant il ot messe oïe  et s  en ala en la forest . 
Ne de lui ne parole plus li contes ci endroit  ainz retorne a parler del cheualier qui l  asemblee auoit uaincue  la ou il se herberia chiés lo cheualier qu  il deuoit siure . 
Quant li cheualiers qui l  asemblee ot uaincue ot geü chiés lo cheualier qui l  osta de son pensé  si leua mout matin et siust son oste la o il lou uost mener  mais la pucele et ses escuiers laissa en la maison  car par illuec cuida reuenir . 
Li ostes s  an ua auant  et cil lo siust  si ont tant alé qu  il uienent a Chamahalot aprochant . 
Et li bons cheualiers regarde la uile  si li est auis qu  il l  auoit autre foiz ueüe . 
Lors esgarde lo siege de la uile et la tor et les mostiers  tant que il se remenbre que ce est Chamahalot ou il fu cheualiers nouiaus . 
Et il commence a penser mout durement  si an cheualcha plus soef  et ses ostes ala auant grant aleüre por sauoir s  il demoreroit arrieres de coardise ou por pensé . 
Tant a alé li cheualiers qui auant aloit qu  il est uenuz endroit les maisons lo roi . 
Et li rois auoit an costume que ses maisons estoient toziorz sor riuiere lo plus  et la riuiere fu antre lo cheualier et la meison lo roi . 
Qant il uint androit les maisons  si esgarde cele part et uit une dame as loges . 
Et c  estoit la reine qui auoit conuoié lo roi  qui an aloit en bois  iusqu  es loges sanz plus  si s  estoit illuec apoiee por ce que ne pooit auoir talant de dormir  si auoit affublé un sorcot et un mantel cort et s  estoit enuelopee por lo froit qui ia estoit commanciez . 
Come ele uoit lo cheualier  si se desuelope . 
Et il s  areste de l  autre part de l  eiue et dit   Dame  qui iestes uos  Se uos iestes la reine  si lo me dites . 
  Oïl  biaus sire  ce sui ge . 
Mes por qoi lo dites uos    Certes  dame  fait il  por ce que uos lo deuez bien estre  et se uos ne l  estiez  sel semblez uos bien . 
Et ge uos esgart uolentiers por lo plus fol cheualier que ge onques ueïsse . 
  Qui est il  sire cheualiers  fait la reine  iestes uos ce    Nenil  dame  fait il  certes  mais uns autres . 
 Lors s  en commance a aler uers la forest . 
Et la reine lo rapele  si li prie qu  il li die qui li cheualiers est por cui il la regardoit . 
Et il ne li uiaut dire  qu  il crient qu  il i eust honte et domage et que la reine ne queneüst celui qui lo siuoit . 
Si s  an torne  ne mie cele part o li rois estoit alez  mais en un autre san . 
Ne demora gaires que li autres cheualiers uint aprés celui tot contraual la riuiere  si s  arestut tres desus l  eiue es prez sor la riuiere et uit fames qi lauoient dras  si lor demande   ueïtes uos par ci passer un cheualier   Et eles li respondent qe nenil  et eles disoient uoir  car eles i estoient lors primes uenues  si n  auoient pas ueü celui qui passez estoit . 
Quant la reine uoit que il ne trueue qui nouele l  an die  si huche   Sire cheualiers  ge ui lo cheualier que uos demandez . 
Il s  an ua uers cele forest . 
 Et il lieue la teste  si uoit la reine qui est es loges  si la conoist bien a la parole . 
 Feïtes or  dame  fait il  et quel part s  an ua il    Il s  an ua en cele forest . 
 Si li mostre quel part . 
 Et alez tost  car il i est pieç  a . 
 Li cheualiers fiert lo cheual des esperons si tost com ele li dist   Alez tost . 
 Mais il lo laisse aler la o il uiaut  car il ne fait se la reine regarder non . 
Et li cheuax ot talant de boiure  si s  adrece uers l  eiue  si saut anz . 
La riue fu haute et l  eiue parfonde  car il n  estoit pas endroit lo gué ou la reine estoit  et l  eiue batoit as murs des maisons o la reine estoit . 
Com li cheuax uint la  si ne pot par illuec hors issir  si retorne arrieres  si commance a noer tant que toz ert las . 
Et l  eue est si parfonde que li cheuax commence a perdre l  aleine  si auient l  eiue iusqu  as espaules au cheualier  ne il ne met nul conroi en issir hors  et il lait lo cheual aler la o il uiaut . 
Quant la reine lo uoit en tel peril  si commance a crier   Sainte Marie   Lors uint Yuains  li filz au roi Hurien  toz atornez comme por aler an bois  car il cuidoit estre assez matin leuez  mais il auoit trop demoré . 
Messires Yuains uint sor un chaceor  si ot son arc et son tarquais et granz hueses chauciees d  iuer  car li froit estoient commencié . 
Et li solauz estoit ia hauz et mout chauz  si com il puet plus estre entre feste TozSainz et Noel . 
Quant il uint en la sale  si demande o ert li rois . 
Et con il oï qu  il en estoit alez  si demande ou est la reine  et l  an li dist que ele ert es loges . 
Lors est la alez messires Yuains . 
Et com la reine lo uoit  si commence a crier   Ha  fait ele  messire Yuains  uez ci en ceste eiue un cheualier qui ia sera neiez . 
  Deu merci  dame  fait il  comment    Biax sire  fait ele  ses cheuax sailli anz atot lui  et il neira ia . 
 Com messires Yuains lo uoit en tel peril  si en a mout grant pitié . 
Lors s  en ua contraual et cort iusq  a l  eiue  si antre anz  ce dit li contes  iusq  au col . 
Et ia estoit li cheuax si las et si estordiz que il ne se pooit aidier  et l  eiue estoit reclose au cheualier une foiz desus lo hiaume . 
Messires Yuains prant lo cheual par lo frain  si lo maine a riue . 
Il lo trait hors de l  eiue  et li cheualiers fu toz moilliez  et cors et armes . 
Messires Yuains li demande   Biax sire  qui iestes uos  Comment antrastes uos en cele eiue    Sire  ge sui uns cheualiers qui abeuroie mon cheual . 
  Malement  fait messires Yuains  l  abeuriez uos  car par un po que uos n  iestes niez . 
Et ou en alez uos    Sire  fait il  ge siuoie un cheualier . 
 Et messires Yuains lo queneüst mout bien  s  il eüst l  escu qu  il porta a l  asemblee  mais il l  auoit laissié en la maison au cheualier que il siuoit  et en auoit un pris qui estoit uiez et anfumez . 
Et par ce pansa ses ostes que il seroit queneüz en la maison le roi . 
Et messires Yuains l  an prisa mains  car il cuida que il fust de mal affaire . 
Il li demande s  il siura lo cheualier  et il dit qu  oïl . 
Et il lo maine au gué et passe outre . 
Et lors commence a regarder a la reine  et ses cheuaus l  am porte tot contraual la riuiere . 
N  ot gaires alé qu  il encontra Daguenet lo fol  qui li demande o il uait . 
Et il pense  si ne dit rien . 
Et Daguenez dit   Ge uos praig . 
 Si l  an ramaigne  si que li cheualiers n  i met deffanse . 
Messires Yuains fu reuenuz a la reine  et ele dit   Certes  neiez fust li cheualiers se uos ne fussiez . 
  Dame  fait il  mar i fust  que trop est biax . 
  Ancor a il fait meruoilles  fait ele  qu  il s  an ua la aual et il doit siure un cheualier . 
 Ne demora gaires qu  il uirent uenir lo cheualier et Daguenet . 
 uez  fait la reine  ne sei qui a pris nostre cheualier . 
 Lors uait messires Yuains encontre au gué . 
Et com il set que c  est Daguenez  si en est toz esbahiz . 
Il les maine deuant la reine . 
 Dame  fait il  Daguenez a pris ce cheualier . 
Daguenet  fait il  par la foi que uos deuez monseignor lo roi  comment lo preïstes uos    Ge l  encontrai  fait il  lonc cele riuiere  si ne me uost dire mot . 
Et gel pris au frain  n  onques ne se deffandi  si l  en amenai tot pris . 
  Issi  fait messires Yuains  puet il bien estre  et ge l  otegerai  se uos uolez . 
  Ce uoil ge bien   fait Daguenez . 
Et la reine s  en rist mout  et tuit cil qui l  oent  car ia i auoit uenuz assez cheualiers et dames et damoiseles . 
Cil Daguenez estoit cheualiers sanz faille  mais il estoit fox naïs et la plus coarde piece de char que l  an saüst . 
Si se iooient de lui un et autre por les granz folies que il faisoit et qu  il disoit  qu  il aloit auentures querre et disoit au reuenir qu  il auoit ocis un cheualier ou deus ou trois . 
Et por ce fist il si grant lox de cestui . 
La reine esgarde lo cheualier  si lo uoit bien taillié et de cors et de menbres  que nus ne poïst estre miauz tailliez . 
 Daguenez  fait la reine  par la foi que uos deuez monseignor lo roi et que uos me deuez  sauez uos qui il est    Dame  fait il a la reine  issi m  aïst Dex  nenil  ne il ne parla onques a moi nes un tout sol mot . 
 Li cheualiers tenoit sa lance parmi lo trauers  et com il oï la reine parler  si dreça lo chief  et la mains li lasche et sa lance chiet  si que li fers passa lo samit del mantel la reine . 
Et ele l  esgarde  et puis si dist a monseignor Yuain  basset   Cist cheualiers ne semble mie estre sages . 
  Non uoir . 
De san ne li mut il mie qu  il s  an laissast issi mener a Daguenet  qu  a po de deffense s  an poïst estre deffanduz . 
Ne ancor n  a il a nos parlé . 
Ge li uoil demander qui il est . 
Sire cheualiers  qui iestes uos   fait il . 
Cil se regarde et uoit qu  il est enmi la sale . 
 Sire  fait il  ge sui uns cheualiers  ce ueez . 
  Et que queïstes uos ci    Sire  ne sai   fait il . 
 uos iestes prisons  fait messires Yuains  a un cheualier  et ge uos ai ostagié . 
  Ge lo cuit bien   fait il . 
 Sire cheualiers  diroiz me uos plus   fait messires Yuains . 
 Sire  ge ne uos sai que dire . 
  Dame  fait messire Yuains a la reine  ge l  ai ostagié . 
Se uos m  en estiez garanz  ge l  an laroie aler . 
  uers Daguenet   fait ele . 
 uoire   fait il . 
Et ele rit . 
 uers lui  fait ele  uos serai ge bien garanz . 
  Et ge l  an lairai donc aler   fait il . 
Messire Yuains li baille sa lance  si l  an mainne par les degrez aual  si li mostre lo gué . 
 Biaus sire  ueez la lou gué et ueez la la uoie que li cheualiers ala que uos siuiez . 
 Cil passe lo gué  si se met a la uoie aprés lo cheualier uers la forest . 
Et messire Yuains uient a son ostel mout tost et monte en un cheual  toz sanz esperons  et ua aprés lo cheualier iusq  en la forest un po de loign  qu  il ne uiaut mie que il l  aparçoiue . 
Et li cheualiers uient en la forest  si esgarde se il ueïst lo cheualier que il siuoit  et uit an un tertre lo confanon d  une lance . 
Et il uait cele part . 
Et quant il uint la  si descendi li cheualiers ancontre lui . 
 Sire cheualiers  fait cil qui lo siuoit  tant uos ai seü que or uos ai ataint . 
Et que uolez uos   fait il . 
 Ge uoil que uos me bailliez cheual et armes . 
  Ce ne ferai ge mie   fait li cheualiers . 
 Si feroiz  fait il  o uos uoilliez ou non  qu  el gel uos toudrai a force . 
  Nel feroiz  se ge puis   fait li cheualiers . 
Li cheualiers qui ot aualé lo tertre s  esloigne anmi la lande et prant son escu et sa lance  si s  adrece uers lui . 
Cil uoit bien que il lo uiaut ferir  si fait autretel . 
Il fierent les cheuaus li uns uers l  autre . 
Li cheualiers qui ot aualé lo tertre fiert l  autre sor son escu  si que sa lance uole en pieces . 
Et li autres fiert lui si durement que il lo porte a terre parmi la crope do cheual . 
Il prant lo cheual par lo frain  si li ramoine . 
 Tenez  fait il  uostre cheual . 
Et ge m  an irai  que ge ai el a faire que ci a demorer . 
 Li cheualiers resaut en piez et si li dit   Issi  fait il  n  en iroiz uos mie . 
A moi uos couient combatre . 
  A uos    uoire   fait il . 
Li cheualiers se tret arrieres et descent de son cheual et sache l  espee  si trait l  escu auant et cort sus au cheualier . 
Et cil retrait la soe espee  si s  entrecorrent sus mout uistement et se fierent parmi les hiaumes et parmi les escuz . 
Li cheualiers que Daguenez ot pris lo hasta mout et li cort sus mout iriez  et cil lo guerpist par tot la place  que il uoit bien que il n  auroit duree a lui  et si li dist   Estez  ge ne me combatrai mais a uos  mais uenez la ou ge uos manrai  si uos mosterrai meruoilles . 
  Et o est ce   fet li cheualiers cui Daguenez prist . 
 Il n  i a gaires   fait il . 
 Donques i erai ge   fait cil . 
Il montent en lor cheuaux . 
Li cheualiers Daguenet n  ot mie sa lance brisiee  et li cheualiers s  an ua auant et il aprés . 
Messire Yuains ot tot oï qant qu  il auoient dit et se pense que il ira encor aprés aus . 
Et quant li cheualiers qui uait de deuant ot une piece alé et mené l  autre  si li dit   ueez la  fait il  deus geanz qui ont une partie de cest païs deserte  ne par pres de ci o il conuersent n  ose passer nus qui aint lo roi Artu ne la reine ne ces de sa maison . 
Or si alez iusque a aus  fait il  se uolez . 
ueez an ça l  un et la l  autre . 
 Li cheualiers n  i tient plus de parole  ainz prant son escu par les enarmes et met la lance souz l  aisselle et fiert lo cheual des esperons  si adrece lo chief del cheual uers lui . 
Et li geanz lo uit uenir  si li escrie de loig  mout haut   Cheualier  se tu hez lo roi Artus et la reine et la gent de sa maison  si uien seürement  que tu n  as garde de nos . 
Et se tu les aimmes  tu ies morz . 
  Par foi  ge les ain   fait il . 
Et li iaianz hauce une grant mace  si quide ferir lo cheualier . 
Mais il fu si granz et ot si lonc braz que il trespasse lo cheualier et lo cheual  si fiert de la mace en terre . 
Et li cheualiers fiert lui de la lance parmi lo cors  si lo giete mort au passer outre que il fait . 
Et li autres iaianz hauce la soe mace et fiert par desus la crope del cheual  si li brise anbedeus les cuisses . 
Et li cheualiers saut am piez  si sache l  espee  iriez de son cheual qui morz est  et trait son escu auant et uient uers lo iaiant . 
Et li iaianz hauce la mace por ferir et fiert en l  escu et ce que il consiut  si porte a terre . 
Et li cheualiers fiert lo iaiant de l  espee el braz  que il li fait lo poign uoler otote la mace . 
Et li iaianz hauce lo pié et lo cuide ferir . 
Et li cheualiers lo fiert an la iambe  si li fet lo pié uoler . 
Et li iaianz chiet . 
Et une pucele passe par illuec ou messire Yuains estoit qui ce esgardoit . 
Ele estoit mout bele et bien atornee . 
 Sire cheualiers  fait ele  c  est la tierce . 
 Messire Yuains n  antant mie por quoi ele lo dit  mais uient uers lo cheualier . 
Et come li cheualiers lo uoit  si li dit   Auez ueü  sire cheualiers  de ces uilains qui m  ont mort mon cheual . 
Or m  an couanra aler a pié . 
  Sire  nel feroiz  Se Deu plaist  fait messire Yuains  car ge uos donrai lo mien . 
Mes dites ce cheualier ci que il me port derrieres lui iusque a Chamahalot . 
  Sire  fait il  granz merciz de uostre cheual  que an meillor point ne lo me poïssiez uos doner . 
 Lors dist au cheualier qui la l  auoit amené   Descendez . 
 Et li cheualiers est descenduz . 
Lors dit a monseignor Yuain   Sire  montez en la sele  et il montera derriere uos . 
 Messire Yuains monta arraument an la sale  et li cheualiers monta derrierres lui  si armez com il est . 
Ensi s  en uet li cheualiers qui les iaianz a ueincuz a son afaire . 
Et messire Yuains et li autres cheualiers uienent a Chamahalot . 
Et con il uindrent la  si fu la reine uestue et atornee et ot messe oïe  et messire Gauuains la remenoit del mostier . 
Et la sale ert tote plaine de cheualiers  et cil qui furent as fenestres des loiges si distrent   ueez meruoilles . 
Messire Yuains uient ci  si aporte un cheualier armé . 
 Et messire Yuains fu au pie des degrez  si descent . 
 Sire  fait li cheualiers  ge m  an irai . 
  Alez  fait messire Yuains  a Deu  qui bone auenture uos doint . 
 Li cheualiers s  an uait . 
Et messires Yuains monte an la sale et ancontre la reine et monseignor Gauuain qui uienent del mostier . 
 Sire Gauuain  fait messire Yuains  l  an parole des meruoilles de Chamahalot  que mout an i auienent  ce dit l  an . 
Certes l  an dit uoir  mes ge ne cuit qu  il ait cheualier ceianz qui tant an i ueïst onqes com ge an i ai hui ueü . 
  Don lo nos dites   fait messire Gauuains . 
Il commance a dire  oiant la reine et oiant monseignor Gauuain et oiant toz les autres  tot qanque il auoit ueü do cheualier  et conte com il se combatié au cheualier  et comment il l  aüst outré d  armes  s  il uousist  et com il auoit un des iaianz morz  et con il coupa a l  autre lo poign et lo pié . 
Et Daguenez saut auant  si s  escrie   C  est li cheualiers que ge pris  qui tot ce a fait   fait il . 
 uoire  uoir  fet messire Yuains  c  est mon . 
  En non Deu  fait il  itex cheualiers sai ge prandre  Mout sui ores mauuais  Messire Gauuain  en non Deu  se uos l  aüssiez pris  si uos en tenissiez uos toz cointes . 
 Et messire Yuains dit a monseignor Gauuain   Ancores uos en dirai ge plus . 
Come li cheualiers ot les iaianz conquis  si uint une pucele par deuant moi qui dist   Sire cheualiers  c  est la tierce . 
  Et messires Gauuains l  ot  si anbrunche la teste et sorrit . 
Et la reine s  an prist garde  si prist monseignor Gauuain par la main et s  an uont seoir a une fenestre . 
Et ele li dit   Par la foi que uos deuez lo roi et moi  dites moi por quoi uos risistes orainz . 
  Gel uos dirai  fait il  de ce que la pucele li ot dit   C  est la tierce   ce dit messire Yuains . 
Mambre uos  fait il  que la pucele uos dist an la Dolereuse Garde  cele qi estoit an la torete am prison  Ia l  oïstes uos autresi comme gié . 
  Il ne m  an manbre   fait la reine . 
 Ele nos dist  fait messire Gauuains  que nos orriens enseignes del cheualier qui nos fist entrer an la Dolereuse Garde a la premiere asanblee qui seroit el reiaume de Logres  et a la seconde  et a la tierce . 
Et c  est la tierce  et li cheualiers qui les iaianz a morz si est Lanceloz del Lac  et de uoir lo sachoiz . 
  Ge uos en croi bien   fait la reine . 
Mais Daguenez fait tel noise que riens ne puet a lui durer  et dit a chascun que il auoit pris lo bon cheualier qui les iaianz ocist . 
 Tel cheualier ne prenez uos mie . 
 Ensin atandent iusque a uespres qe li rois reuient . 
An li conte les nouelles c  uns cheualiers auoit les iaianz morz . 
Mout an a li rois grant ioie et si compaignon et totes les genz del païs . 
Et Daguenez uient a lui et si li dit   Sire  par la foi que uos doi  ge pris ce boen cheualier . 
 Et li rois s  an rist mout uolentiers et tuit li autre . 
Mais atant lo laisse li contes d  aus ester  que plus ne parole ci endroit del roi ne de sa compaiginie  ainz retorne au cheualier qui les iaianz ocist . 
Ci androit dit li contes que qant li cheualiers ot les iaianz ocis  qe il cheuaucha tant par la forest que il l  ot tote passee . 
Et lors li commança a auesprir  si ancontra un uauassor qui de la forest uenoit . 
Li uauasors n  auoit compaignie fors d  un seul escuier qui portoit un cheurel trossé qu  il auoient pris an la forest . 
Qant li uauasors uoit uenir lo cheualier  si lo salue et dit   Sire  il est anuit mais bien droiz de herbergier  et ge ai ostel bel et bon a uostre ués  se il uos plaissoit  et si auriez de cel cheurel . 
 Li cheualiers uoit bien que il est tans de herbergier  si prant l  ostel et s  an uet aprés lo uauasor . 
Et maintenant uient la damoisele qui auoit dit monseignor Yuain   C  est la tierce  . 
Si s  an uont tuit quatre iusque an la maison au uauasor . 
La nuit furent bien herbergié . 
Et au matin  qant il orent messe oïe  rantra li cheualiers en son chemin comme cil qui les auentures aloit querant . 
Un ior auint que il cheuauchierent antre lui et la pucele  et uinrent a ore de tierce a une chauciee qui bien duroit une liue de lonc . 
Si i auoit un marés granz et parfonz d  une part et d  autre . 
An l  antree de la chauciee estoit uns cheualiers armez de totes armes . 
Et qant li cheualiers aproche  cil que Daguenez prist  et li autres se traist auant  si li demande qui il est . 
Et il respont que il est uns cheualiers lo roi Artu . 
 En non Deu  fait li autres  dont ne passeroiz uos mie par ci  ne cheualier qui au roi Artu soit  car ge lo hé plus que nul home  ne ia n  aurai chier home qui l  aint . 
  Por coi   fait li autres . 
 Por ce que cil de sa maison m  ont fait domage trop grant de mon paranté . 
  Quel domaiche   fait cil . 
 Il auint que uns cheualiers armez  naurez  uint à lui  grant tans a ia  qui auoit deus tronçons de lances parmi lo cors . 
Il li pria que il lo feïst desferrer  et il lo fist defferrer a un cheualier qui li iura sor sainz que il lo uencheroit de toz cels qui diroient qu  il ameroient miauz celui qui ce li fist qe lui . 
Oan si m  ocist il un mien cosin germain  mout preude cheualier . 
Mais mout a a faire plus que il ne cuide  cil qui ce a anpris  car mout i a encore a ocirre des amis au mort . 
  Comment  fait li cheualiers cui Daguenez prist  iestes uos de cels qui miauz aiment lo mort que lo nauré    Gel doi miauz aimer  fait cil  comme cil qui fu mes oncles . 
  Certes  fait li autres  ce poise moi  car il me couandra a uos mesler  et ge m  an cuidoie aler deliurement . 
  Iestes uos donc  fait cil  li cheualiers qui lo nauré cheualier deuez uenchier   Et il dit qu  il an fera son pooir . 
 Don uos di ge bien que uos m  ocirroiz  o ge uencherai mon coisin . 
 Il guenchissent li uns uers l  autre de si grant aleüre com li cheual porent corre . 
Li cheualiers de la chauciee brise son glaiue  et li autres fiert lui si del glaiue que il lo porte a terre . 
Mais il fu iuenes et uistes  si refu tost sailliz am piez  et met son escu auant  si a traite s  espee  si cort sus li uns a l  autre mout durement . 
Si se donent granz cox amont desus les hiaumes  si les font anbuignier desus les testes et se fausent les hauberz an plusors leus . 
Mais a ce monte la bataille que li cheualiers de la chauciee commence a lasser et li laisse la place plus et plus . 
Et il lo haste durement  que ancor a assez alainne et force  si li fait uoler an pieces une grant piece de son escu . 
Et cil a mout perdu do sanc  si li est rompuz uns laz de son hiaume . 
Et li autres s  eslance a lui  si lo li arache de la teste et giete loign tant con il puet giter  si li dit   Or uos couandra il a otroier que uos amez plus lo nauré que lo mort . 
  Ancor ne uoi ge  fait cil  por quoi gel die . 
  A dire  fait il  lo uos couient  o uos morroiz . 
 Lors li cort sus  et cil giete tant d  escu desus sa teste com il i est remés  si se deffant mout durement une grant piece . 
Mais an la fin n  i pot durer  si recomance a guerpir place . 
Et li autres li prie mout que il die qu  il aimme miauz lo nauré qe lo mort  mais cil ne uiault . 
Et lors li giete li cheualiers un cop  et il lo fiert sor lo braz senestre  que mout lo blece . 
Et cil laisse l  escu cheoir ius  si li cort sus a la teste que il ot descouerte  comme cil qui est sanz hiaume et sanz escu  si li done si grant cop com il li pot randre . 
Et au retraire qu  il fist arriere  li autres li giete un cop a la teste  sel fiert si durement  si que il lo fant tot iusq  en la boiche  et il chiet morz . 
Et cil an est mout dolanz  se il lo poïst amander . 
Lors uient a son cheual que la pucele tenoit  si est montez  si s  an uont entr  aus deus tote la chauciee . 
An tel maniere cheuauchent tant que il aproichent d  une cité qe l  an clamoit lo Pui de Malohaut . 
Lors les ont atainz dui escuier don li uns aportoit l  escu au cheualier et li autres lo hiaume  si s  an passent par delez lui sanz dire mot  et s  an uont les granz galoz . 
Li cheualiers oirre antre lui et sa pucele uers la cité  et il uint uers la porte  si leua uns mout granz criz . 
Et il uindrent a l  ancontre  que cheualiers  que sergenz  plus de quarante  si l  escrient mout durement et li laissent corre tuit ansenble  et si lo cueurent de lor glaiues trestot et lui et son cheual  si que il portent a terre et l  un et l  autre  si ont lo cheual mort . 
Et il est remés a pié  si se deffant mout durement de s  espee  si lor decolpe lor glaiues et lor ocit lor cheuaus de cels que il ataint . 
Mais qant il uoit qu  il n  i porroit durer  si s  eslance sor lo degré d  une fort maison qui iluec estoit . 
La se deffant tant com il puet  tant que la dame de la uile i est uenue . 
Et il l  auoient ia tenu si cort que il l  auoient ia mis a genoulz deus foiz o trois . 
Et ele li dit que il se rande a li . 
 Dame  fait il  que ai ge forfait    uos auez  fait ele  mort lo fil a mon seneschal qui ci est . 
  Dame  fait il  ce poisse moi  mais ensin lo me couenoit a faire . 
  Rendez uos  fait ele  a moi  car ge lo uoil et sel uos lo . 
 Et il li tant s  espee  et ele l  an moine en ses maisons  ne puis n  i ot nul qui lo tochast . 
La dame lo moine an prison  sel met en une geole qui estoit au chief de la sale . 
Cele geole estoit de pierre  si estoit lee par desouz et par desus graille  si auoit deus toisses an toz sanz  et haute iusqu  a la cuuerture de la sale . 
En chascune carreüre de la geole auoit deus fenestres de uoire si cleres que cil qui estoit dedanz poit ueoir toz cels qui antroient an la sale . 
Mout estoit bele la ieole  et si estoit close a prones de fer hautes et forz . 
Si pooit aler li cheualiers par dedanz tant com une chaine duroit qui estoit fermee a ses aniaus . 
Mais sa pucele n  an sauoit mot  car ele s  an estoit alee de la porte  ou ele auoit esté fors close  et bien cuidoit que li cheualiers fust morz  s  an ot tel duel que ele n  osa retorner a sa Dame del Lac  ainz se randié en la première maison de religion que ele troua . 
Ci se taist li contes et de lui et do cheualier et de la dame qui an prison lo tient  et retorne au roi Artus . 
Un ior auint  ce dit li contes  la ou li rois Artus seiornoit a Chamahalot  que la damoisele des marches de Sezile li anuoia un message  et li manda que Galehoz  li filz a la Iaiande  estoit antrez an sa terre et tote la li auoit tolue fors deus chastiaus que ele a el chief de sa terre deça . 
 Rois Artus  fait li messages  por ce uos mande que uos ueigniez deffandre uostre terre  car ele ne se puet longuement tenir  se uos n  i uenez . 
  Ge i erai  fait li rois  hastiuement . 
A il bien gent    Sire  il i a bien cent mil homes a cheual . 
  Biax amis  or dites uostre dame qe ie mourai ancor anuit ou demain por aller ancontre Galehot . 
  Sire  font si home  nel feroiz  ainz atandez uoz genz  que cist a trop genz amenee  et uos iestes ci priueement  si ne uos deuez mie metre en auenture . 
  Ia Dex ne m  aïst  fait li rois  com ia hom enterra en ma terre por mal feire  se ge gis an nule uile c  une nuit tant que ge soie la . 
 Au matin li rois s  esmuet et oirre tant que il uient el chastel la pucele  et herbergent es paueillons que il auoit  bien set mile cheualiers  que il n  an auoit pas plus ancorre . 
Mais il a par tot semons  et pres et loign  et mandent que tuit i ueignent  et a cheual et a pié  et amaint qanque chascuns porra auoir de genz . 
Galeholz sist au chastel que il auoit asis  et ot amené une granz genz a pié qui traient et portent seietes antoschiees de uenin et estoient bien armé comme gent a pie  et auoient aportees roiz de fer qui uenoient an charz et an charretes  et an i auoit tant des roiz que il an auoient close tote l  ost Galehot  si que l  oz n  auoit garde par derrieres . 
Galehoz oï dire que li rois Artus ert uenuz  mais n  auoit encorres gaires genz . 
Si mande par ses homes les trente rois que il auoit conquis  et des autres tant comme lui plot . 
 Seignor  fait il  li rois Artus est uenuz  mais il n  a gaires de genz  ce m  a l  an dit  ne il ne seroit mie m  anors que mes cors i asanblast tant com il aüst si po de gent . 
Mais de ma gent uoil ge bien qu  asenble a la soe . 
  Sire  fait li Rois des Cent Cheualiers  ainuoiez m  i lo matin . 
  C  est bien   dist Galehoz . 
Au matin  a l  aube aparant  uient li Rois des Cent Cheualiers por sorueoir l  ost lo roi Artus . 
Pres del chastel o li rois ert auoit une cité qui auoit non li Puis de Malohaut  et n  estoit mie si pres que il n  i eüst set liues engleches . 
Entre la cité et lo roi auoit un haut tertre  et plus pres de l  ost que de la cité . 
La monta li Rois des Cent Cheualiers por sorueoir l  ost lo roi Artus  et li semble qe bien i ait plus de set mil cheualiers  et torne arrieres a Galehot et si li dit   Sire  ge ai lor gent esmee  si n  ont mie plus de dis mile cheualiers . 
 A escient dist de plus  que il ne uoloit mie estre blasmez de la gent Galehot . 
Et Galehoz respont   Prenez dis mile cheualiers  tex com uos plaira  si alez assembler a els . 
  uolentiers  sire   fet li Rois des Cent Cheualiers . 
Il eslist dis mile cheualiers  tex come il uolt  et tex rois et tex barons . 
Et s  armerent de totes armes et s  an uont tuit desreé uers l  ost lo roi  que onques n  i ot bataille rangiee ne conroi fait . 
La nouele uient en l  ost que li cheualier Galehot uienent tuit desreé . 
Il s  arment mout tost an l  ost  et messires Gauuains uient au roi son oncle   Sire  li cheualier Galehot uienent a nos por asenbler  mais ses cors n  i uient mie . 
Et des que il n  i uient  uos n  i reuenroiz mie . 
  Non  fait li rois . 
Mais uos i alez  fait il a monseignor Gauuain  et menez tant de genz comme nos auons  et deuissez uos conroiz et rangiez uos batailles  et gardez que sagement soit fait  que il ont plus granz genz que nos n  auons encores . 
  Sire  fait messires Gauuains  et il iert au miauz que nos porrons . 
 Messires Gauuains et li autre cheualier passent l  eue as guez  que l  oz est herbergiee sor une riuiere . 
Et il ont l  eue passee  si deuisent lor conroiz et lor batailles . 
La gent Galehot uienent tuit desraee  et messires Gauuains lor anuoie une bataille ancontre por asenbler . 
Cil uienent fresch et uolenteïf et dessirrant d  asenbler  et cil les recoillent bien . 
Li estorz commance . 
Les genz Galehot uienent si espés qe cil nes porent soffrir . 
Et qant messires Gauuains uit que leus fu  si lor ranuoie une bataille  et puis la tierce  et puis la qarte . 
Et qant il uoit que li dis mile cheualier sont tuit uenu  si cheuauche il ses cors por asembler a els . 
Tuit li set mile lo font mout bien  mes li cors monseignor Gauuain lo fait bien sor toz les autres . 
Mout i a des prisiez cheualiers de la maison lo roi qui mout i font cheualeries . 
Et deuers Galehot an ra assez qui mout bien lo font . 
Grant piece dura li estorz . 
Assez i ot cheualeries faites d  une part et d  autre . 
La gent Galeot ne poent soffrir les genz lo roi Artus  ancor soient il plus  si les desconfissent li set mile et chacent del chanp . 
Qant li Rois des Cent Cheualiers uoit que ses genz s  an fuient et que il sont torné a desconfiture  si l  an pesa mout an son cuer  car endroit soi estoit il mout boens cheualiers . 
Il prant un message et mande a Galehot que il lor anuoit secors  qu  il ne pueent sosfrir la maisniee lo roi Artus . 
Et Galehot en i anuoie trente mile . 
Cil uienent a desroi mout grant aleüre  si lieuent les poudrieres de loing comme de si granz genz . 
Messires Gauuains les uoit de loign  et il et les genz lo roi Artus  se il an sont effreé  ce n  est mie de meruoille . 
Li Rois des Cent Cheualiers et les soes genz les uirent uenir  qui an orent mout grant ioie  et si tornent les chiés des cheuaus arrieres et uont ferir les genz lo roi Artus mout durement  et cil autresi bien o miauz . 
Messires Gauuains se trait arrieres  et les soes genz se restraignent qui dotent la force qui uient aprés aus . 
Et cil uienent a desroi  desirrant d  asenbler . 
 Or  seignor cheualiers  fait messires Gauuains  or i parra qui bien lo fera  car nos n  i auons niant autrement . 
Or iert ueü qui amera l  enor lo roi et la soe . 
 Messires Gauuains et li suem lor guenchissent ireement anmi les uis et les uont ferir  et cil aus  si durement que lor lances uolent am pieces  et tels i ot qui s  antrabatent . 
Illuec ot estor merueillox de lances et d  espees  et les genz lo roi Artus i soffrent trop et mout lo font bien . 
Mais la force est si granz d  autre part que  se ne fust la proece monseignor Gauuain  il fussient tuit pris  ia nus n  en eschapast . 
Mais il lo fait si bien que onques nus cheualiers miauz nel fist . 
Biens faires n  i a mestier  que trop sont cil de l  autre part . 
Par la force des genz que il ont ses enchaucent iusque a un gué . 
La par soffri tant messires Gauuains et li boen cheualier de la maison lo roi que onques genz ce ne soffrirent  mais il par soffri sor toz . 
Outre lo gué les metent a force . 
Deuant la porte fu li estorz merueilleux . 
La se par deffandié tant messires Gauuains que les genz lo roi Artus furent antree anz  et neporqant si i perdirent il mout  car la maisniee Galeholt pristrent mout de lor cheualiers . 
Il se traistrent arrieres  que bas uespres ere . 
Messires Gauuains ne fu pas mis a force el chastel  mais il fu tex conreez deuant et tant i prist bouz et cous que mout s  en dielt . 
El retraire que les genz Galehoz firent  et il chiet pasmez de son cheual  san ce que nus ne l  adesoit  mais tote ior auoit soffert angoisse et tant s  ert angoissiez de bien faire que il estoit tels conreez q  an l  an porta en son ostel . 
Et li rois et la reine et tuit li autre ont trop grant paor de lui et criement que il soit deronz dedanz lo cors de l  esfort et de la meruoille que il auoit fait . 
Pres d  iluec estoit la cité de Malohaut . 
La cite tenoit une dame qui auoit eü seignor  mais il ert morz  et si auoit anfanz . 
Mais mout ert boene dame et sage  et mout ert amee et prisiee de toz cels qui la conoissoient . 
Et la gent de sa terre la par amoient tant et prisoient que qant autre gent lor demandoient   Quex est uostre dame    et il responoient que c  ert la reine des autres dames . 
Cele dame auoit un cheualier an prison  si le tenoit en une geole qui est de pierre  et si ert si clere la pierre que il ueoit toz cels defors  et tuit cil defors lui . 
La geolle ert graille et haute  que il s  i pooit bien drecier  et ert auqes longe bien lo giet d  une grosse pierre . 
Laianz tenoit la dame lo cheualier am prison . 
Et la nuit que cele asemblee ot esté s  an uinrent li cheualier del païs an la cité a la dame et conterent les nouelles de cele asenblee a la dame . 
Et la dame demande qui l  auoit miauz fait . 
Et il dient que messires Gauuains  que onqes nus cheualiers nel fist onques miauz  ce lor ert auis . 
Li cheualiers qui ert en la geole oï ces nouelles  et qant li seriant qui lo gardoient li porterent a mengier  si demanda qui ert li cheualiers de la maisniee a la dame qui miauz estoit de li  et il noment un cheualier  mout preudome  qui mout iert bien de li . 
 Seignor  car lo feïssiez parler a moi . 
  Mout uolentiers  font li seriant  li diromes . 
 Il uienent au cheualier  si li dient   Cil cheualiers prisons uelt parler a uos . 
 Et il ua an la geole . 
Quant cil lo uit  si se dreça ancontre lui . 
 Sire  fait il  ge uos ai mandé  si uos uoil proier que uos proiez ma dame qu  ele soffre que ge parole a li . 
  Mout uolentiers  biax sire   fait li cheualiers . 
Il ist de la geole et uient à sa dame  si li dit   Dame  donez moi un don . 
  Quel don   fet ele . 
 Donez lo moi  fait il . 
Gel uos dirai . 
  Dites  fait ele  seürement . 
Auriez uos mestier de rien  gel uos doing . 
  uostre merci  dame  fait il  uos m  auez doné que uos parleroiz a ce cheualier que uos auez em prison . 
  uolentiers  fait ele  amenez lo ci . 
 Li cheualiers lo ua querre  si l  amoine a sa dame  et puis s  en reua  si lo lait aueques li . 
 Que uoliez uos  biax sire  fait la dame . 
uoliez uos parler a moi  Ce m  a l  an dit . 
  Dame  uoire  fait il  ge suis uostre prisons  si uos uoloie prier que uos me rambissiez  car ge ai oï dire que li rois Artus est en cest païs . 
Et ge suis uns poures bachelers  si me conoissent tex i a de ses genz . 
Assez tost me donroient ma reançon . 
  Biaus sire  fait ele  ge ne uos tiegn mie por coueitise de uostre reançon  mais por iustisse . 
uos sauez bien que uos feïstes mout grant otrage  et por ce uos pris ge . 
  Dame  fait il  lo fait ne puis ge pas noier  mais moi l  estut faire  que ge ne lo poi laissier a m  anor . 
Mais se uostres plaisirs estoit que uos me reansisiez  uos feriez mout bien  que ge ai oï dire que il a hui une assemblee an cest païs . 
Et d  ui en tierz ior i redoit estre  ce disoient orainz cil cheualier an cele sale . 
Et se uos uoliez  ge uos uouroie proier que uos m  i laissisiez aler . 
Et ge uos aseürerai que ge reuenrai la nuit en uostre prison  se ge n  ai essoigne de mon cors . 
  Si ferai ge  fait ele  par un couant que uos me deïssiez comment uos auez non . 
  Ice  fait il  ne puis ge faire . 
  Don n  i eroiz uos mie   fait ele . 
 Laissiez m  i aler  fait il  et ge uos creant que gel uos dirai au plus tost que leus iert del dire . 
  Creantez lo uos   fait ele . 
 Oï   fait il . 
 Et uos i eroiz  fait ele  mais uos pleuiroiz que uos uos metroiz en ma prison lo soir  se uos n  auez essoigne de uostre cors . 
 Il li pleui  et ele an prant la fïance . 
Et il s  an torne an sa geole  et i fu ce soir et l  andemain tote ior et l  autre nuit aprés . 
Et les genz lo roi Artus crurent toteuoie  qui uenoient de totes parz . 
Les genz Galehoz uienent a lui  si li dient   Sire  assembleront demain uoz genz as genz lo roi Artus    Oïl  fait Galehoz  ge eslirai ces que uoudrai qui i aillent . 
  Esliroiz  font il . 
De ce n  i a il neiant . 
Se uos i uolez enuoier cels qui i furent a l  autre foiz  tuit li autre i eront  o uos uoilliez ou non  que il sont si desirrant de assembler a lor cheualiers que uos nes porriez retenir . 
Mais anueiez i toz ces qui n  i furent mie  et tuit cil qui i furent remanront o uos . 
  C  est bien fait  dist Galehot . 
Or i eront li soissante mile qui n  i furent pas  et demain au tierz ior i era mes cors . 
 La nuit passe . 
Au matin li rois comande que nus de ses cheualiers ne past l  eiue  mais arment soi an l  ost et deuissent lor conroi . 
Et qant il uerront la gent Galeholt  si passent outre l  eue . 
Li cheualier de par lo païs furent tuit uenu an l  ost  et cil de la cité do Pui de Malohaut et des autres terres antor . 
La dame de la cité ot baillié au cheualier que ele ot am prison un cheual et un escu uermoil et les soes armes meïsmes que il auoit qant ele lo prist  que il ne uost autres auoir . 
Au matin au ior s  en issi fors de la cité et erra uers l  ost lo roi Artus  si uit les cheualiers d  une part et d  autre  toz armez . 
Et il s  areste sor lo gué  si ne passe mie outre . 
Desus ce gué auoit unes loges o li rois Artus estoit por l  ost esgarder  et la reine et dames et damoiseles tote plaine la loge . 
Et messires Gauuains s  i est fez porter si malades com il estoit . 
Li cheualiers a l  escu uermoil s  areste sor lo gué et s  apoie sor sa lance . 
Et les genz Galehot uienent tuit conree . 
En la premiere bataille uint li rois que il i auoit premierement conquis  et com il aprochent  il se part de sa gent  son escu pris  si an ua toz seus deuant . 
Cil lecheor qui la estoient en l  ost lo roi Artu et cil parleor d  armes comencent li a crier an haut   Lor cheualier uienent  ueez les . 
 Et li Rois Premiers Conquis aproiche mout . 
Et li lecheor commencent a dire au cheualier a l  escu uermoil   Sire cheualiers  ueez un des lor cheualiers uenir . 
C  atandez uos  Il uient toz seus . 
 Par maintes foiz li dient  et cil ne respont pas . 
Et li Rois Premiers Conquis uient mout tost . 
Li garçon li ont tant dit que il an sont tuit anuié . 
Et uns cointes lechierres uient uers lui et prant l  escu de son col  si lo pent au sien . 
Et cil ne se muet . 
Et uns autres garz qui ert a pié cuide que li cheualiers soit fox  si s  abaisse uers l  eiue et prant une mote  si l  an fiert sor lo nasel del hiaume . 
 Neianz failliz  fait li garz  que songiez uos   La mote fu moilliee  si li antre l  eiue es iauz . 
Et il clost les iauz et hueure por l  eiue que il santoit et ot la noisse  si se regarde et uoit lo Roi Premiers Conquis  qui iert ia mout pres . 
Et il fiert lo cheual des esperons et baisse sa lance  si li uient ancontre grant aleüre . 
Et li rois lo fiert anmi lo piz . 
Li hauberz fu forz  si ne faut mie  et la lance uole en pieces . 
Li cheualiers fiert lui sor l  escu si durement que il abat lui et lo cheual en un mont . 
Au resordre que li cheuaus fait  li garz qui ot l  escu pris et qui l  ot a son col  l  aert au frain . 
Et li cheualiers nel regarda onques  que  se il uousist  il l  aüst ainz pris que li garz  mais il n  antandoit mie a ce . 
Et li lechierres uient uers lui  cil qui auoit son escu pris  si li met au col . 
 Tenez  sire  fait il  miauz i est anpleiez que ge ne cuidoie . 
 Li cheualiers se regarde et uoit que cil li pent son escu au col  n  an fist nul sanblant  mes prist lou . 
Li conpaignon lo roi cui il ot abatu poignent  qant il uirent lor seignor cheoir . 
Et les batailles lo roi Artus s  atornent . 
Et qant il furent atorné  si s  an uienent au gué et passent l  aiue . 
Li cheualier assemblent li un as autres  et cil a l  escu uermoil let corre por ioster a un des cheualiers lo roi que il ot abatu  si lo fiert  si que il lo porte a terre  et sa lance uole em pieces . 
Et uns garz uient aprés lui  si prant lo cheual . 
Li estors commance mout boens de la gent lo roi Artus et de la Galehot . 
Les batailles lo roi Artus passent l  eiue espessement l  une aprés l  autre  et les gent Galehot uienent d  autre part  qui mout sont dessirrant d  asenbler a la gent lo roi Artus . 
Et cil les reculent as fers des lances  qu  il an laissent des morz et des naurez lo ior . 
Et neporqant  si lo font mout bien les gent Galeholt  et les lo rois Artus miauz  et mestiers lor est  qu  il sont mout moins qui ne sont que uint mile  et cil sont soissante mile . 
Mout dura la meslee  et fu li estorz buens  et mout i ot cheualeries faites  et mout lo faisoient bien li compaignon lo roi Artus et li cheualier prisié de sa maison . 
Mout firent d  armes celui ior les gent lo roi Artus et les Gualehot  mais cil uainquié tot as armes uermoilles  et la nuit s  an parti  que l  an ne sot que il deuint . 
Mout a li rois grant peor de perdre sa terre et tote honor  et mout li sont failli si ome  einsi come li saige clerc li distrent  si an est mout espoantez . 
Et d  autre part reparole Galehoz a sa gent et dit que il n  a mie grant enor el roi Artus guerroier en ceste maniere  car trop a li rois petit de gent . 
 Et se ge conqueroie  fait il  sa terre an cest point  ge n  i auroie pas enor  mais honte . 
  Sire  font si home  c  an uolez uos faire    Ge uos dirai  fait il  coi . 
Il ne me plest ore plus que ge lo guerroi an ceste maniere  ainz li donrai triues iusqu  a un an  par si que il amanra tot son pooir au chief de l  an . 
Et lors si aurai greignor enor an lui conquerre  que ge n  auroie ia . 
 Ainsi passe cele nuit iusque a l  andemain . 
Et lors uint an l  ost lo roi Artus un preudons plains de mout grant sauoir . 
Et qant li rois oï dire que il uenoit  si an fu mout confortez  et bien li fu auis que Dex li anueoit secors . 
Lors monta li rois et ala ancontre lui a grant compaignie de gent  et lo salua simplement  mais li preudom ne li randié mie son salu  ainz dist come correciez   Ne de uos ne de uostre salu n  ai ge cure  ne pas ne l  ain  car uos iestes li plus uis pechierres de toz les autres pecheors . 
Et bien uos parra  car tote enor terriene auez ia aprochié de perdre . 
 Lors se traient tuit arriere  si cheuauchent antre lo roi et lo preudome . 
Et li rois li dit   Biaus metres  dites por quoi uos n  auez cure de mon salu et de quoi ge sui si uis pechierres . 
  Gel te dirai  fait li prodoms  car ge sai assez miauz que tu ies que tu meïsmes ne lo sez . 
Et neporqant  tu sez bien que tu ne fus angendrez par ansamblement de leial mariage  mes en si granz pechiez com est auotire . 
Si doiz sauoir que nus hom mortex ne te baillast a garder la seignorie que tu tiens  mais Dex solement la te bailla por ce que tu l  an feïsses bone garde  et tu li as faite si mauuaisse que tu la destruiz qui garder la deüsses . 
Car li droiz do poure ne dou non puissant ne puet uenir iusqu  a toi  ainz est li riches desleiaus oëz et henorez deuant ta face por son auoir  et li poures droituriers n  i a loi por sa poureté . 
Li droit des ueues et des orphelins est periz en ta seignorie . 
Et ce demandera Dex sor toi mout cruelment  car il meïsmes dit par la boiche Daui son prophete qu  il est garde des poures et sostient les orphenins et destruira les uoies des pecheors . 
Tel garde fais tu a Deu de son pueple don il t  auoit baillié la terriene seignorie . 
Et par ce uandras tu a destruiement  car Dex destruira les pecheors . 
Adonc destruira il toi  car tu ies li plus uis pechierres de toz les autres pecheors . 
  Ha  biaus dolz maistre  fait il  por Deu  conseilliez moi  car trop suis espoantez . 
 Et li preudon li dist   Meruoilles fait il qui consoil demande et croire nel uelt . 
  Certes  biax maistres  fait li rois  de totes choses que uos me diroiz  ge uos crerai . 
 Ensi uienent andui parlant tuit sol iusque a la tante lo roi . 
Et li rois reprant sa parole et dit   Biaus maistres  conseilliez moi  por Deu  car trop en ai grant mestier . 
 Et li preudons li dit   Ancor uenront li consoil tot a tans  se croire les uoloies  et ge te anseignerai lo comancement de la uoie a Nostre Seignor . 
Or ua an ta chapele et si mande les plus hauz homes et les meillors clers que tu sauras an ceste ost  et si te confesse a touz ensenble de toz les pechiez don langue se porra descourir par la remanbrance do cuer . 
Et si garde que tu portes ton cuer auoc ta boiche  car la confessions n  est preuz se li cuers n  est repantanz de ce que la langue regeïst . 
Et tu ies mout esloigniez de l  amor Nostre Seignor par ton pechié  ne tu ne puez estre acordez se par regeïssement de langue non auant  aprés par ueraie repentance de cuer  aprés par poines de cors et hueures d  aumones et de charité . 
Tels est la droite uoie a Damedeu . 
Or ua  si t  en confesse an tel maniere  et receuras decepline des mains a tes confesseors  car c  est signes d  umilité . 
Et se ge fusse establiz a confession oïr  ge oïsse la toe . 
Mais nus ne doit ce faire qui ordenez ne soit  se bessoinz ne l  an semont . 
Por ce ne doi ge pas ta confession oïr  car assez auras des pastors de Sainte Eglise . 
Mais aprés ta confession uanras a moi  et Dex t  anuoiera consoil se mescreance ne te destorbe . 
Or ua  si lo fai ensi come ge t  ai dit  que tu n  i laisses a regehir nule rien don ta concience te puisse repanre . 
 Lors retint li rois ses euesques  ses arceuesques dont assez auoit en l  ost . 
Et qant il furent ansanble an la chapele  li rois uint deuant aus  touz nuz an braies  plorant et pleignant  et tenoit toz plains ses deus poinz de menues uerges . 
Si les gita deuant aus  et lor dist am plorant qu  il preïssent de lui ueniance a Deu   car ge suis li plus uis pechierres et li plus desleiaus do monde . 
 Quant cil l  oïrent  si furent mout esbahi  et distrent   Sire  qu  est ce  Que auez uos    Ge uaign a uos  fait il  a uos come a mes peres  si uoil Deu regehir mes granz folies en uostre oiance  car ge suis li plus uis pechierres qui onques fust . 
 Lors an orent cil mout grant pitié et comancierent a plorer . 
Et il fu a genouz  nuz deuant els et deschauz  tant qu  il ot regehi a son cuidier toz les granz pechiez don il cuidoit estre maumis . 
Aprés pristrent decepline de lui  et il aprés mout doucement la reçut . 
Lors s  an reuint a son maistre  et il li demanda tantost comant il auoit fait . 
Et il li dist qu  il estoit confés de toz les granz pechiez dom il li pooit remanbrer que il aüst faiz . 
Et li preudom li redit   Ies tu confés del grant pechié que tu as del roi Ban de Benoyc qui est morz an ton seruise  et de sa fame qui desseretee a esté puis la mort de son seignor  De son fil ne paro ge ore mie  que ele perdié autresi  mes l  une perte est assez plus legiere de l  autre . 
 Lors fu li rois mout esbahiz et dist   Certes  maistres  de ce n  ai ge pas esté confés  et si est li pechiez mout granz  mais certes oblié l  auoie . 
 Maintenant s  an ala li rois an sa chepele et troua encorres ses clers an la chapelle  qui parloient de sa confession  et si lor regehi son pechié . 
Mais il ne li donerent mie penitance ne de cestui ne des autres  car il ne s  acordoient pas tuit a une chose  si an pristrent sor aus lo respit iusque aprés l  ost tant que plus i eüst consoil . 
Atant s  an retorna li rois a son maistre et li conta comment il l  auoit fait . 
Et puis li dist   Biaus dolz maistres  por Deu  or me conseilliez  et ge uos crerrai de totes les choses que uos me loeroiz  car trop suis espoentez de mes homes qui si me faillent  car trop les ai amez . 
  Ha  fait li preudom  ce n  est mie meruoille se ti home te faillent  car puis que li hon se faut  bien li doiuent faillir li autre . 
Et tu ies failliz quant tu messerras contre ton Signor de tel signorie con tu deuoies tenir de lui  non pas d  autrui . 
Pour ce conuient que il te faillent  car ceste demostrance premiere t  a faite Dex  por ce que tu t  aparceüsses qu  il te uoloit oster de ta seignorie  por ce qu  il te toloit cels par cui aide tu l  as longuement maintenue . 
Et neporqant  li un te faillent de lor gré  et li autre estre lor gré . 
Cil te faillent de lor gré cui tu deüsses faire les granz onors et porter les granz seignories et les granz compaignies  ce sont li bas gentil home de ta terre par cui tu doiz estre maintenuz  car li regnes ne puet estre tenuz se li comuns des genz ne s  i acorde . 
Cil te sont failli de lor gré . 
Li autre qui estre lor gré te faillent  ce sont cil de ta maison cui tu as donees les granz richeces  cui tu as faiz seignors de ta maison . 
Cil te faillent estre lor gré  por ce que Dex lo uelt . 
Einsi  contre la uolenté Damedeu ne puet durer nule deffanse . 
Ensin te faillent li un et li autre  mais li un uienent en ta besoigne par force  por ce que garantir lor couient lor terres et lor enors  et li autre i uienent por les biens que tu lor as faiz et que tu lor fais encorre . 
Ensin i uienent li un par force  et li autre par uolenté . 
Mais cil qui par force i uienent ne te ualent rien plus que se il estoient mort  car tu n  as mie lor cuers . 
Et cors sen cuer n  a nul pooir . 
Or te pran garde que puet ualoir escuz ne auberz n  espee ne force de cheuaus  sanz cuer d  ome nule rien ne puet ualoir . 
Se tu auoies ores toz les rois qui ont esté puis que li siegles comança  si fussient apareillié de totes armes  por que li cuer en fussient fors  ne te feroient il aide  ne que il font orandroit . 
Tot autretel sont cil qui a force uienent an ta bessoigne  ne tu n  en as que les cors  car les cuers as tu perduz . 
Senble te il que ge te die uerité    Certes  fait li rois  maistre  ge m  i acort bien que uos uerité me dites  mais por Deu  conseilliez moi que ge porrai faire  car ce me distrent cil qui mon songe m  espelurent que ansi m  auandroit . 
Et qant tant m  auez conseillié  por Deu  conseilliez moi tant que ge soie secorruz  se il puet estre . 
  Ge te conseillerai  fait li prodom  et sez tu comment  A l  enor de ton cors et au porfit de t  ame . 
Et si t  aprandrai une des plus beles maistries que tu onques oïsses  car ge t  aprandrai a garir cuer malade a cors haitié  et ce est une bele medecine . 
Tu m  as creanté que tu feras ce que ge te loerai . 
  Certes  maistre  fait li rois  ce ferai mon . 
  Or te dirai don  fet li prodon  que tu feras . 
Tu auras consoil et secors  si ne demorra gaires . 
Et uerras que Dex fera por toi amender uers lui et uers lou siegle . 
Tu t  an iras an ton païs  si uenras seiorner an totes les boenes uiles  an l  une plus  en l  autre moins  selonc ce que l  une uaudra miauz de l  autre . 
Si garde que tu i soies tant que tu aies oïz et les droiz et les torz  et les granz et les petiz  car li poures hom sera assez plus liez  se droiz li done sa querele deuant toi  que se il an auoit plus deuant un autre  et dira par tot que tu meïsmes li as sa droiture desraisniee . 
Ensi doit faire rois qui l  amor de Deu et del siegle uiaut auoir  l  amor del siegle par humilité  et l  amor de Deu par droiture . 
C  est li comancemenz d  anor et d  amor conquerre . 
Aprés te dirai que tu feras . 
Les hauz homes de ta terre  si come tu seiorneras a tes uiles  et toz les cheualiers poures et riches manderas  et il uendront uolentiers efforciement . 
Et tu lor iras encontre  si lor feras granz conpaignies et granz honors et granz festes  et lor manras granz compaignies et beles . 
Et o tu uerras lo poure bacheler cui poureté aura en son lien et qui proece de cors n  aura mie oblié  et il sera laïs entre les autres poures homes  si ne l  oblie por sa poureté ne por son bas lignaige  car desouz poureté de cors gist granz richece de cuer  et an granz plantez d  or et de terres est mainte foiz pouretez de cuer anuelopee . 
Mais por ce que tu ne porroies par toi sol conoistre les boens ne les mauuais de chascune terre  si couanra que tu anquieres de chascune contree ou tu uenras lo plus leial cheualier an cui bontez d  armes se soit herbergiee  et par lo tesmoign de cui feras les biens et les henors a ces de son païs  car nus ne conoist si bien prodome come cil qui de grant proesce est anracinez . 
Et qant il tesmoignera lo boen poure home qui loing se serra antre les autres poures  si garde que tu n  aies mie si chiere la compaignie do haut home que tu ne t  en lieues et ailles seoir delez lo poure home et li anquier de son estre  si t  acointe de lui  et il de toi  Et lors dira chascuns   Auez ueü qu  a fait li rois  qui toz les riches homes a laissiez por celui qui poures hom est   Par ce conquerras l  amor des basses genz  car ce sera mout granz humilitez  et humilitez s  est une uertuz par coi l  an puet plus s  anor et son preu essaucier et auancier . 
Ne tu ne uerras ia si haut home an cui il ait sen ne bonté  se tu te lieues de lez lui por fere compaignie a un plus poure  que il nel tiegne a san et a proesce . 
Et se li fol lo t  atornoient a mal  ne t  an chaille  car li blasmes do fol dechiet  et li lox del sage croist et anforce . 
Quant tu seras seiornez et acointiez as poures homes  si retanras compaignie a tes barons qui sont manbre de ton regne  car por l  un ne doit pas ampirier li preuz de l  autre . 
Cant tu auras an ta uile seiorné tant com toi plaira  si t  em partiras a tel compaignie comme tu auras eüe . 
Et lors sera appareilliez li boens cheuaus et les beles armes  li riche drap  les beles uaisselementes d  or et d  argent  la grant planté de deniers . 
Et la ou uerras lo boen poure de cui li uerais tesmoinz t  aura acointié  si esgarde un de tes cheuaus tel que il li coueigne  et monte sus . 
Puis t  acoste delez lui  si li fai ioie  et descen de ton cheual  si li baille et di que uiaus que il cheuauche por amor de toi . 
Aprés li fai baillier de tes deniers tant come tu cuideras que sa uie requiere . 
Lo cheual li donras tu por sa proece et les deniers por sa largece de sa despense . 
Ensi donras a poure prodome . 
Mais autrement donras au uauasors  car se il est aeisiez an son ostel  tu li donras robes et palefroiz por lui porter an ses bessoignes . 
Mais garde que tu aies auant sis el palefroi  si dira par tot que il a lo palefroi que tu cheuauchoies . 
Ensin donras as uauasors . 
Mais por ce ne remaigne mie que n  acroies as bessoigneus lor fiez de beles rantes et de riches terres a chascun selonc ce que il sera  car por ce ne perdras tu mie  se tu lor dones  ainz i guaingneras les cuers d  aus . 
Miauz seront les terres gardees par maint prodome  s  il les ont  qu  eles ne seroient par toi seul  car tu n  ies c  uns seus hom  ne tu ne puez se par aus non ce que tu puez . 
Et tu doiz miauz uoloir que ti prodome tiegnent a enor de ta terre une partie que tu perdisses honteussement et l  une et l  autre . 
Aprés donras as hauz omes  as rois  as dux  as contes  as hauz barons . 
Et coi  Les riches uaisselementes  les cointes ioiaus  les biaus dras de soie  les boens cheuaus  et si ne bee mie a els tant doner les riches dons come les biaus et les plaissanz  car l  an ne doit mie doner a riche home riches choses  mes plaisanz choses poi riches  car ce est uns anuiz de fondre l  une richece sor l  autre . 
Mais au poure home doit l  en doner tex choses qui soient plus boenes que beles  et plus porfitables que plaisanz  car pouretez n  a mestier que d  amendement  et richece n  a mestier que de delit . 
Ne tex choses ne font mie a doner a toz  car en ne doit doner a home chose dom il ait assez . 
Ensin te couanra doner  se tu uiaus doner selonc droiture . 
Et se tu lo fais einsin  autresin couanra que la reine lo face as dames et as damoiseles de chascun païs ou ele uanra  que tu et ele donez si com li Sages lo comande . 
Li Sages dit que autresi liez doit estre li donneres an son don con est cil cui an lo done . 
L  an ne doit mie doner a laide chierre  mais toziorz a lié sanblant  car dons qui est lieement donez a deus paires de merites  et cil qui est donez an rechinant n  a nul guerredon . 
Et si i a autre raison por coi tu ne deuroies ia estre las de doner  car tu sez bien que par doner ne puez tu estre destruiz  mais tu puez aler a mal par trop tenir  car nus ne fu onques destruiz par largece  mais plusor ont esté essilié par auarice . 
Totiorz done assez  et assez auras qoi  car qanque tu donras remandra en ta terre  et de maintes autres terres te uanront li auoir an la toe . 
Ne ia doners ne faudra tant com tu uoilles  car li orz ne li argenz de ta terre ne sera ia par toi husez  ainz husera il toi autresi come l  eiue huse la roe del molin . 
Por ce  a doner doiz entandre sanz lasser  et se tu ensin lo faisoies  tu guaigneroies et l  enor del siegle et les cuers de tes genz et l  amor de Nostre Seignor . 
Ce sont li haut gaign a coi hom fu establiz  ne nus ne doit baer a autres choses gaaignier . 
Senble te il que ge te consoil a foi    Certes  biax maistres  fait li rois  mout m  auez uos bien conseillié  et ge lo ferai ensi come uos lo m  auez comandé  se Dex an ma terre me done retorner honoreement . 
Mais por Deu  me conseilliez de la grant meruoille que cil me distrent qui mon songe m  espelurent  que nule riens ne me puet estre garanz de ma terre perdre que li Leons Euages et li Mires sanz Mecine par lo consoil de la Flor . 
De ces trois choses me faites saige se il puet estre  car ge ne puis entandre  et uos les m  anseigneroiz bien  se uostre uolentez i est . 
  Or entan  fait li preudons  ge t  ai mostré par coi tu as perdu les cuers de tes genz  et par coi tu les porras recourer . 
Et ancor t  enseignerai ge les trois choses que tu demandes  si que les uerras et conoistras apertement . 
Et neporqant  il ne sorent que il te distrent  neiant plus que li forsenez qui parole et ne set se il dit uerité ou mançonge . 
Mais ge t  en dirai lo uoir . 
Et saches que il no te distrent mie sanz raison  car li leons  ce est Dex . 
Dex est senefiez por lo lion  par les natures do lion qui d  autres bestes sont diuerses  mais ce que il lo uirent euage  ce est une granz meruoille . 
Euage l  apelerent il  por ce que il lo quiderent ueoir en l  eue . 
L  eiue ou il lo quiderent ueoir  ce est cist siegles  car autresi come li poisons ne puet uiure sanz eiue  autresi ne poons nos uiure sanz lo siegle . 
Ce est a dire sanz les choses do siegle . 
An cest siegle estoient enuelopé cil qui te distrent qu  il auoient ueü lo lion . 
Et por ce qu  il estoient del pichié do siegle anuelopé et maumis  por ce lor fu il auis qu  il auoient ueü lo lion en l  eue qui lo siegle senefie  car  se il fussient tel com il deüssient estre  loial  chaste  charitable  piteux  religieus et plains des autres uertuz  il n  eüssient mie ueü lo lion en l  eiue  mais laïssus el ciel . 
Car li ciaus est siegles pardurables  appareilliez a home s  il uielt errer selonc les comandemenz de son Criator . 
Et qui ensin uit  il n  est mie terriens mes celestiaux  car se li cors est an terre  li esperiz est ia el ciel par bone pensee . 
Mais la terre n  est mie tels  ainz est fosse et anterremenz a home qui uit au siegle en orgoil  an cruiauté  an felenie  en auarice  en coueitise et an luxure et es autres pechiez de danpnement . 
Itel estoient li clerc qui ton songe t  espelurent  et por ce cuiderent il auoir ueü lo lion an l  eiue qui est senefiez de pechié . 
Et neporqant  en l  eiue n  estoit il mie  car Dex ne fu onques am pechié  ainz estoit en son gloriox siege . 
Mais l  espessetez de l  air estoit si granz antre lui et els que il ne lo porent ueoir s  en autretel leu non com il estoient . 
Ce fu en l  eiue  car il granz sans de la clergie qui en aus estoit lor fist ueoir la figure del lion par force d  ancerchement . 
Mais por cele clergie qui n  estoit se terriene non  n  orent il del lion que la ueüe  car nel conurent mie  ne ne sorent que ce poit estre  car il estoient terrien et li lions celestiene chose . 
Por ce ne ueoient il mie la conoissance  si lo cuiderent il auoir ueü en l  eue dom il furent deceü . 
Et por ce l  apelerent il euage . 
Cil leons est Ihesus Criz qui de la uirge nasquié  car tot autresi come li lions est sires des bestes totes  autresi est Dex de totes les choses sires . 
Autre nature a li leons assez par coi il est senefiez a Deu  don ge ne parlerai or mie  mes tant te di ie bien que ce est icil leions par coi tu auras secors  se tu ia mais lo doiz auoir . 
Ce est Ihesus Criz  li uerais lions . 
As tu ores bien antandu qui li Leons est et par coi il fu apelez Euages    Maistre  fait il  ice ai ge mout bien antandu et mout bel lo m  auez mostré . 
Mais por Deu  del Mire sanz Medecine me dites que il puet estre  car ge ne cuideroie que sanz medecine fust nus mires  ne ancor ne m  i puis ge de rien conoistre . 
  Tant come ge plus t  esgart  fait li preudom  et ge plus fol te truis  car  se tu aüsses raisnable san  tu poïses ces deus choses conoistre tot clerement l  une par l  autre . 
Mais puis que t  ai encomencié a anseignier la reial corone de par Nostre Seignor  ge la t  enseignerai iusque au chief  non pas por toi  mais por lo comun del pueple . 
Et si te deuiserai qui est li Mires sanz Mecine . 
Ce est Dex  ne nus autres mires sanz mecine n  est que il seus  car tuit li autre mire  tant de bien com il a an aus des maladies conoistre qui sont es cors et de sauoir la garison  itot ce font par lo san que il ont qui de Deu descendié et qui la force mist as herbes par coi il porchacent la garison au cors . 
Ne garison ne seuent il faire se au cors non  encor n  est ce mie a toz  car maintes foiz auient que qant il ont mises totes les paines a un cors garir  si se muert il . 
Et s  il auient qu  il puisse garir les maladies des cors  si n  ont il nul pooir de garir les maladies des ames . 
Mais Dex en est puissanz  car si tost com uns huem uient a ueraie confession  ia tant n  iert chargiez de uil pechié que Dex nel regart . 
Et si tost com il l  aura regardee  ia puis n  i couandra autre mire  ne lier anplastre  ainz est la plaie nete et seine si tost com il l  a regardee . 
Icist est Mires sanz Mecine qui ne met an plaies ne des armes ne des cors nule mecine  ainz est toz seins et nez par son douz regart . 
Mais ansi ne font mie li mortel mire  car qant il ont les maladies ueües  si lor couient aprés querre les herbes et les mecines qui a cele maladie couient  et a la feiee est tot perdu quant la morz mostre sa seignorie . 
Mais cil est uerais mires qui par son regart solement done santé as malades de l  ame et del cors  et fait esloignier la mort del cors tant comme lui plest  et garist a totiorz de la mort de l  ame . 
Est ce Mires sanz Mecine . 
Et saches bien de uoir  se tu as hui esté de boen cuer a ses poissons c  est ta ueraie confession tes cors est gariz  que il t  estuet garir  ou tu ies honiz en terre  ne t  ame ne goustera de la pardurable mort . 
Est cist a droit nomez sanz mecines    Biax dous maistres  fait li rois  bien m  auez montree la droite quenoisance et dou Lion Euage et dou Mire sanz Mecine . 
Mais or suis assez plus esgarez de consoil que deuant de la Flor  car ce uoi ge bien que fleurs ne puet pas consoil doner se ele ne parole  ne ge ne uoi mie coment flors poïst parler . 
  Certes  fait li prodom  ce uerras tu tot clerement  que flors puet parler et doner consoil . 
Ne au Lion uerai ne au mire sanz Mecine ne puez tu ataindre sanz le consoil de cele flor . 
Et se tu ia mais uiens au desus de ceste dolor ou tu ies  ce sera par lo consoil de cele flor . 
Or te dirai don qui cele flors est et coment ses conseuz te sauuera . 
Cele flors est flors de totes les autres flors . 
De cele flor nasqui li fruiz de qoi totes choses sont sostenues . 
C  est li fruiz don li cors est sostenuz et l  ame paüe . 
C  est li fruiz qui saola les cinc mile homes en la praerie qant les doze corboilles furent anplies del reillié . 
Ce est li fruiz par coi li pueples Israel fu sostenuz quinze anz es desserz  la ou li om  ce dit l  Escripture  mania lo pain as angles . 
Ce est li fruiz par coi Iosep de Barimathia et si compaignon furent sostenu qant il s  an uenoient de la terre de promission an ceste estrange païs par lo comendement Ihesu Crist et par son conduit . 
Ce est li fruiz don Sainte Eglise est repaüe chascun ior . 
Ce est Ihesu Criz  li Filz Deu . 
C  est la flors de cui doiz auoir lo consoil et lo secors se tu ia mais l  as . 
C  est sa douce Mere  la glorieuse uirge  don il nasquié contre acostumance de nature . 
Cele dame est a droit apelee Flors  car nule fame ne porta onques anfant deuant li ne aprés qui par charnel asemblement ne fust ançois desfloree . 
Mais ceste haute dame fu uirge pucele  et auant et aprés  c  onques la flor de son pucelaige ne perdi . 
Bien doit dons estre apelee Flors de totes autres flors  qant ele garda sa glorieuse flor saigne et antiere  la ou totes les autres flors perissent  ce est au conceuoir et an l  anfanter  et qant de lui nasquié li Fruiz qui done uie a totes choses . 
Par ceste Flor uanras tu au uerai consoil  car ele te racordera a son douz filz et t  anuoiera lo secors qui te fera receuoir honor que tu as comenciee a perdre . 
Et se tu par ceste Flor ne uiens a sauuement et d  arme et de cors  par autrui n  i puez tu uenir  car nus ne tient si grant leu uers lo Sauueor comme ele fait . 
Ele ne cessera ia de proier por les chaitis . 
Et se tu ceste Flor enores  li conselz de li te gitera de toz periz . 
Ce est la Flors qe ti clerc te distrent  et si nel sauoient . 
Ce est la Flors par cui li uerais Lions et li hauz Mires sanz Mecine te gitera de perdre terre et honor  s  an toi ne remaint . 
Que t  an est auis  Quenois tu ancores que ge t  aie esté uerais espeillierres de ton songe    Certes  fait li rois  maistre  uos lo m  auez mostré et bien et bel  tant que uos m  an auez ia si conforté qu  il m  est auis que soie ia eschapez de totes mes paors  car trop est plus mes cuers a ese que il ne siault . 
Et ge lo creant  selonc Deu que ge lo ferai ensin comme uos m  auez comandé  se Dex a honor me done an ma terre retorner . 
 Endemantres que il parloient ensin  uindrent laianz dui cheualier de la maisnie Galehot . 
Et qant li rois les uoit  si comanda que il uenissent deuant lui . 
Et il uindrent deuant . 
Et parla premiers li rois qui estoit apelez li Rois des Cent Cheualiers  et li autres auoit non li Rois Premiers Conquis  por ce que ce estoit li premiers rois que Galehoz auoit mis an sa seignorie . 
Et li rois Artus  qui mout bien sauoit anorer prodome  les honora mout et se leua encontre aus sanz sauoir que il fussient roi . 
 Sire  dist li Rois des Cent Cheualiers  ça nos enuoie Galehoz  a cui nos somes  li sires des Estranges Illes  et dit qu  il se meruoille mout de ce que si pourement iestes uenuz deffandre uostre terre ancontre lui  qui si puissanz hom iestes  car il auoit oi dire que uos estiez li plus puissanz rois de tot lo monde . 
Por ce si est auis a mon seignor que uos n  auez mie tot uostre pooir auec uos  ne il n  auroit mie honor a uos conquerre a si poi de gent come uos auez ci  car trop iestes a meschief . 
Or si uos done mes sires triues iusque a un an  par si que uos auroiz en ceste piece de terre tot uostre pooir et il lo sien  que il n  a ore mie tot . 
Et lors sachiez que il ne s  an partira tant que il uos ait desconfit et uostre terre conquise . 
Et sachiez que il aura au chief de l  an lo boen cheualier  que que il doie coster  de sa maisniee  celui as armes uermoilles qui l  asenblee a ueincue . 
  Seignor  fait li rois  ge oi bien que uos dites  mais  se Deu plaist  ne de moi ne de ma terre n  aura il ia pooir ne baillie  et Dex m  en desfande . 
 Atant s  an partent li message . 
Et li rois remest mout liez et mout esbaïz  liez des triues qui li estoient donees  et esbaïz do boen cheualier que Galehoz deuoit auoir an sa maisniee qui sa terre li auoit deffandue par son cors . 
Lors l  apela li preudom et si li dit   Or puez ueoir que la haute Flors t  a porchacié uers lo haut Lion et uers lo Mire sanz Mecine qu  il te rescorra  se par parece ne lo perz . 
  Maistre  fait li rois  biax est li comancemenz . 
Mais trop suis esbahiz del boen cheualier qui ma terre m  a deffandue  don Galeholz se uante que il l  aura . 
Maistre  qui puet il estre  car ge nel conois pais   Et li prodom li dit   Lai ester  car ses hueures se proueront . 
  Ha  maistre  fait il  tant me poez uos bien dire  se il sera deuers lui au chief de l  an . 
 Et il respont que nenil . 
Et lors fu mout li rois reconfortez et mout a eise . 
Atant se comancent a departir les genz Galehot . 
Et li rois Artus redepart les soes et prant congié de son maistre  si s  en retorne an son païs et an fet porter en litiere monseignor Gauuain qui mout estoit malades durement . 
Mais or se taist atant li contes del roi Artus et de Galehot et de sa maisniee  et torne sor la dame des Puis de Malohaut qui lo boen cheualier tient em prison . 
Ce dit li contes que la nuit que l  asemblee departi si come uos auez oï  si s  an reuint a Malohaut tot droit . 
Mais il fu nuiz quant il i uint  et il antra an la cort au plus celeement qu  il pot  o la dame lo faisoit atandre  qui bien cuidoit estre seüre de sa uenue . 
Quant fu desarmez  il antra en sa geole maintenant et se coucha  car trop se doloit que onqes de la boche ne pot mengier . 
Cele nuit furent uenu li cheualier que la dame de Malohaut auoit enuoié en l  ost . 
Et la dame lor demanda noueles de l  asanblee  coment l  auoient fet d  une part et d  autre . 
Et il distrent que uns cheualiers a unes uermoilles armes auoit tot ueincu . 
Et quant ele l  oï  si comance a regarder une pucele qui sa coisine estoit germaine et tote dame de sa maison  si li tardoit mout que li cheualier s  en alassent de laianz . 
Mais au plus tost qu  ele pot  s  an deliura . 
Lors apela sa cosine   Dites moi  bele cosine  porroit ce estre nostre cheualiers    Dame  fait ele  ge ne sai . 
  Certes  fait ele  ge lo sauroie uolentiers  et s  il l  a ueincue  il ne puet mie estre que mout ne pere a son cors et a ses armes . 
  Dame  fait ele  nos porrons tost sauoir coment il i pert   Et ge i uoil aler  fait la dame  mais gardez que riens qui uiue ne lo sache fors nos deus  si chier com uos auez uoz menbres . 
  Dame  fait ele  uolentiers . 
 Maintenant deliure la dame si la maison que il n  i remest fors eles deus . 
Et la pucele portoit ploin son poign de chandoilles  si alerent auant en l  estable et uoient lo cheual qui auoit deplaié la teste et lo col et lo piz et les iambes et les os en plusors leus  et se gissoit deuant la maingeoire a mout mauuaise chierre  que il ne beuoit ne ne menioit . 
Lors dist la dame   Si m  aïst Dex  uos sanblez bien cheual a prodome . 
Et uos  q  an dites   fait ele a sa coisine . 
 Dame  fait ele  q  en diroie ge  Il m  est auis que li cheuaus a plus aü poine que repox . 
Et neporqant  cestui ne mena il mie . 
  Or sachiez  fait la dame  que il an a usé plus d  un . 
Mais or alons ueoir ses armes et si uerrons coment eles s  an santant . 
 Lors uindrent a une chambre ou eles estoient et trouent lo hauberc fausé et plain de granz pertuis sor les espaules et sor les braz et an mainz autres leux del cors . 
Et ses escuz estoit fanduz et escartelez et detranchiez de cox d  espees es costez et an la pane amont iusq  en la bocle tot leianz  que mout petit en i auoit remex . 
Et an ce qui remex estoit  si auoit granz pertuis de cox de lance  tex que par mainz leux i poïst en ses poinz boter . 
Et ses hiaumes estoit fanduz et anbarrez  et li nasiaus toz detranchiez  et li cercles an pandoit contraual  que mais ne puet auoir mestier ne lui ne autrui . 
Lors dist la dame a sa cosine   Que uos an senble de ces armes    Certes  dame  fait ele  il me semble que cil n  a mie esté oiseux qui les portoit . 
  uos poez dire  fait la dame  que li plus preudom qui uiue les a portees . 
  Dame  fait ele  bien puet estre  qant uos lo dites . 
  Or an uenez  fait la dame  s  irons ueoir lo cheualier  que ancor n  ai ge rien ueü cui ge an croie . 
Ses cors an mosterra la uerité . 
 Atant uienent a l  uis de la geole  si lo trouent ouert . 
Et la dame prant les chandoilles an sa main et mist sa teste dedanz l  uis  si uit lo cheualier  qui an son lit se gisoit toz nus Si auoit trait son couertor iusque sor son piz an haut  et ses braz auoit gitez hors por lo chaut  si dormoit trop durement . 
Et ele esgarde  si uit qu  il auoit lo uis anflé et batu et camoisié des mailles  lo col et lo nes escorchié  et lo front anflé  et les sorcis escorchiez  et les espaules naurees et detranchiees mout durement  et les braz tot pers de cox que il auoit eüz  et les poinz gros et anflez  plains de sanc . 
Lors regarde la pucele  si comança a rire . 
 Certes  fait la dame  uos uerroiz ia meruoilles . 
 Ele se traist an la geole  et la pucele mist anz sa teste  si esgarde mout bien et amont et aual . 
Et la dame li baille les chandoilles  si s  escorça un petit por aler auant . 
Et la pucele esgarde  si li dit   Qu  est ce  dame  Que uolez faire    Ge ne serai ia mais si bien a ese de lui baisier . 
  Ostez  dame  fait ele  q  auez uos dit  Ne faites pas tel desuerie  car se il s  esueilloit  il an priseroit moins et uos et totes fames . 
Et ne seiez pas si fierre ne fole que il ne uos remenbre de honte . 
  Si uoirement m  aït Dex  fait la dame  l  an ne porroit pas auoir honte an chose q  an feïst por si preudome . 
  Dame  non fait  dit la pucele  itant li porroit il plaire  mais certes  se il lo refusse  la honte seroit doblee . 
Et tex puet estre mout preuz de cors qui n  a mie totes les bontez de cuer . 
Espooir uos ne sauriez a cestui si grant ioie faire que il no tenist a outraige et a uilenie  si auriez perdue uostre amor et uostre seruise . 
 Tant dist la pucele a la dame q  ele l  an moine sanz plus faire . 
Et qant eles sont es chanbres uenues  si commencent a parler del cheualier . 
Et la pucele en abat la parole au plus qu  ele puet  por ce que uolentiers otast sa dame de penser a lui s  il poïst estre  car bien s  apansoit de l  amor . 
Et en la fin si dist   Dame  li cheualiers pense mout autre chose que uos ne cuidiez  et cuidiers a deceües maintes genz . 
  Si m  aïst Dex  fait la dame  ge cuit qu  il ait si haut pensé que onques nus hom si haut ne l  ot . 
Et Dex  qui l  a fait plus bel et meillor de toz les autres  li doint a bon chief mener son pensé  quel que il ait . 
 Mout parlerent cele nuit del cheualier  et mout se meruoilloit la dame por coi il faisoit tant d  armes . 
Et bien pensoit en son cuer que il amoit par amors an mout haut leu  si uousist mout sauoir qui il estoit et an quel leu il auoit mis son cuer  et bien uousist que ce fust an lui . 
Mais ele santoit an lui si haute proece et si fier cuer qu  ele ne pooit mie penser que il amast se trop haute chose non . 
Mais ele se pense qu  ele lo saura se il puet estre . 
Si an laisse la parole atant ester . 
Mais or se taist li contes de la dame et de la pucele et del cheualier  que plus n  en parole ci endroit  ainz retorne au roi Artus qui est repairiez an sa terre . 
Ce dit li contes que il uint premierement seiorner a Carduel an Gales  qui plus estoit pres et mout estoit aesiez chastiaus de totes choses . 
Si seiorna li rois en la uile uint trois iorz et tint toz les iorz cort efforciee  et mout fist bien les comandemenz son maistre de totes choses . 
Dedanz les quinze iorz fu messires Gauuains toz gariz de ses bleceüres  si an fu tote la corz mout liee . 
Au chief de uint trois iors auint que li rois seoit au disner . 
Et qant il ot une piece mengié  si comança a penser mout durement  et bien paroit a son penser que ses cuers n  estoit mie a ese  ainçois deïst bien qui le ueïst que mout ert a malaise . 
Lors uint deuant lui messires Gauuains  qui seruoit aueques les autres  si li dist   Sire  uos pensez trop a cest mangier  et a mal uos iert atorné  car mout a ceianz cheualiers qui uos en blasment . 
 Et li rois respont tot par ire   Gauuain  Gauuain  uos m  auez gité del plus cortois pensé que ge feïsse onques  ne nus ne m  an porroit a droit blasmer  car ge pensoie au meillor cheualier de toz les prodomes . 
Ce est li cheualiers qui uainquié l  asemblee de moi et de Galehot  dont Galehoz s  est uantez que il l  aura de sa maisnie . 
Si ai ueü tele eure que  se li cheualier de ma maison et mi conpaignon seüssent une chose que ge desirasse  il la me queïssent  ia ne fust an si estrange terre . 
Et soloit l  an dire que tote la proece terriene estoit a mon ostel  mais ge di que ore n  i est ele mie  puis que li miaudres cheualiers do monde en est fors . 
  Certes  sire  fait messire Gauuains  uos auez mout grant droit  et se Deu plaist  uos l  auroiz  lo cheualier  s  il puet estre trouez an tot lo monde . 
 Atant s  an torne messires Gauuains  et qant il uint a l  uis de la sale ou seoient maint boen cheualier  si torne uers lo mengier et dit  si haut que tuit lo porent oïr   Seignor cheualier  qui ores uoudra entrer an la plus haute queste qui onques fust aprés celi do Graal  si ueigne aprés moi . 
Hui est toz li pris et tote l  enors do monde apareilliee a celui car Dex fera auentureus de la haute troueüre  et por noiant se uantera ia mais d  anor conquerre qui ci la laisse . 
 Lors s  an part messires Gauuains  et cheualier saillent aprés lui  et tables comencent a uoidier . 
Et li rois se comance a coisier de ce que nus n  i remanoit laianz  si fist rapeler monseignor Gauuain  et il uint a lui  et puis li dist   Biaus niés  uos me correciez . 
Mout me faites grant honte qant uos ansin an uolez mener tote ma compaignie  et ge sui orandroit ou point qu  il me couient plus honoreement cort tenir  o que ge soie  que ge ne suel  et si granz asenblee ne fu onques mais ueüe por un sol cheualier trouer . 
uolez lo uos a force prandre a touz les cheualiers de ma terre  Qant a moins de gent ert amenez  et plus grant honir i auroiz . 
 Lors se regarda messires Gauuains quer uerité disoit li rois  et dit   Sire  il n  an i uandra se tant non come uos uoudroiz  ne por couetise de la compaignie nel disoie ge mie  car ge nel querrai ia se toz seus non  mais se maint cheualier lo queroient chascuns par soi  il seroit plus tost trouez que s  il n  an auoit que un tot sol en la queste . 
  uos dites bien  fait li rois  or i aillent tel quarante come uos meïsmes les esliroiz  car ge ne uoil pas que la parole en soit meüe por neiant . 
 Lors an eslut messires Gauuains quarante de tes qu  il plus amoit  car chascuns estoit mout liez qui an sa compaignie pooit aler . 
Lors s  alerent armer tuit li quarante  et puis uindrent deuant lo roi . 
Et li saint furent aporté  si com il estoit a costume  que nus cheualiers ne mouoit de la maison lo roi por auenture querre qui auant ne iurast sor sainz que il uerité diroit au reuenir de totes les choses qui li auandroient a son escient . 
Et se il au mouoir nel iuroit  il lo iureroit au reuenir  ainz que il fust creüz de nule rien . 
Lors s  agenoille messires Gauuains por iurer . 
Et li rois fu deuant  si lor dist   Seignor cheualier  uos an alez  et gardez que ce ne soit mie por oiseuse  car uos i alez tuit cheualier si prodome que nule si grant chose n  est don uos ne deüssiez uenir a chief . 
 Lors pansa messires Gauuains et dist as cheualiers armez  la o il estoit a genolz   Seignor  se chascuns metoit an son sairement ce que ge metrai el mien  ge iureroie . 
 Et il l  otroient tuit . 
 Or iurez  fait il  auant  tot ce que ge iurerai  et ge iurerai tot darreains . 
 Et il si firent . 
Aprés iura messires Gauuains que il uerité diroit au reuenir  et que il ne reuanroit sanz lo cheualier que il aloit querre  o sanz ueraies anseignes de lui  et que sanz nul des conpaignons ne reuanroit se mort ne lo prenoit . 
De ces sairement furent esbahi tuit li cheualier qui an la queste deuoient aler . 
Mais li rois an fu esbahiz sor toz  car il li membra del ior de l  asemblee qui antre lui et Galehot deuoit estre . 
 Biaus niés  fait il  mal auez fait qant uos l  essoigne de m  asenblee n  auez mis fors de uostre sairement . 
  Sire  fait il  ne puet ore estre . 
 Atant lace son hiaume et monte an son cheual et s  an part de la cort a tel compaignie de cheualiers com il auoit . 
Il i fu messires Yuains  li filz au roi Urien  et Kex li seneschaus et Sagremors li Desreez et Lucanz li boteilliers et Yders  li filz Nut  et Girflez  li filz Dué  et Yuains del Lionnel et Yuains as Blanches Mains et Yuains l  Eclains et Yuains li Auoutres et Galegantins li Galois et Gosoins d  Estrangot et li Gais Galentins et Caradigas et Agloas et Magloas et Dux Taulas et Quenuz de Caerec et Gerreis et Angreuains ses freres et Cadoains de Caermuzin et Quex d  Estraux et Dodyniaus li Sauuaiges et Caradués Briesbraz et li rois de Genes et li rois de Marés et Helins li Blois et messires Brandeliz et Adayns li Biaus et Osanains Cors Hardiz et Ayglins des uaus et Gaheriez et Bliobleriz et li Laiz Hardiz et Gales li Chauz et Auiscanz d  Escoce et Heruis de Riuel et Conains li Hardiz  et li quarantoismes fu li uallez de Nort . 
Ce furent li quarante qui alerent en la queste . 
Mais onqes n  i ot si preu ne si hardi qui puis ne s  en tenist por fol  car puis en furent apelé tuit pariuré failli de la boche lo roi meesmes  car il errerent tot l  an iusque a l  asemblee  que onques ne trouerent le cheualier  ne ueraies enseignes n  en aporterent . 
Ne de nule auenture qui lor auenist en la qeste ne parole li contes ci  por ce que il faillirent tuit a lor qeste  mes a l  asemblee les ramena toz . 
Si se taist atant de monseignor Gauuain et de sa compaignie  que plus n  an parole  et retorne a la dame de Malohaut  qui mout est a malaise de sauoir lo non au bon cheualier et son couine  come cele qui tant l  aimme con ele puet plus amer . 
Or dit li contes c  un ior lo fist fors traire de sa geole por parler a lui . 
Et quant il uint deuant li  si se uost aseoir deuant ses piez a terre . 
Et cele qui mout lo uolt honorer lo fist ancoste de li seoir en haut  et si li dist   Sire cheualiers  ge uos ai grant piece tenu an ma prison por si grant forfait con uos feïstes . 
Et ge uos ai tenu mout honoreement sor lo pois mon seneschal et de tot son paranté  si m  en deuez mout bon gré sauoir . 
Et si faites uos  se il a tant de bien an uos come ge cuit . 
  Dame  fait il  ge uos an sai tel gré que ge suis uostre cheualiers a toz besoinz et an toz leux . 
  Granz merciz  fait la dame  et ce mosterroiz uos bien . 
Or uos pri ge dons que uos me randez an guerredon ce que ge uos demanderai  que uos me dites qui uos iestes et a coi uos bahez . 
Se ce est chose que uos uolez celer  bien sachiez que ia an auant n  iere saü . 
  Dame  fait il  por Deu merci  si m  aïst Dex  ce ne porriez uos sauoir  car il n  est nule riens cui ge lo deïsse . 
  Non  fait ele  si ne me diriez an nule maniere    Dame  uos feroiz de moi uostre plaisir  car se uos me deuiez couper la teste  ge nel diroie . 
  Certes  fait ele  mar lo m  auez celé  que par la foi que ge uos doi  uos n  istroiz ia mais de ma maison  ne par la rien que ge plus ain  deuant l  asenblee qui doit estre de mon seignor lo roi Artus et Galehot . 
Et sachiez que uos auroiz des ore mais assez honte et messaise  car iusq  au ior de l  asanblee a encor pres d  un an . 
Et se uos lo m  aüssiez dit  uos fussiez hui en cest ior deliures de ma prison . 
Et si lo saurai ge maugré uostre  car ge irai an tel leu ou an lo me dira . 
  O  dame   fait il . 
 En non Deu  fait ele  an la cort lo roi Artus  ou an set totes les noueles . 
  Dame  fait il  ge n  en puis mais . 
 Atant l  an ranuoie an la iaiole et fait sanblant que ele soit mout correcie uers lui et que mout lo hee  mais non fait  ainz l  aimme plus qu  ele ne sielt  et croist l  amors et anforce chascun ior . 
Lors apele sa cosine et dit   Gardez  fait ele  que uos diez au cheualier que ge lo hé plus que nul home et que ge li ferai traire toz les maus que cors d  ome porroit soffrir . 
 Ansin dit la dame a sa cosine por son pensé courir . 
Et toteuoie s  apareille d  aler a la cort lo roi Artus por sauoir qui li cheualiers est  si uoudra aler mout richement . 
Au qart ior mut la dame  et laissa sa cosine  la pucele  an son leu  et li dit   Bele cosine  ge m  an uois au roi Artus ou ge ai mout affaire . 
Et ge ai mostré haïne au cheualier  por ce que il ne me uelt dire son non . 
Mais ge nel arroie mie  car trop est prodom . 
Si uos pri et requier  si chier comme uos auez m  amor et uostre honor  que totes les choses que uos quideroiz que ses cuers uoille li porchaciez  si que uostre honors i soit sauue et que uos lo me puissiez rendre . 
 Et cele li creante . 
Atant s  an parti la dame et erra tant par ses iornees que ele troue lo roi a Logres  sa cité  qui chiés estoit de son regne . 
Et qant il oï que ele uenoit  si ala ancontre et il et la reine  si la reçut a mout grant ioie . 
Mais ainz que il antrassent an la cité  n  ot ele cheualier cui li dons lo roi ne fust presentez et donez . 
Et la reine refist autretel as dames et as puceles . 
Et ce fu por la dame de Malohaut  ne onques ne soffri que ele descendist s  an ses maisons non  car mout li auoit aidié en sa guerre . 
Mout fist li rois de la dame grant feste  et la reine . 
Et la nuit  aprés soper  se furent asis an une couche  et dit li rois a la dame   Certes  dame  mout uos iestes efforciee qui si loig de uostre terre iestes uenue . 
Or uoi ge bien que ce n  est mie sanz besoign  car costumiere n  iestes uos mie de uostre païs si esloignier . 
  Certes  sire  fet ele  sanz besoig n  est ce mie  ainz est granz li afaires  et si lo uos dira . 
Il est uoirs que ge ai une moie cosine que uns suens ueisins desherite  si ne troue nul cheualier qui sa querele uoille desraisnier  car trop est cist boens cheualiers et forz de lignage . 
Ne cele n  a nule aide que de moi  si sui a uos uenue  por ce que uos m  aidiez tant que ge aie lo bon cheualier  celui as uermoilles armes qui l  autrier ueinquié l  asemblee  car an m  a dit que  se l  auoie  nus ne feroit miauz la bataille de lui . 
Por ce suis a uos uenue . 
Or si me secorrez  car granz mestiers m  est . 
  Bele douce amie  fait li rois  par cele foi que ge doi madame la reine qui ci est  que ge ain plus que rien qui uiue  celui cheualier ne conui ge onques que ge saiche  ne de ma maison n  est il mie  ne de ma terre au mien cuidier  ainz lo dessir mout a ueoir . 
Et messires Gauuains lo quiert  soit quarantoisme de cheualiers  des meillors de ma maison  et murent pres a de quinze iorz  ne n  anterront mais an ma maison deuant que il l  auront troué . 
 Lors comance la dame a sorrire des cheualiers qui lo queroient  por que il chaçoient la folie . 
Et la reine la uit  si se porpansa que por noiant ne rioit ele mie  si li dit   Certes  ge cuit que uos sauez mielz o il est que antre moi et lo roi ne faisons . 
 Et cele respont   Par la foi que ge doi mon seignor lo roi  cui fame ge suis lige  ne uos qui ma dame iestes  ge ne uin ceianz se por sauoir non qui il estoit  car ge an cuidoie ci oïr noueles . 
  Certes  fait la reine  gel cuidoie  por ce que ge uos ui sorrire qant mes sires an parloit . 
  Dame  fait ele  ce fu por ce que ge me tenoie a escharnie  et que trop m  estoie trauaillie por neiant . 
Mais puis que n  an puis oïr nouelles  ge uos demant congié  si m  an irai lo matin  car ge ai mout affaire an mon païs . 
  Coment  fait li rois  cuidiez uos an uos ia aler  Si tost ne uos an iroiz uos mie  ainz feroiz compaignie a la reine huit iorz ou quinze  et si an manroiz des cheualiers celui qui miauz uos plaira por fere uostre bataille  car bien sachiez que uos iestes une des dames do monde que plus uoudroie honorer  car uos m  auez bien aidié an mes bessoignes . 
  Sire  fait ele  granz merciz de tant com uos an dites  mais remanoir ne porroie ge plus an nule maniere ne an nule guise  ne cheualier n  i manrai ge nul  puis que celui ne puis auoir que ge queroie  car d  autres ai ge assez . 
 Tant la prient antre lo roi et la reine qe ele remaint iusq  au tierz ior . 
Et lors s  an part au bon congié d  amedeus  et s  en reua an son païs a granz iornees  car mout li tarde que ele soit reuenue et que ele uoie celui par cui toz li pris do monde se trauaille  si se prise mout de ce que ele a an sa baillie ce que nus ne puet auoir . 
Ensi s  an repaire liee et ioieuse  et fait antandant a sa cosine que ele estoit alee a la cort lo roi por ce qu  ele cuidoit que ses prisons fust de la cort lo roi  et que li rois l  en seüst mal gré . 
 Or si ai  fet ele  tant apris qu  il n  est de la maison lo roi ne de sa terre . 
Mais coment l  auez puis fait et uos et il    Dame  fait ele  mout bien . 
Il a eü qanque mestiers li fu . 
 Aprés ne demora gaires qu  ele lo fist traire fors de sa geole et parla a lui an sanblant de fame iriee . 
 Sire cheualiers  fait ele  uos me feïstes l  autre ior dongier de dire qui uos estiez  et ge ai puis tant apris de uostre couine que or uos raenbroie  se uos uoliez . 
  Dame  fait il  granz merciz . 
Et ge me reanbrai uolentiers  se ge puis auenir a uostre reançon . 
  Sauez uos  fait ele  quex uostre reançons sera  Ge uos en nomerai trois des raençons . 
Et se uos n  en prenez une  ia ne m  aïst Dex qant uos ia mais istroiz de ma prison  ne par auoir ne proiere . 
Or prenez une des trois  se uos de ma prison uolez issir . 
  Dame  or me dites uostre plaisir . 
Et puis qu  a ce an suis uenuz  la que que soit m  an couanra il prandre . 
  Ge uos di  fet ele  que se uos me dites qui uos iestes et coment uos auez non  uos seroiz de ma prison quites  et se uos ce ne uolez dire  que uos nos dites cui uos amez par amors  et se uos ne uolez faire ne l  un ne l  autre  si me dites se uos cuidiez ia mais autretant faire d  armes come uos feïstes l  autre ior a l  asanblee . 
 Qant il l  oï  si comança mout durement a sospirer  et dit   Dame  dame  trop me haez  bien lo uoi  qant uos ne me uolez reanbre se honteusement non . 
Dame  por Deu  qant ce sera que uos m  auez fait dire mon grant duel et uostre plaisir  quel seürté en aurai ge que uos me lairoiz aler quitement    Ge uos creant  fait ele  leiaument que  si tost come uos auroiz prise une des trois reançons  quitement uos an porrooiz aler . 
Or est an uos  o de l  aler o del remanoir . 
 Lors comança li cheualiers a plorer mout durement  et dit   Dame  ge uoi bien que par honteuse raençon m  en couient eschaper  se aler m  en uoil . 
Et puis q  ensinc est  miauz me uient il dire ma honte que l  autrui  car bien sachiez que ge ne uos diroie a nul fuer qui ge sui  ne coment ge ai non . 
Et se ge amoie par amors  issi uoirement m  aïst Dex  uos ne sauriez ia cui  se ge poie . 
Don me couient il l  autre chose a dire  et gel dirai  quel honte que ge an doie auoir . 
Tant sachiez uos bien de uoir que ge cuit ancores plus faire d  armes que ge ne fis onques  se il m  est comandé . 
Or si est ansin que ma honte m  auez fait dite  si m  an irai des ores mais  se uostre uolentez est . 
  Assez  fait ele  auez dit . 
Or uos an iroiz quant uos plaira  que or me puis aparceuoir miauz de uos que onques mais ne fis . 
Mais por ce que ge uos ai si honoreement tenu  si uos pri que uos m  en randez un guerredon qui gaires ne uos greuera . 
Et sel di plus por uostre preu que por lo mien . 
  Dame  fait il  dites uostre uolenté  et uos auroiz ce que uos demanderoiz  se troué puet estre . 
  Grant merciz  fait ele  et ge uos pri que uos remenez ceianz iusque a l  asemblee . 
Et ge uos apareillerai cheual boen et armes tex comme uos les uoudroiz porter  si mouroiz de ci a l  asanblee et ge uos ferai sauoir lo ior qu  ele sera . 
  Dame  fait il  ge ferai uostre uolenté . 
  Or uos dirai  fait ele  que uos feroiz . 
uos seroiz en uostre geole et auroiz qanque uos deuiseroiz . 
Et ge uos ferai compaignie souant  et ge et ma coisine . 
Mais ge ne uoil que nule riens saiche q  aiez a moi finé . 
Et uos me dites quex armes uos uoudroiz porter . 
 Et il dist que unes totes noires . 
Atant s  an ua an sa geole . 
Et la dame li fait apareillier celeement escu tot noir et cheual autretel et cote a armer et couertures autreteles . 
Ansin demore li cheualiers . 
Et li rois est en sa terre et fait ensin come ses maistres li anseigna de ses genz honorer  tant que  ançois que la mitié de l  an fust passee  ot il lor cuers si recourez que il orent plus de mil maisons faites an la place de terre ou l  asemblee deuoit estre  et se hatissent bien tuit  que il uoudront miauz morir a dolor an bataille que li rois perdist sa terre a lor uiuant . 
Ansin atornent tuit lor cuers au roi par la grant debonaireté que il lor mostre  et uindrent auec lui au plus efforcieement que il porent an place quinze iorz auant la faute de la triue . 
Et lors uint d  autre part messires Gauuains et si compaignon de lor queste  ne il n  auoient riens esploitié  si an furent tuit honteus . 
Mais l  angoisse de la bessoigne lo roi les ramena . 
Et messires Gauuains dit que miauz lor uenoit estre honiz a l  enor de lor seignor lige  que il toz seus fust honiz et desheritez . 
 Ne honiz  fait il  ne puet il estre sanz nos  mais nos porriens estre sanz lui  car nos poons terre perdre sanz sa honte  mais il ne la puet perdre sanz la nostre . 
 Par les paroles monseignor Gauuain uindrent ensin li quarante cheualier a l  asenblee  si les retint li rois a mout grant ioie  car mout ot grant paor que il ne uenissient pas a tans . 
Ensin uint li rois garniz de sa tere deffandre . 
Et d  autre part reuint Galehoz a grant pooir  que por un home que il an mena a l  autre foiz  en ramena il deus a cesti  si que les roiz de fer qui la premiere ost auoient close ne porent mie clore de cestui la mitié . 
Quant la faute de la triue fu uenue  si dessirrent mout li poure home et d  une part et d  autre a asembler . 
Lors demanderent Galehot cil de son consoil cui il uoudroit anueier asenbler lo premier ior et conbien de gent . 
Et il dist que ses cors ne porteroit pas armes  ne ore ne autre foiz  se bessoinz ne li faisoit porter . 
 Ne a ceste foiz  dist il  n  asenbleront mes genz se por ueoir non la cheualerie lo roi Artus . 
Mais a l  autre foiz assenbleront il si a certes que li uns an remanra desconfiz otreement . 
 Lors comanda que li Rois Premiers Conquis asanblast lo premier ior a trente mile homes tant que il ueïst coment les genz lo roi Artus se contandroient  et se de plus auoient mestier  plus en i anuoieroit . 
Ensin dit Galeholz a ses homes . 
Et d  autre part reparole messires Gauuains a son oncle lo roi  et dit   Sire  se Galehoz ne porte armes demain  uos nes porteroiz mie . 
  Biaus niés  fait il  uos dites uoir  mais uos les porteroiz et manroiz de ma gent une partie . 
Si pensez del bienfaire  si com il est mestiers . 
  Sire  fait il  uostre plaisir . 
 L  andemain leuerent matin et d  une part et d  autre . 
Et quant il orent messe oïe  si s  alerent armer  si passerent les genz lo roi petit et petit les lices et asenblerent ansenble d  une part et d  autre . 
Si ot de boenes iostes et de dures meslees an plusors leus . 
Lors uint assanbler uns des compaignons Galeot  qui mout estoit preuz  et puis fu il de la maison lo roi Artu  si auoit non Escaranz li poures  si estoit assez prisiez d  armes et estoit amez plus que cheualiers des compaignons Galehot qui poures hom fu . 
Cil assanbla toz seus a un grant conroi o il auoit pres de cent cheualiers  et uenoit si durement que toz li siegles l  esgardoit a meruoille . 
Et el conroi auoit de mout preudomes  sel laisserent ferir la ou il uost . 
Et il pecea son glaiue la ou il lo cuida mielz emploier  et deliures ala tot parmi lo conroi ferir un cheualier mout preu qui auoit non Galesguinanz  si estoit freres monseignor Yuain de bast  si uenoit as iostes  si tost com il pooit esperoner  por conquerre pris et honor dom il auoit ia assez . 
La o il uenoit si tost  l  ancontra Escaron  si s  entrehurterent  aprés lo brisier des lances  si durement et des cors et des uis et des cheuax que il se porterent a terre tuit estordi  les cheuax sor les cors  et iurent grant piece a terre sanz releuer . 
Sis des genz lo roi Artus laissent corre por Escarant anconbrer . 
Et qant li suen lo uoient  si hurtent cele part  et sont bien trente cheualier  si auoient ia Escarant remonté et les sis abatuz et Galeguinant pris  quant Yuains li Auoutres i uint poignant et aprés lui des autres une partie . 
Illuec fu la meslee mout dure et mout se deffandent bien cil deuers Galehot  mais il n  i porent longues durer  car il n  estoient pas a tanqanz  ne si bon cheualier come li autre . 
Si lor fu mout durement resqueus Galeguinanz et li autre sis autresi  et Escaranz refu abatuz . 
Illuec asanbla toz li tornoiz a la resqueuse d  Escarant et de Galeguinant  si asenblerent en po d  ore  que d  une part  que d  autre  plus de cinquante mile homes . 
Mout lo faisoient bien les genz lo roi Artus  car li Galehot estoient bien trente mile  et il n  estoient que uint mile et si auoient lo plus bel de la bataille . 
Lors asanbla li cors lo Roi Premiers Conquis  qui mout estoit preuzde cheualiers et seürs et mout les sostint . 
Mais puis que li cors monseignor Gauuain i uint  onques puis ne se tindrent les genz Galehot se mout petit non  ançois s  en comencierent a aler mout laidement . 
Et qant Galehoz les uit  si lor enueia tant de cheualiers que tuit li chanp furent couert . 
Et qant messires Gauuains les uit uenir  si restraint ses genz enuiron lui et mout les pria de bien faire . 
Atant uindrent lor anemis a desroi  si se ferirent antre aus plus durement que il porent . 
Et cil les recuillirent mout uiguereusement  car assez i auoit preudomes . 
Illuec fist messires Gauuains meruoilles  et tuit si compaignon prenoient cuer et hardement  et il seus les sostenoit toz . 
Mais bienfaires n  i pooit auoir mestier  car por un des suens i auoit il des Galehot trois . 
Si les soffrirent a mout grant meschief une piece  mais en la fin guerpirent la place et furent a force mené iusque a lor lices . 
Illuec mostra messires Gauuains une grant partie de sa proesce  car il sosfri tant que tuit cil deuers lui s  an merueilloient  et cil deuers Galehot s  an esbaïssent tuit . 
Quant li rois Artus uit que plus n  i pooient durer  si dist que ore auoit il trop sofert qant il les auoit tant laissiez foler . 
Et lors i anueia autretant cheualiers com il auoit  si les bailla monseignor Yuain a conduire et lo pria de sagement aler . 
Et qant il uint la  si auoient ia tuit li leur passee la lice . 
Si estoit li cheuaus monseignor Gauuain ocis  et il a pié  si auoit mout grant mestier de secors . 
Et si tost com il asanblerent  lor anemi ne se tindrent fors a la lice passer . 
Mais la se tindrent il tant que li Rois d  Outre les Marches uint poignant tot a desroi et auec lui uint mile tot parconté . 
La fu la meslee grant  et mout bien lo faisoient et li un et l  autre . 
Et messires Yuains lo recomença si bien a faire c  onques miauz ne l  auoit fait a nul ior  car il monta monseignor Gauuain tot a force sor un cheual dont il auoit abatu lo Roi Premier Conquis . 
Et si auoit ia messires Gauuains tant esté batuz que onques puis ne fu iorz que il n  an fust pires . 
Lors comencierent les proeces monseignor Yuain  et les monseignor Gauuain ne remestrent mie . 
Ensin dura tote ior la bataille  que qant li un auoient lo peior  si les sostenoient li lor petit et petit tant que ce auint a l  auesprir  que il se comencierent a retraire d  amedeus parz . 
Si n  an i auoit un seul tant fres qui ne fust toz las . 
Et la ou il s  an aloient et d  une part et d  autre  ne s  an ala mie messires Gauuains  ainz fu uenuz a la rescose d  un sien compaignon qui auoit non Gaheriz de Gareheu . 
Si n  an sauoit mot messires Yuains  qui ia s  an raloit  ne li autre compaignon lo roi  quant uns escuiers uint poignant aprés monseignor Yuain et li escria que pris estoit ses amis et ses compainz  se il ne se hastoit . 
Lors retorna messires Yuains si tost com li cheuax pot aler  et fu si esbahiz que onques home n  i apela  mais assez ot grant suite de preudomes . 
Et qant il uint a la meslee  si troua monseignor Gauuain tel conreé que li sans li sailloit por la boiche et par lo nes fors  et cuidoit bien morir sanz confession  mais ancor estoit an son cheual . 
Illuec fu la meslee anforciee  si ot plus grant domache tant por tant que il n  auoient mes hui eü  car assez i ot cheualiers pris et morz et naurez . 
Mais totes ores en orent lo plus bel les genz lo roi Artu a cele foiz et desconfirent les autres . 
Et lors s  an tornerent  si amenerent prisons assez  et mout lor estut bel . 
Li rois fu esbahiz de son neueu qui trop estoit bleciez . 
Et la o li rois l  aresgna deuant sa tente  il ne li pot onques mot dire  ainz chaï pasmez a terre sanz ce que nus ne l  adesoit . 
Iluec fist grant duel li rois et la reine . 
Et furent tuit li mire mandé  si lo couchierent  et trouent que il auoit deus des costes brisiees  et cuiderent bien que il fust deroz . 
Mais il ne l  osoient dire por lo roi  que il ne s  an desconfortast  et distrent que il ne s  en esmaiast mie  que il garroit bien . 
Granz est li diaus an l  ost lo roi Artus de monseignor Gauuain  et plorent tuit li preudome et dient que ia mais si preudome ne porra morir . 
Mais mout an i a qui an font ioie . 
Qant messires Gauuains se fu pasmez deuant sa tente  bien l  orent ueü li cheualiers de Malohaut  si orent oï par derrierres que l  en disoit que morz estoit . 
Et qant il uindrent a Malohaut  si demanda la dame nouelles de l  asenblee . 
Et il distrent que tot auoit ueincu messires Gauuains  mais trop durement estoit bleciez et iusque a mort . 
De ces noueles fu mout la dame dolante et dist   Certes  mar fu messires Gauuains . 
Ia mais plus gentils cheualiers ne morra . 
 Tant alerent les noueles de monseignor Gauuain qu  il n  ot laianz garçon qu  il n  an parlast  s  en oï parler li cheualiers de la geole . 
Et se li autre en furent dolant  il seux an fist duel sor toz homes  et dit   Certes  se il muert  ia mais ceste perte ne sera restoree . 
 Quant li cheualier de laianz s  an furent parti  si porchaça tant li cheualiers de la geole que il parla a sa dame  et dist   Dame  il est uoirs que messires Gauuains soit morz    Certes  fait ele  il est bleciez senz garison  ce ai oï dire . 
  Si m  aïst Dex  fait il  ce est granz dolors a tot lo monde  et au ior de sa mort deura bien estre tote ioie remese . 
Dame  dame  fait il  por qoi m  auez si laidement traï  Ia m  aüstes uos couant qe uos me feriez sauoir lo ior de l  asenblee . 
  Se gel uos oi  fet ele  an couant  or m  an aquit  que ia i ont assez perdu li nostre . 
  Dame  fet il  or est a tart . 
  Non est  fait ele  que tot a tens i uenrez ancores  que l  asenblee resera d  ui en tierz ior . 
Et ge uos ai apareillié cheual et armes itels comme uos me deïstes . 
Mes ge uos lo que uos ne mouoiz de çaianz deuant lo ior de l  asemblee  lors s  erroiz tot droit de ci an la place  et uos i sauez bien la uoie    Dame  fait il  a uostre uolenté . 
 Atant s  en reua gesir li cheualiers  et la dame d  autre part . 
Et qant uient l  andemain aprés disner  la dame uient au cheualier  si lo comande a Deu  et dit que ele uait a un sien affaire . 
Et li cheualiers la mercie mout de la grant honor que ele li a portee  et dit que il est ses cheualiers et sera tote sa uie . 
Atant s  am part la dame  si s  an uait an l  ost . 
Et li rois et la reine font de li grant ioie come gent iriee  et l  an moignent ueoir monseignor Gauuain  que ele dessirroit mout a ueoir . 
Mais ele lo troua de plus bel senblant que l  an ne li ot conté  s  an fu mout liee . 
Ensin passerent cele nuit . 
Et a mout grant paor atandoit li rois Artus l  andemain  car mout auoit des cheualiers perduz . 
Et la cosine a la dame de Malohaut  qui an sa maison estoit remesse  appareilla la nuit au cheualier ses armes et lo coucha en la couche sa dame et fu deuant lui tant que il fu andormiz  car la dame li auoit prié que ele li portast totes les honors que ele li porroit porter sauue s  anor . 
Au matin se leua li cheualiers mout main  et la pucele l  aida a armer . 
Et qant il l  ot comandee a Deu  si s  an parti et erra la matinee tant que il uint an la place au soloil leuant . 
Si s  aresta sor la riuiere et apoia sor son glaiue an cel leu meïsmes ou il auoit esté a l  autre asanblee  et comença a regarder an la bretesche o messires Gauuains gisoit malades  por les dames et por les damoiseles qui i uenoient . 
Si estoit ia la reine uenue et la dame de Malohaut et dames autres assez et damoiseles . 
Et les genz lo roi Artus s  estoient ia armees  et passoient l  eue espessement cil qui dessirroient lo ioster  et autretel faisoient li Galehot . 
Si ne demora gaires que an mainz leus furent li pré couert et de iostes et de meslees . 
Et li cheualiers pensa toteuoies  apoiez sor son glaiue  et esgardoit uers la bretesche mout doucement o les dames estoient . 
Et la dame de Malohaut lo uit  sel conut mout bien  si ancomença a parler  oiant les autres   Dex  fait ele  cist cheualiers que ge uoi sor cele riuiere  qui puet il estre  Il ne nuist as noz  ne aide . 
 Lors lo comencierent tuit et totes a regarder . 
Et dist messires Gauuains se il lo porroit ueoir . 
Et la dame de Malohaut dist qu  ele l  atorneroit bien qe il lo uerroit bien . 
Lors li fist ele meesmes un siege ancontre une fenestre  si lo couchierent  si que il pot bien ueoir tot contraual la riuiere . 
Et il esgarde  si uoit lo cheualier au noir escu  qui pensoit  apoiez sor son glaiue . 
Si dist a la reine   Dame  dame  menberroit uos ore que ge refui antan bleciez et gisoie ceianz  que uns cheualiers pansoit autresi sor cele riuiere  ou cist ou uns autres  mais il portoit unes armes uermoiles  Et ce fu cil qui l  assenblee uainqi . 
  Biaus niés  fait ele  il puet bien estre  mais por qoi lo dites uos    Dame  fait il  gel di por ce que gel uoudroie que ce fust il  car ge ne ui onques proeces de nul cheualier si uolentiers come les soes . 
Et nos en uerriens ancui assez . 
 Longuement parlerent de lui  ne onques ne s  an mut de son estaige . 
Et li rois Artus auoit ia ses genz ordenees  si auoit fait quatre batailles o il auoit an chascune quinze mile homes  et an la quinte an auoit plus de uint mile . 
Si ot a conduire la premiere bataille li rois Yders  qui mout estoit preudom et mout lo fist bien lo ior . 
La seconde mena Heruis de Riuel  c  estoit uns des cheualiers do monde qui plus sauoit de guerre . 
La tierce conduist Aguisçanz  li rois d  Escoce  qui cosins estoit lo roi Artus  et la premiere aüst il aüe se il saüst autretant d  armes come faisoient tex i auoit . 
La carte conduist li rois Yons . 
La quinte conduist messire Yuains  li filz au roi Urien  ou il auoit plus de uint mile homes  et deuoit asenbler toz darriens . 
Ensi ot fait li rois Artus cinc batailles . 
Et autretant an refist Galehoz . 
Si auoit em chascune des quatre uint mile homes  et an la quinte en ot quarante mile . 
La premiere bataille ot Malaugins  ses seneschauz  ce fu li Rois des Cent Cheualiers qui mout estoit preuz et hardiz . 
Et l  autre ot li Rois Premiers Conquis . 
La tierce ot li rois de ualdoain . 
Et la quarte mena li rois Clamadex des Loigntaines Isles . 
La quinte o les quarante mile estoient mena li rois Bademaguz de Gorre  qui mout estoit preudom de cheualerie et de consoil . 
Celui ior ne porta mie Galehoz armes a cheualier  mes il uesti un haubercion cort come serianz  un chapel de fer en sa teste comme serianz  s  espee ceinte  un baston cort et gros an sa main  et sist an un cheual tel com a prodome couenoit  car ce estoit li homs el monde qui plus an auoit de bons et de biax . 
Ensin sont assanblé d  une part et d  autre por assanbler . 
Et li Cheualiers Noirs est ancorres sor la riuierre  pansis . 
Et la Dame de Malohaut apele la reine et dist   Dame  car lo faites bien . 
Mandez a ce cheualier qu  il face d  armes por amor de uos et que il uos mostre des quex il est  ou des noz  ou des lor . 
Lors saurons que il uoudra faire  et se il a point de ualor an lui . 
  Bele dame  fait la reine  ge ai assez ou penser autres choses  car mes sires li rois est an auanture de perdre ancui tote sa terre et tote s  enor . 
Et mes niés gist ci tex conraez comme uos poez ueoir  si uoi tant de meschief que ge n  ai ores talant ne mestier des granz hatines que ge soloie faire ne des anueseüres  car ge ai assez o antandre . 
Mais uos li mandez  et ces autres dames  s  eles uolent . 
  Certes  dame  fait ele  ge an suis tote preste  s  il fust qui d  autre part li mandast . 
Se uos uolez  mandesiez li  et ge an feroie conpaignie uolentiers . 
  Dame  fait la reine  ge ne m  en entremetrai ia . 
Mandez li uos et ces autres  se uos uolez . 
 Lors dist la dame de Malohaut que  se les autres dames li uolent mander d  une part  ele li mandera d  autre . 
Et eles l  otroient totes . 
Et la reine lor preste une de ses damoiseles a cel message porter . 
Et la dame de Malohaut deuise lo message  et messires Gauuains i met deus glaiues dou suen et un escuier qui les portera . 
Lors dist la dame a la pucele   Damoisele  uos iroiz a cel cheualier qui la pense  et si li diroiz que totes les dames et les damoiseles de la maison lo roi lo saluent  fors lo cors ma dame seulement . 
Et si li mandent et prient que se il atant ia mais a auoir ne bien ne honor an leu o nules d  aus ait ne force ne pooir  si face ancui d  armes por lor amor tant qe eles l  an doient gré sauoir . 
Si li presentez ces deus glaiues que messires Gauuains li anuoie . 
 Atant monte la pucele sor son palefroi  et li escuiers aprés qui les glaiues porte  et uindrent au cheualier  si li dist la pucele son message . 
Et quant il oï parler de monseignor Gauuain  si demanda ou il estoit . 
Et la pucele dist   Il est an cele bretesche  et dames et damoiselles assez . 
 Et il prant congié a la pucele et dit au uallet que il lo siue . 
Et il regarde ses iambes et afiche es estriers  si est auis a monseignor Gauuain  qui l  esgarde  que il soit creüz grant demi pié . 
Lors esgarde uers la bretesche  et puis s  en torne tot contraual les prez  ferant des esperons . 
Et qant messires Gauuains l  an uoit aler  si dist a la reine   Dame  dame  uez lo cheualier  ou an tot lo mont n  en a nul  c  onques mais a nul cheualier si bon ne si bel ne ui porter armes come cist les porte . 
 Lors corrent totes  et dames et damoiseles  as fenestres et as creniaus por lui ueoir . 
Et il s  en uait a force et si tost comme li cheuax li pot aler . 
Si uoit a destre et a senestre de mout beles iostes et de mout boenes meslees  car grant partie des legiers bachelers de l  ost lo roi auoient ia la lice passee por faire d  armes  et de l  ost Galehot an reuenoit ça dis  ça trente  ça qarante  ça cent  an un leu plus  en autre mains . 
Et eschiue totes les meslees et hurte des esperons contre un grant conroi que il uoit uenir  ou il pooit bien auoir cent cheualiers . 
Et il se plunge antre aus et fiert un cheualier  que il lo porte tot an un mont a terre  et lui et lo cheual . 
Et qant ses glaiues li est peceiez  il fiert des tronçons  tant com il durent  iusq  el poing  et puis s  eslance fors a son escuier qui ses deus glaiues porte  s  en prant un et se refiert antr  aus . 
Et ioste si apertement que tuit li autre an laissent lo ioster et lo bienfaire por lui esgarder . 
Si fet tant d  armes des trois glaiues  tant com il durent  que messires Gauuains tesmoigne que nus hom  au suen escient  autretant n  en poïst faire . 
Et si tost com il sont peceié tuit troi  si s  en reuient sor la riuiere an celui leu meïsmes o il auoit deuant esté  et torne son uis uers la bretesche  si regarde mout doucement . 
Et Messires Gauuains an parole et dit   Dame  ueez uos cel cheualier  Bien sachiez que ce est li plus preuz do monde . 
Mais uos auez trop mespris el mesage qui li fu enuoiez  quant uos n  i uousistes estre nomee . 
Et par auenture  il l  a tenu a orgoil  car il uoit bien que la besoigne est plus a uos c  a totes les autres . 
Si pense espooir que petit lo prisastes qant uos ne li deinastes mander que il feïst d  armes por uostre amor . 
  Par foi  fet la dame de Malohaut  il mostre bien a nos autres que por nos n  en fera il plus . 
Or li mant qui mander li aura  que la nostre hastine est a mais hui remesse . 
  Dame  fait messires Gauuains a la reine  sanble uos que ge uos aie dit raison    Biax niés  fait ele  que uolez uos que ge an face    Dame  dit il  gel uos dirai . 
Il a mout qui a un preudome  car por lo cors d  un preudome ont maintes choses esté a chief menees qe totes alassent a neient . 
Et ge uos dirai que uos feroiz Mandez a cestui saluz et que uos li criez merci dou reiaume de Logres et de l  onor mon seignoir lo roi  qui hui ira a mal  se Dex et il n  i met consoil . 
Et se il ia mais atant a auoir ne honor ne ioie en leu o uos aiez pooir  si face encui por uostre amor tant d  armes que uos l  an deiez gré sauoir  et que il pere a ses ueures que il ait ses proesces mises en l  onor mon seignor lo roi et an la uostre . 
Et bien sachiez  se il uelt metre deffanse  li rois  mes sires  ne sera hui mis au desoz por pooir que Galehoz ait . 
Et ge li anuoierai dis glaiues  don li fer sont tranchant et les hantes grosses et cortes et roides  don uos uerroiz ancui mainte bele ioste faire . 
Et se li anuoiera auec trois cheuaus que ge ai mout boens et mout biaus  et seront tuit couert de mes armes . 
Et sachiez que s  il uelt faire son pooir  il les metra bien ancui toz trois a la uoie . 
 Ensin deuise messire Gauuains . 
Et la reine dit qu  il mant au cheualier ce qu  il uoldra an son non  que ele l  otroie bien . 
Et la dame de Malohaut en est si liee que par un pou qu  ele ne uole  que or li est auis que ele ataint qanqu  ele auoit toziorz chacié . 
Lors apele messires Gauuains la pucele qui lo message auoit porté  si l  anuoie au cheualier qui pense et li deuise tot einsin com il auoit dit a la reine . 
Puis apele catre de ses serianz et comande as trois qu  il moinent a ce cheualier trois de ses cheuaus toz couerz  et li carz li port une liace de dis lances  les plus forz que il a . 
Atant s  an part la pucele et dit au cheualier ce que messires Gauuains et la reine li mandent  et les pressanz li baille . 
Et li cheualiers li demande   Damoisele  ou est ele  ma dame    Sire  fait ele  laïssus en cele bretesche  et dames et damoiseles estre . 
Et si i gist messires Gauuains malades . 
Et sachiez que uos seroiz ia mout bien esgardez . 
 Et li cheualiers li dist   Damoisele  dites a ma dame que ensi soit come li plaira . 
Et a monseignor Gauuain granz merciz me randez del presant . 
 Lors prant lo plus fort des glaiues que li uallez portoit  et dit a els toz qu  il lo siuent . 
La damoisele prant congié et s  an reuient  et dist a la reine et a monseignor Gauuain ce que li cheualiers lor mande . 
Et la Dame de Malohaut ancomence a sorrire mout durement . 
Et li cheualiers laisse corre tot contraual les prez o maint bon cheualier estoient ia assenblé et d  une part et d  autre . 
Si auoit ia la bataille au roi Yder passee la lice et estoit assemblee a la bataille au Roi des Cent Cheualiers  si lo faisoient mout bien et li un et li autre . 
Et il eschiue totes les meslees et fait sanblant qe nules n  an uoie et passe outre tot droit a la bataille que li Rois Premiers Conquis menoit  o il auoit bien uint mile cheualiers . 
Si lor adrece il la teste del cheual  et cuer et cors an uolenté  et se fiert antre aus si tost comme li cheuaus li pot aler . 
Et se fiert la ou il se cuide miauz son cop anploier  si que deuant son glaiue ne remaint riens que il consiue  ne li cheualiers ne li cheuaus  ainz fait uoler tot an un mont  et ses glaiues li peçoie . 
Cest acontre ont ueü maint cheualier lo roi Artu  messires Kex li seneschaux et Sacremors li Desreez et Giflez  li filz Dué  et Yuains li Auoutres et messires Brandeliz et Gaheriez  li freres monseignor Gauuain . 
Cil sis uenoient tot a desroi por faire d  armes  car pris d  armes et legieretez les portoit a onor conquerre  et toz li plus isniax n  i cuidoit ia uenir a tans . 
Et aprés ces sis en uenoient bien cent  les hiaumes laciez  les hantes anpoigniees  tuit prest de bien faire . 
Et Kex li seneschaus  qui lo cheualier ot ueü asenbler  apele les cinc qui auec lui estoient  si lor dist   Seignor  uos auez orandroit ueu lo plus bel encontre qui onques fust faiz par un sol cheualier . 
Et nos somes tuit ci por enor et por pris gaaignier  ne ia mais an totes noz uies ne trouerons si bien ou enploier cheualerie  se nos point en auons . 
Et orendroit m  enhatis ge de lui siure  car il ne puet estre se trop preudom non . 
Et qui or uoura honor auoir  si me siue  car ge nel lairai hui mais se mort nel lais o mehaignié . 
 Atant hurte des esperons  et tuit li autre aprés . 
Et li Cheualiers Noirs  qui son glaiue auoit peçoié  se fu lanciez fors et reprist un glaiue de ses escuiers  si s  en reuint grant aleüre a la meslee . 
Et cil aprés uenoient  si s  aponent a lui  si se fierent aprés lui an la bataille . 
Et il comence cheualiers et cheuaus a abatre et a aporter escuz de cols et arachier hiaumes de testes . 
Et il fait tant d  armes que tuit cil s  an meruoillent qui auec lui sont . 
Et cil qui sont contre lui s  en esbaïssent . 
Tant a fait que tuit li glaiue sont pecié et uns des cheuaus morz que messires Gauuains li auoit enuoié  car il chaï soz lui ( et li escuiers l  an amena un autre et l  estraint mout durement )  et la ou il estoit an la presse a pié  si uindrent li cent conpaignon ferant . 
Et uns de ses escuiers li amoigne un destrier  et il i saut es arçons et uint antre les autres en la bataille come s  il n  i eüst hui mais esté  l  espee el poign . 
Et qant li conpaignon uirent desoz lui lo cheual couert des armes monseignor Gauuain  si s  an merueillierent mout et sorent bien que il estoit trop preudom  si lo siuerent  tuit prest de proesce faire ou de morir a henor en sa conpaignie . 
Lors comencerent a faire d  armes mout durement . 
Ne a cel tans ne prenoit mie cheualiers autre par lo frain  ne n  an feroient sor un ne dui ne troi  mais qui plus poit faire d  armes  plus an faisoit  s  il pooit un cheualier ferir ou deus ou trois o tant com il poïst . 
Ainsi faisoit li Noirs Cheualiers d  armes antre lui et sa compaignie . 
Mes mout estoient a grant meschief  ne longuement n  i poïssient il pas durer  se ne fust une auenture qu  il i auint  que la bataille au Roi des Cent Cheualiers se desconfist  qu  il ne porrent plus durer au roi Yder . 
Si s  en aloient durement  si les anbatirent au Roi Premier Conquis . 
Si en ot li Rois des Cent Cheualiers mout grant honte et grant duel  car androit soi estoit il mout bons cheualiers et mout seürs . 
Illuec recourerent li desconfit qui mout trouerent grant secors . 
Et mout estoient plus que li autre  car il estoient an deus batailles plus de quarante mile  et deuers les compaignons monseignor Gauuain n  estoient que quinze mile  si les orent derompuz a l  ansenbler . 
Iluec parurent les granz proeces au Noir Cheualier  que il ne consiuoit cheualier que il ne portast a terre maugré suen . 
Il abatoit cheualiers et cheuaus par cols de lances  et par ferir d  espees  et au sachier par hiaumes et par pennes d  escuz  et par anpoindre de lui et de son cheual . 
Il ne faisoit se meruoilles non  et la ou il uenoit  l  espee traite  souant li auenoit que il ne trouoit ou ferir an sa uoie  car il lo fuioient tuit  car la ou il feroit a droit cop ne poit durer ne fers ne fuz  ne cors d  ome ne poit sostenir ses cox . 
Et il seus lo faisoit si bien que toz sostenoit cels deuers lui et toz atandoit cels qui contre lui estoient . 
Et cil deuers lui lo faisoient mout bien  que por son bienfaire  que por les granz proesces . 
Ensin tandoient tuit a lui  et tuit se meruoillent qui il est por les granz proeces que il fait . 
Mout lo fait bien li cheualiers  si an cort tant la parole amont et aual que par tote l  ost lo roi Artus ne parole l  an se de lui non  ne an la Galehot autresin . 
Et dient tuit cil qui ses proesces ont ueües que neianz fu de celui d  antan as armes uermoilles enuers cestui . 
Grant piece se contint ensi  et totes ores se contenoient pres de lui li sis compaignon que li contes a nomez . 
Et lors fu ses cheuaus ocis desoz lui  et il saut maintenant an l  autre qui amenez li fu . 
Et lors comança mout a empirier sa compaignie  qui tote ior s  estoit tenue de lui aidier . 
Lors apele li seneschax l  escuier qui lo cheual amena  et li dist   Amis  ua tost a Herui de Riuel  la ou tu uoiz cele baniere bandee d  or et de sinople  autant de l  un come de l  autre . 
Et se li di que ge li mant que des or mais se doit plaindre de lui  et ge et toz li mondes  car il laise morir lo meillor cheualier qui onques portast escu a col . 
Et bien sache de uoir que se cist i muert  la flors des compaignons lo roi morra aueques lui . 
Et il qui secorre lo deüst en sera tenuz por mauuais a toz les iorz de son uiuant . 
 Atant se part li escuiers et uient a Herui  si li dit son message de tot an tot . 
Et qant Heruix l  oï  s  an fu mout esbahiz et mout honteus  et dit   Dex aide  traïson ne fis ge onques  ne ia mais ne l  ancomencerai  car trop sui uieus . 
 Puis a dit a ses homes que il cheuauchent serreement . 
 Et tu ua deuant  dist il a l  escuier  si me di au seneschal que  se il puet tant soffrir que ge uiegne an la place  il ne me tandra mie por traïtre . 
 Et li uallez s  an reuint a Qeu et dist les paroles Herui . 
Et Kex s  an rist  si a messaise com il estoit  et puis demande au uallet qui li Noirs Cheualiers est . 
Et cil respont que il n  an set rien . 
 Por coi  fait il  li a dont enuoié messires Gauuains ses cheuax   Et li uallez respont qu  il n  en sot plus qu  il li a dit . 
Lors remist Kex son hiaume que il auoit osté et reuint a la meslee mout aïrieement . 
Atant ez uos Herui de Riuel atote sa banierre . 
Et qant il asanblerent  si s  escrierent si durement que par toz les prez n  oïst l  en se Herui non . 
Et messires Gauuains s  an rist  si malades com il est . 
Et cil se fierent an la meslee  les lances afichiees desoz les aiseles . 
Iluec fu granz la meslee  si i auoit maint cheual estraier et ocis  et maint cheualier abatu et ocis et naurez  si ueïssiez cheuax fuir estraiers de totes parz les uns  et les autres sor cors de cheualiers  et maintes beles armeüres gisanz a terre  qu  il n  estoit qui les an leuast . 
La comença Heruix de Riuel a faire d  armes par deuant Keu lo seneschal por les paroles qu  il li auoit mandees  si an fist lo ior plus que mestiers ne li fust a son aage et il auoit bien quatre uinz anz passez . 
Mout lo firent bien les genz lo roi Artus  mais li Noirs Cheualiers lo par faisoit trop durement bien . 
Ne onques  puis que Heruis fu assemblez  ne tindrent place les genz Galehot se petit non  et si auoient plus de gent bien lo quart . 
Mais si tost comme li rois de uadahan uit que lor genz an auoient lo peior  si les secorrut atote sa baniere  et uindrent a desroi si com il porent plus aler . 
Et lors furent a meschief les genz lo roi Artu  que por un des lor estoient dui li Galehot . 
Et qant il orent un po esté folé  si les secorrut li rois Aguisçanz . 
Et lors furent auques parigas  si soffrirent auques li un les autres . 
Et ia estoit li solauz mout hauz . 
Lors asenbla li rois Clamados  et li rois Yons ancontre lui . 
Ensin furent assanblees quatre batailles d  une part  et quatre d  autre . 
Si estoient bien uint mile plus deuers Galehot que deuers lo Noir Cheualier . 
Mais mout se tenoient bien li suen  et mout i auoient perdu li Gualehot  car trop auoient fait d  armes les genz lo roi Artu as comançailles . 
Et qant uint androit midi  si se desconfistrent mout les genz Gualehot . 
Et si estoient bien uint mile plus des autres  et si auoient totes ores lo plus lait . 
Mes se ne fust li bienfaires del Noir Cheualier  ia cil deuers lui ne se tenissent . 
Mais il les esbaïsoit  toz ses enemis  par son bienfaire  si que il ne lor estoit pas auis que nule planté de gent ne lor poïst auoir mestier . 
Tant s  espoenterent des meruoilles que il faisoit que li plusor tornoient lo dos et s  an aloient tot droitement as tentes mout laidement . 
Et qant Galehoz les uit  si s  en merueilla que ce pooit estre  car ce sauoit il bien que li suen estoient plus  si uint ancontre les fuianz et demanda que ce estoit . 
 Qoi  sire  fait uns cheualiers qui de tornoier n  auoit talant  qui merueilles uoudra ueoir  si aille la don nos uenons  et il uerra les greignors qui onques fussient ueües ne ia mais soient . 
  Coment  fait Galehoz  quex merueilles sont ce donques    Quex  sire  fait il . 
La aual a un cheualier qui tot uaint por son cors  ne nus cors d  ome ne puet a lui durer  ne nus ne puet soffrir ses cox . 
Ne onques cil d  antan as armes uermoilles ne ualut ancontre cestui une maaille . 
Ne riens ne le porroit lasser  car il ne fina des hui matin  et si est autresi fiers et fres com se il n  aüst onques armes portees . 
  En non Deu  fait Galehoz  ce uerrai ge par tans . 
 Lors uient a son grant conroi  si an seure dis mile homes  et trente mile an remest . 
Et dist au roi Baudemagu   Gardez si chier comme uos auez uostre honor et moi que mes conroiz ne se mueue  se ge meïsmes  mes cors  ne uos i ueign querre . 
Et uos  fait il as dis mile  uos tenez tuit coi a une part  loig des autres  tant que ge uaigne a uos . 
 Atant s  en uient an la bataille a tex armes com il auoit  et fait auec lui retorner toz les fuianz . 
Et ia estoient li suen tel conreé qu  il se desconfisoient tuit . 
Mais qant Clamadex li rois les uit uenir  si an reprist cuer et escria s  enseigne mout hautement et recoura iluec ses genz  si laisse corre a ses anemis mout durement . 
Et Galehoz comanda a cels que il amenoit que il se ferissient an aus tot a desroi  si tost com il porroient a esperon . 
 Et n  aiez garde  fet se il  que uos seroiz bien secorruz a toz bessoinz . 
 Et cil laissent corre au comandement del preudome  si fierent antr  aus . 
Et lors recourent tuit li lor  et mout fu bien escriee l  anseigne Galehoz  car li un et li autre cuiderent que granz genz les aüsient secorruz . 
Ses aüssient mout durement tornees arriers les genz lo roi  se li Noirs Cheualiers ne fust . 
Mais il seus en prant si tot lo fais sor lui que il recueure a toz les besoinz et a toz meschiés  apareilliez de deffandre et d  anchaucier . 
Illuec fu ses cheuaus ocis soz lui  et il uint a pié  et ce ert li darreains de ses cheuaus . 
Et la presse fu granz antor lui  que l  en ne pot mie meintenant auenir a lui por remonter . 
La ou il estoit a pié  lo faisoit il si q  en ne lo pooit ueoir coart ne pareceus  ainz est a toz abandonez autresi com uns estandarz . 
Et il feroit destre et senestre sanz repox  s  espee ne fust ia ueüe sanz cox doner  il detranchoit hiaumes  il decopoit escuz  il fausoit hauberz sor espaules ou seur braz de cheualiers  il faisoit meruoilles a ueüe . 
Qant Galehoz uit ces meruoilles que il faisoit  si se merueilla coment li cors d  un cheualier pooit ce faire  et dit a soi meïsmes que il ne uoudroit mie auoir conquises totes les terres cui sont desouz lo trone  par couant que uns si preudons fust morz par ses corpes . 
Lors feri lo cheual des esperons et se mist an la presse  lo baston en la main  por departir la meslee desor celui qui a pié estoit  si fist ses genz arriere traire a mout grant poines . 
Puis apela lo cheualier et dist   Sire cheualiers  or n  aiez garde . 
 Et cil respont mout hardiement que non a il . 
 Sauez  fait Galehoz  que ge uos dirai . 
Ge uos uoil aprandre une partie de mes costumes . 
Et sachiez que ge deffant a toz mes homes qe nus ne mete main a uos tant comme uos iestes a pié  ne nus outre uos ne chast . 
Mais se uos meusiez et uos laissesiez a faire d  armes par coardisse  ge ne uos aseüreroie mie d  estre pris . 
Mais tant comme uos porteroiz armes  ne troueroiz uos ia qui uostre cors preigne . 
Ne ia se uostre cheuaus est morz  por ce ne uos esmaiez  car ge uos donrai cheuaus tant comme uos an porroiz hui mais huser  et ge serai uostre escuiers hui tote ior . 
Et se ge ne uos puis lasser  don ne uos lassera nus hom uiuant . 
 Lors descent do cheual  si lo baille au cheualier . 
Et cil i est montez sanz arest et reuint a la meslee autresi uistement come se il n  i eüst hui mais cop feru . 
Et Galehoz remonte an un cheual qui li fu amenez et uint an haut a son conroi  si prant a soi les dis mile et dist que cil aillent asanbler auant . 
 Et uos  fet il au roi Bademagu  uanroiz aprés  si n  asanbleroiz mie si tost comme cil seront assenblé . 
Mais quant li dairain de la seront uenu  lors si asanbleroiz . 
Et cil de la cuideront que totes mes genz soient uenues  quant cil dis mile seront assenblé . 
Et ge meïsmes uos uandrai querre . 
 Atant s  an part atot les dis mile  si les fait cheuauchier toz desconreez et espanduz  l  un loing de l  autre  por sanbler que plus i eüst genz . 
Et quant il sont pres de la bataille  si fait soner ses cors et ses buisines  don il i auoit tant que toz li païs an tranbloit . 
Quant li cheualiers les ot uenir  si li sanbla que grant effort de genz auoit la  si se traist pres des suens et les apela antor lui . 
Si lor dist   Seignor  uos iestes tuit ami lo roi . 
Ge ne uos sai nomer  mes mout iestes tenuz a preuzdome . 
Or i parra qui ert a droit loez . 
 Atant uindrent cil tuit desconreé . 
Et messire Yuains  qui les uit uenir  comanda ses conroiz tot soef aler  et dist a ses genz que tuit fussient aseür que  nos ne perdrons hui mais riens par effort de genz que ge aie ueües encor  . 
Ce disoit il  por ce que il cuidoit que ce fussient totes les genz Galehot . 
Messires Gauuains sot bien  tantost que il les uit des la ou il gisoit  que ce n  estoient il mie tuit . 
Et qant li dis mile assanblerent  si fu mout granz la noise . 
Et cil les recuillent au plus uiguerosement que il porent . 
Mes si durement uinrent li Gualehot que maint an abatirent a lor uenir . 
Mais qant messires Yuains uint  mout les conforta  et mout an auoient grant mestier  car ia guerpissoient par tot place  si recourerent a l  asenbler de monseignor Yuain . 
Et Gualehoz s  en reua arrieres a son conroi et comanda que il cheuauchast si durement que onques mes nules genz si durement ne uenissent . 
 Et de tel aleüre  fait il  les alez ferir que ia nus n  en remaigne a cheual  car uos iestes tuit frec et fort et seiorné  ne n  auez portees armes puis que uos fustes ci uenu . 
Or i parra come uos lo feroiz durement . 
 Atant cheuauchent li conroi tot lo pandant . 
Et lor gent auoient ia mout lo poior  car mout lo font durement li compaignon monseignor Yuain  et ses cors lo fait bien sor aus toz . 
Mais nus biens de lui ne d  autrui ne se prant au bienfaire del Noir Cheualier  mais cil lo fait bien sor toz homes . 
Mais qant li conroiz Gualehot uint  si chania mout li afaires  car trop i auoit grant fes de gent . 
Si fu an lor uenir li boens cheualiers portez a terre et li sis compaignon qui tote ior auoient esté si pres de lui . 
Lors uint Gualehoz poignant et le remonta el cheual o il meïsmes seoit  car li suens n  estoit preuz a son hués . 
Si tost com il fu remontez  si reuint autresi uistement an la meslee com il auoit fait autre feiee  si comança a faire d  armes au tesmoign Gualehot meïsmes plus que nus hon ne poïst faire  si que tuit s  an esbaïssoient . 
Ensi dura ses bienfaires iusque a la nuit  n  onqes ne fu ores que il et ses genz n  eüssient lo plus bel de la bataille . 
Quant uint a l  anuitier  si comancerent a departir et d  une part et d  autre . 
Et il s  an parti au plus celeement que il pot et s  en torna tot amont les prez antre lo tertre et la riuiere . 
Et Gualehot  qui mout se prenoit garde de lui  l  an uit aler  si fiert aprés des esperons et lo siut de loig par l  adrecement do tertre tant que il lo uint ateignant aual . 
Si s  acosta de lui au plus belement que il pot  et dist   Dex uos beneïe  sire . 
 Et cil lo regarde an trauers  si li a randu son salu a mout grant paine . 
 Sire  fait Gualehoz  qui estes uos    Biaus sire  uns cheualiers suis  ce poez ueoir . 
  Certes  fait Gualehoz  cheualiers iestes uos  li miaudres qui soit . 
Et uos iestes li hom el monde cui ge miauz uoudroie honorer  si uos sui uenuz requerre an toz guerredons que uos uenoiz hui mais herbergier o moi . 
 Et li cheualiers li dist  autresin comme s  il ne l  eüst onques mais ueü   Qui iestes uos  sire  qui me priez de herbergier    Sire  fait il  ge suis Gualehoz  li filz a la Iaiainde  li sires de totes ces genz deça  uers cui uos auez hui desfandu lo roi Artu et ses genz  que ge auoie mout bien an mon pooir  et conquis l  eüse se uostre cors ne fust . 
  Comment  fait li cheualiers  uos iestes anemis monseignor lo roi Artu et si me priez de herbergier  uos ne me herbergeroiz ia  se Deu plaist  an cest point . 
  Ha  sire  fait Galehoz  ge feroie plus por uos que uos ne quidiez  et si ne l  ai mie hore a comancier . 
Et ancor uos pri ge  por Deu  que uos herbergiez anuit a moi par couant que ferai a deuise quant que uos m  oseroiz requiere . 
 Atant s  arestut li cheualiers  si regarde Galehot mout durement  et dist   Certes  sire  premeterres estes uos mout boens . 
Ce ne sai ge do randre  coment il est . 
 Et Galehoz li respont   Sire  sachiez por uoir que ge suis li riches home o monde qui moins promet . 
Et ancor uos di ge bien que  se uos an uenez herbergier a moi  ge uos donrai ce que uos me demanderoiz . 
Et si uos an ferrai si seür com uos deuiseroiz de uostre boiche . 
  Sire  fait li cheualiers  uos iestes tenuz por mout preudom  et il ne seroit mie uostre honors de chose prometre don uos ne uossisiez an la fin aquiter uostre creant . 
  Sire  fait Galehoz  n  an dotez ia  car ge n  an mantiroie  fait Galehoz  por tot lo reiaume de Logres gaignier . 
Et ge lo uos fïancerai comme leiaus cheualiers  car rois ne suis ge mie ancores  que uos donrai ce que uos me demanderoiz por auoir anuit mais uostre conpaignie . 
Et se plus la puis auoir  plus la prandrai . 
Et se uos de ma fïance n  auez assez  ge uos an ferai si seür comme uos uoudroiz . 
  Sire  fait li cheualiers  moi semble que uos dessirrez mout ma compaignie  se uostre corages est tex comme la parole . 
Et ge me herbergerai o uos mais enuit  mais uos me fïanceroiz que uos me donroiz ce que ge uos demanderai . 
Et ancor autre seürté m  an feroiz  se uos requier . 
 Ensin ont antre aus deus establiees lor couenances  et Galeholz li fïance ses couenances a tenir . 
Lors s  en uont andui as tantes . 
Et les genz lo roi estoient ia repairié as tantes . 
Et messires Gauuains en ot bien ueü aler lo cheualier  si estoit mout angoisseus de ce que il s  an aloit . 
Et se il fust haitiez  il i eüst mise mout grant paine an lui ramener . 
Si auoit mandé au roi qe il uenist a lui  car il li uoloit dire que il alast aprés lo cheualier tant que il lo retenist . 
La o il atandoit lo roi  il regarde contremont les prez et uoit uenir Galehot  son destre braz sus lo col au cheualier  si l  an menoit antre lo tertre et la riuiere  que les genz lo roi Artus lo ueïssient . 
Et qant messires Gauuains les uit  si sot bien que Galehoz l  auoit retenu  et dist a la reine  qui laianz estoit   Ha  dame  dame  or poez uos bien dire que nostre home sont desconfit et mort . 
uez c  a conquis Galehoz par son sauoir . 
 Et la reine esgarde  si uoit lo cheualier que Galehoz en moine  si est tant anragiee que ele ne puet un mot dire de sa boiche . 
Et messires Gauuains refit tel duel que il s  est trois foiz pasmez an moins d  ore que l  an n  alast lo giet d  une menue pierre . 
Et li rois uenoit laianz  si oï lo cri que chascuns disoit   Morz est . 
Morz est . 
 Et si uint deuant lui et l  anbraça am plorant  si lo comança mout doucement a apeler  si reuint messires Gauuains de pasmoisons . 
Quant il uit lo roi  si lo comença mout durement a blasmer  et dist   Sire  or est uenuz li termes que li clerc uos distrent . 
Esgardez quel tressor uos auez perdu . 
Cil uos toudra terre qui hui tote ior la uos a garantie par son cors . 
Et se uos fussiez prodon  uos l  aüssiez retenu autresi com a fait li plus prodom qui uiue  qui deuant uos l  an moine  ne ne li fist onques se nuire non . 
Et uos l  auez laissié qui uos a rendue honor et terre . 
Ensi se mostrent bien li preudome  la ou il sont . 
 Lors uoit li rois lo cheualier que Galehoz en menoit  s  an ot li rois tel duel que par un pou qu  il ne chaï  ne de plorer ne se pot tenir . 
Mais il fist lo plus bel semblant qu  il pot por son neueu reconforter  et si tost com il pot  s  an uint a son tref et si fist grant duel a desmesure . 
Et autresi faissoient tuit li preudome  chascuns androit soi . 
Granz est li diaus an l  ost lo roi del boen cheualier que Galehoz an moine . 
Et il totesuoies cheuauchent . 
Et qant il uienent pres de l  ost  si apele li cheualiers Galehot et li dist   Sire  ge m  en uois o uos . 
Mes ge uos requier  ainz que ge antre an uostre ost  qe uos me façoiz parler as deus omes o monde o uos plus uos fiez . 
 Et il li otroie . 
Lors s  en part Galehoz et dit a deus de ses omes   uenez aprés moi  si uerroiz encore anuit lo plus riche ome do monde . 
 Et cil li dient   Coment  sire  N  iestes uos donques li plus riches om do monde qui soit    Nenil  fait il  mais gel serai ainz que ge dorme . 
 Cil dui furent li Rois des Cent Cheualiers et li Rois Premiers Conquis  ce estoient li dui home o il plus se fioit . 
Et qant il uirent lo cheualier  si li firent mout grant ioie  car il lo conurent bien par ses armes . 
Et il lor demanda qui il estoient  et il se nomerent  ensi com uos auez oï . 
Et il lor dist   Seignor  uostres sires uos fait grant enor  car il dit que uos iestes li dui ome que il plus croit . 
Et antre moi et lui auons une couenance que ge uoil que uos oiez  car il a fiancié que por herbergier o lui enuit me donra ce que ge li demanderai . 
Et demandez li . 
 Et il dit que ce est uoirs . 
 Sire  dit li cheualiers  ge uoil ancor auoir la seurté de ces deus prodomes . 
 Et Galehoz l  otroie . 
 Et dites  fait il  coment . 
  Il me fienceront que  se uos me failliez de cest couant  il guerpiront uos et s  an uenront a moi  la ou ge uoudrai  et seront an uostre nuissement et an m  aide  et a moi deuront ce que il uos doiuent orandroit  et a uos deuront ce que il me doiuent ores come a lor anemi mortel . 
 Galehoz lor comande a fiancier . 
Et li Rois des Cent Cheualiers  qui ses seneschaus et ses cosins germains estoit  li dit   Sire  uos iestes si preudom et si sages que uos deuez bien sauoir que uos nos comandez  car ce est trop grant chose a faire . 
  Ne uos antremetez ia  fait Galehoz  car ansi me plaist  et ge sai mout bien que ge faz . 
Mais fïanciez li ansi comme ge li ai creanté . 
 Et il l  a deuisé . 
Et il li fïancent andui . 
Lors apela Galehoz lo Roi Premier Conquis a une part et si li dit   Alez auant  et si dites a toz mes barons de par moi que il soient orendroit a m  encontre et ueignent si annoreement com il porront plus . 
Et si lor dites combien i  ai annuit gaaignié . 
Et gardez que an mon tré soient tuit li deduit que l  an porra trouer an tote l  ost . 
 Lors s  an ua cil  ferant des esperons  et fist lo comandement son seignor . 
Et Galehoz retient lo cheualier grant piece an paroles antre lui et son seneschal tant que ses comandemenz pot estre faiz . 
Si ne demora gaires que il lor uint a l  ancontre deus cenz cheualiers qui tuit estoient home Galehot  si en estoient roi li uint huit  et li autre estoient duc et conte . 
La fu li cheualiers annorez et conioïz  que onques si grant ioie ne fu faite por un home sol mesqueneü com an fist de lui a cele foiz . 
Et disoient tuit  grant et petit   Bienueigne la flors des cheualiers do monde   si que li cheualiers en auoit grant honte Ensi s  en uienent iusque au tré Galehot  si ne porrient mies estre conté li deduit ne li esbatemenz qui laianz est . 
A tel ioie fu receüz li cheualiers et annorez . 
Et qant il fu desarmez  Galehoz li fist aporter une robe mout bele et mout riche  et il la uesti mout efforciez . 
Qant il fu tans  si mangerent . 
Aprés fist faire Galehoz an sa chanbre quatre liz  un mout grant et mout large et mout haut  et l  autres mains grant  et li autre dui qui furent d  un grant mout menor que li autre . 
Et qant li liz fu atornez de totes les richeces qui an lit porroient estre mises  et ce fu por lo cors au cheualier . 
Et qant uint au couchier  si li dist Galehoz   Sire  uos gerroiz an ce lit laïsus . 
  Sire  dist li cheualiers  qui gerra donc an ces autres    Sire  fait il  mi seriant i gerront qui uos feront conpaignie . 
Et ge gerrai en une chanbre dela  por ce que uos seroiz ci plus an pais et plus a aise . 
  Ha  sire  por Deu  ne me faites mies plus haut gesir des autres cheualiers  car tant ne me deuez uos mie auilener . 
  N  aiez garde  faisoit ce Galehoz  ia de chose que uos façoiz por moi ne seroiz tenuz por uilains . 
 Atant s  an part Galehoz . 
Et li cheualiers commança a penser a la grant ennor que Galehoz li a fait  si lo prise tant an son cuer com il puet plus . 
Et qant il est couchiez  si s  andort mout tost  car trop iere las . 
Et qant Galehoz sot que il estoit andormiz  si se coucha delez lui au plus coiement que il pot  et deus de ses cheualiers es autres deus  ne laianz n  ot plus de totes genz . 
La nuit dormi li cheualiers mout durement et tote nuit se plaignoit an son dormant . 
Et Galehoz l  ooit bien  car il ne dormoit gaires  ainz pensa tote nuit a retenir lo cheualier . 
Au matin se leua li cheualiers et oï messe . 
Et ia estoit Galehoz leuez coiement  car il ne uoloit que li cheualiers s  aparceüst . 
Et quant il orent messe oïe  si demanda li cheualiers ses armes . 
Et Galehoz li demanda por quoi . 
Et il li dist que il s  an iroit . 
Et Galehoz li dist   Biaus dolz amis  remenez encores . 
Et ne quidiez pas que ge uos uoille deceuoir  car uos ne sauroiz ia rien demander que uos n  aiez por remanoir . 
Et sachiez que uos porriez bien compaignie auoir de plus riche home que ge ne sui  mais uos ne l  auroiz ia mais a home qui tant uos aint . 
Et puis que ge feroie plus por uostre compaignie auoir que toz li monz  bien la deuroie donc auoir sor toz les autres . 
  Sire  fait li cheualiers  ge remanrai  car meillor compaignie de la uostre ne porroie ge pas auoir . 
Et ge uos dirai orrandroit lo don par quoi ge remanrai . 
Et se ge ne l  ai  por noiant parleroiz de remanoir . 
  Sire  dist Galehoz  dites seürement et uos l  auroiz  et se ce est chose don ge soie puissanz . 
 Et li cheualiers apele les deus qui ploige sont  et dit par deuant aus   Sire  ge uos demant que si tost com uos seroiz au desseure do roi Artu  que deuers lui n  aura mais nul recourier  si tost comme ge uos en semondrai  que uos li ailliez crier merci et uos metez outreement en sa menaie . 
 Quant Galehoz l  antant  si est toz esbahiz et commence a penser . 
Et li dui roi li dient   Sire  a que pensez uos  Ci androit n  a pensers mestiers . 
uos auez tant correü que il est neianz do retorner . 
  Comment  dist il  cuidiez uos qe ge bee a repentir  Se toz li monz estoit miens  si li oseroie ge tot doner . 
Mais ge pensoie au riche mot que il a dit  que onques mais home ne dist si riche . 
Sire  dist il  ia ne m  aïst Dex  se uos ne l  auez  lo don  que ge ne porroie rien faire por uos o ge poïsse honte auoir . 
Mais ge uos pri que uos ne me tolez uostre conpaignie por autrui doner  des que ge feroie plus por uos auoir que nus . 
 Et li cheualiers li creante . 
Ensi remaint . 
Et li mangiers est toz prez por mangier . 
Et mout font grant ioie an l  ost del cheualier qui remés est  et cil qui les couenances ne sauoient en l  ost lou roi Artu en font grant duel . 
Ensi passe celui ior . 
Et l  andemain Galehoz et ses compainz se sont leué  si uont oïr messe . 
Et Galehoz li dist   Sire  il est hui iorz d  asembler . 
uoudroiz uos armes porter   Et il respont que oïl . 
 Donc uos pri ge  fait Galehoz  que uos portez les moies armes por commancement de compaignie . 
 Et il respont   Mout uolentiers  mais uos ne porterez pas armes comme serianz . 
  Non  uostre merci   fait Galehoz . 
Lors firent aporter les armes  si an armerent lo cheualier de totes fors do hauberc et des chauces qui trop estoient granz et lees . 
Lors s  armerent les genz Galehot comunement  et les lo roi Artu autresi . 
Et passerent la lice autresi de tex i ot . 
Et s  auoit deffandu li rois que nus d  aus ne pasast l  eiue  que il auoit peor d  estre desconfiz  et tot por lo boen cheualier que il auoit perdu . 
Mais nule deffanse ne pot tenir les legiers bachelers que il ne passisient l  eiue  si i ot an po d  ore bones iostes par mainz leus et de dures meslees . 
Si commancierent ansi a asenbler et d  une part et d  autre  que qant les genz Galehot uirent que li lor an auoient lo poior  si les secorroient  et autretel faisoient les genz lo roi Artu . 
Si asanblerent ansi totes les genz or ansanble deuant la lice  et commancerent a faire d  armes la gent lo roi Artu mout durement . 
Et li rois estoit a son estandart auec soi quatre cheualiers prisiez cui il auoit conmandé la reine a mener a sauueté  se il ueoient que a desconfiture tornast . 
Qant totes les genz lo roi Artu furent assenblees  lors uint asanbler li bons cheualiers  armez des armes Galehot  si cuida chascuns qui lo ueoit que ce fust Galehoz . 
Et disoient tuit   ueez Galehot  ueez Galehot . 
 Mais messires Gauuains lo conut et dit   Ce n  est pas Galahot  ainz est li bons cheualiers qui auant ier porta les noires armes . 
Io conois bien . 
 Et ansi dist messires Gauuains . 
Si tost com il fu asenblez  onques puis la gent lo roi ne se tint se petit non  car mout estoient desconforté do bon cheualier qui ancontre aus estoit  si furent an po d  ore mené iusque a la lice  car trop grant gent furent deuers Galehot . 
Au passer de la lice se tinrent une grant piece de tex i ot  et mout soffrirent . 
Mais li soffrir n  i pot onques rien ualoir  car trop sont a grant meschief . 
Granz fu l  angoisse as genz lo roi Artu de sostenir la meslee au passer de la lice . 
Et dit li contes que li bons cheualiers n  ot mie mains de painne a retenir les genz Galehot  qu  il ne passasent outre  qu  il auoit eü a l  enchaucier les genz lo roi Artu  et neporqant mout les auoit deportees li bons cheualiers . 
Et qant outre les ot a force mis  il remest anmi lo pas por les autres retenir qui tuit desuoient d  aler outre . 
Lors esgarde entor lui  si commança a huchier Galehot a haute uoiz . 
Et il uint ferant des esperons et dist   Biau douz amis  que uolez uos    Qoi  fait il . 
Ge uoil meruoilles . 
  Dites  fait Galehoz  seürement   Sire  dist li cheualiers  est assez    Oïl  certes  fait Galehoz . 
Dites uostre plaisir . 
  Sire  dist li cheualiers  couant me tenez  car or est leus . 
  En non Deu  fait Galehoz  ce ne me grieue rien quant il uos plaist . 
 Donc hurte des esperons droit a l  estandart o li rois estoit  qui par un po ne creuoit de duel de ses genz que il ueoit desconfites . 
Si estoit ia la reine montee  si l  an menoient li quatre cheualier au ferir des esperons  car il n  auoient mais nul recourier  et monseignor Gauuain en uoloient il porter en litiere . 
Mais il dist que il uoloit miauz morir en cel leu que ensi ueoir tote ioie morte et tote enor honie . 
Si se pasmoit si menuement que chascuns qui lo uoit quidoit bien que il morist maintenant . 
Et quant li bons cheualiers an uoit aler Galehot et faire si grant meschief por lui  si cuide bien et dit que nus si bons amis ne si ueritable compaignon n  ot onques mais . 
Si an a si grant pitié que il an sospire do cuer aual et plore des iauz de sa teste soz lo hiaume  et dit entre ses danz   Biau sire Dex  qui porra ce deseruir   Galehot cheuauche iusque a l  estandart et demande lo roi Artu . 
Et cil uient auant toz esmaiez  comme cil qui tote enor terriene quidoit perdre outreement . 
Et quant Galehoz lo uoit  si li dist   uenez auant  et n  aiez garde  car ge uoil a uos parler . 
 Lors commancierent tuit a dire   C  est Galehoz  . 
Et li rois se merueilla qui ce pooit estre  si uint auant . 
Et des si loin com Galehoz lo uoit  si descent do cheual a terre  si s  agenoille et ioint ses mains  et dit   Sire  ge uos uain faire droit de ce que ge uos ai meffait  si m  an repant et m  an met an uostre merci outreement . 
 Quant li rois l  antant  si an a grant ioie et an tant uers lo ciel ses mains  et tant en est liez que il ne lo puet croire  et neporqant bele chiere fait et mout s  umilie uers Galehot . 
Et Galehoz se relieue de genoz ou il estoit encore . 
Et lors s  antrebaissent et s  antrefont mout grant ioie . 
Et Galehoz li dist   Sire  faites uostre plaisir de moi et ne dotez mie  car ge metrai mon cors an uostre saisine  la o uos plaira . 
Et se uos uolez  ge irai mes gent traire arriere et reuenrai a uos . 
  Alez donc  fait li rois  et par tens reuenez  car ge uoil mout a uos parler . 
 Atant uient Galehoz a ses genz  si les an fait aler arieres . 
Et li rois Artus anuoie tantost aprés la reine  qui mout s  an ua grant duel faisant  si la chacent tant li message que il l  ateignent et li content la grant ioie qui auenue li est . 
Et ele ne lo puet croire tant que ele ot les anseignes que li rois li mande ueraies  et lors s  an retorne a mout grant ioie . 
Tant corrent les nouelles de la pais que messires Gauuains les set  car li rois meïsmes de sa boche li dist . 
Et il en a ioie sor toz homes et dist   Sire  coment a ce esté    Certes  fait li rois  ge ne sai . 
Tex a esté li plaisirs Nostre Seignor . 
 Mout est granz la ioie lo roi  et se meruoille mout chascuns comment ce pot auenir . 
Et Galehoz an a ses genz anuoiees et dist a son compaignon   Biau dolz conpainz  que uolez uos que ge face  Ge ai fait uostre comandement  et li rois m  a dit que ge retor a lui . 
Mais ge uos conuoierai iusque a noz tantes et uos ferai une piece conpaignie  car petit uos en ai fait  et au roi recouerrai ge bien . 
  Ha  fait li cheualiers  sire  uos an irez au roi et li portez totes les compaignies que uos porroiz  car por moi auez uos deserui et fait plus que ge ne porroie deseruir . 
Mais itant uos pri  por Deu  que nule riens uiuanz ne saiche ou ge suis . 
 Et Galehoz li creante . 
Ensi s  en uienent parlant iusque a lor tantes . 
Si s  escria par tote l  ost que faite est la pais et coment  si an sont dolant li plusor  que miauz amassent la guerre . 
Atant descendent li dui compaignon . 
Et quant il furent desarmé  si se uest Galehoz de ses meillors robes por aler a cort par lo congié de son conpaignon  et fait crier par tote s  ost que qui s  en uoura aler  si s  en aille  fors ces qui sont de son ostel . 
Aprés apele les deus rois a cui il se fioit tant  si lor baille son compaignoin et lor prie que il an facent autretant com il feroient de lui . 
Atant s  an uient a cort . 
Et li rois fu ia desarmez  si li uait ancontre et il et la reine  qui uenue estoit  et la dame de Malohaut et dames et damoiselles assez . 
Aprés s  en uont an la bretesche ou messires Gauuains estoit malades . 
Et quant il set que Galehoz uient  si s  esforce mout de bele chiere faire  por ce que il ne l  auoit onques mais ueü de pres . 
A l  asenbler salue li uns des deus l  autre . 
Si li dist messires Gauuains   Sire  bien soiez uos uenuz  comme li hom do monde que ge dessirroie plus a auoir l  acointement ansi comme ge lo uoi orandroit . 
Et mout uos deuez prisier  que uos iestes li hom el monde plus a droit loez et qui plus est amez de sa gent . 
Et ge cuit que nus ne set si bien conoistre prodome comme uos faites  et bien i a pareü . 
 Ensi parole messires Gauuains . 
Et Galehoz li demande coment il li esta . 
Et il dit   Sire  i  ai esté mout pres de mort  mais la granz ioie de l  amor qui entre uos et monseignor lo roi est m  a tot gari  car nus ne deüst auoir santé ne ioie  la o si grant haïne fust antre les deus plus preudeshomes do monde . 
 Mout font grant ioie de Galehot antre lo roi et la reine et monseignor Gauuain  et mout ont lo ior parlé de plusor choses et d  acointemant . 
Mais do Noir Cheualier ne tienent nules paroles  por ce que trop seroit tost  ainz gastent lo ior an conioïr li uns l  autre tant que uient a l  auesprir . 
Et lors demande Galehot congié de ses genz aler ueoir . 
Et li rois li done . 
 Mais uos reuenroiz ia   fait il . 
Et cil l  otroie  si s  en reuient a son compaignon et li demande comment li a puis esté . 
Et il li respont  mout bien . 
Et Galehot li dit   Sire  que ferai ge  Li rois m  a mout proié qe ge retor a lui  et il me seroit mout grief de uos laissier an cest point . 
  Ha  sire  fait li cheualiers  por Deu merci  uos feroiz ce que messires li rois uoudra  car sachiez que onques plus prodome de lui n  acointastes . 
Mais ge uos uoil un don requerre que uos lo me donez par uostre preu et por lo mien . 
 Galehoz li dist   Demandez qanque uos uoudroiz et uos plaira  car ge ne uos escondirai ia mais . 
Plus uos ai ge anmé que terriene anor . 
  Sire  fait il  granz merciz . 
uos m  auez doné que uos ne me demanderoiz mon non deuant que ge lo uos die  o ge ou autres por moi . 
  Et ge m  an tanrai atant  fait Galehoz  puis que uos lo uolez . 
Et si fust ce la premeraigne chose que ge uos demandasse  mais ge no quier sauoir deuant que uostre uolentez i soit . 
 Lors li demande li cheualiers do contenement lo roi Artus et de sa conpaignie  mais il ne nome mies la reine . 
Et Galehoz li respont que mout est prodom li rois . 
 Et mout me poise  fait il  que ge ne lo conois pieç  a autretant com ores faz  car mout me fusse amandez . 
Et madame la reine par est si uaillanz que onques Dex ne fist plus uaillant dame de li . 
 Et qant li cheualiers oï parler de la reine  si s  anbruncha et comance a penser si durement que toz s  an oblie . 
Et Galehoz li regarda  si uoit que les lermes li sont uenues as iauz et a grant poine se tient que il ne plore . 
Et cil se meruoille mout et commança a parler d  autre chose . 
Et qant il ot parlé longuement  si li dist li cheualiers   Alez  sire  si faites a monseignor Gauuain et lo roi conpaignie  et si escotez se uos orroiz de moi nules nouelles ne nules paroles . 
Et demain si me diroiz ce que l  an uos an aura conté de moi . 
  uolentiers  sire   dist Galehoz . 
Lors l  acole et baisse an la face et lo commande a Deu  et dit as deus rois qu  il lor baille comme lo cuer de son uantre . 
Ensi s  an ua Galehoz . 
Et li cheualiers remaint an la garde as deus prodomes qui tant l  annorent com il plus puent . 
Cele nuit iut Galehoz ou tref lo roi  et li rois meïsmes i iut  et messires Gauuains  qui aporter s  i fist  et messires Yuains et autre cheualiers assez . 
Et la reine iut an la bretesche o messires Gauuains auoit ieü malades  et la dame de Malohaut  qui ne fait s  espier non et antandre coment les choses se prandront  et si i ot autres dames et damoiseles mout . 
Et li cheualiers qui estoit remés en la garde des deus rois  ne fait mies a demander s  il fu annorez  car an faisoit assez plus de lui qu  il ne uousist  et mout an auoit grant amaance et grant angoisse . 
La nuit iurent li dui roi o tref Galehot por amor de cheualier  et li firent antandant que il gerroient autresi com Galehoz auoit fait la premiere nuit  qu  il ne s  aparceüst  car il n  i geüst por nule rien . 
Au comancement dormi li cheualiers mout durement . 
Et qant ce uint aprés lo premier some  si se comança a torner et a retorner . 
Et ne demora gaires que il commança un duel si grant que tuit cil s  en esuoillent qui deuant lui gisoient . 
Et il ploroit si espessement comme l  aiue li pooit plus espessement uenir as iauz  mais au plus que il pooit se gardoit d  estre oïz . 
Et an son plor disoit souant  Ha  las  chaitis  que porrai faire   Mais ce disoit il mout bas . 
Tote nuit dura ses diaus et ceste angoisse . 
Et au matin  a l  aiorner  se leuerent li dui roi au plus coiement que il porent  et mout se meruoillent durement que cil cheualiers pooit auoir qui si grant duel a fait . 
Et d  autre part refu Galehoz mout matin leuez et fu uenuz a son tref ueoir son compaignon  si troua les deus rois leuez  si lor demanda que faisoit ses compainz . 
Et il li content lo grant duel que il auoit tote nuit mené Et qant il l  ot  si an est mout durement esbahiz et mout dolanz . 
Lors ua an la chanbre o il gisoit . 
Et cil l  oï uenir  si tert ses iauz  car il ploroit autresi durement com il auoit miauz ploré la nuit . 
Et quant Galehoz l  oï  qu  il ne disoit mot  si s  en issi fors  car il cuida que il dormist . 
Aprés ce ne demora gaires que li cheualiers se leua . 
Et quant il fu leuez  si uient Galehoz deuant lui  si uit que il ot les iauz roiges et anflez  et il meïsmes estoit si anroez que a poines pooit dire mot . 
Et li drap desoz lui estoient si moillié desoz son chief comme s  il fussient trait de l  aiue  car mout auoit ploré . 
Et neporqant mout s  esforce de bele chiere faire et se lieue encontre Galehot . 
Et cil lo prant par la main  si lo trait sol a sol a une part et li dit   Biau compainz  por quoi uos ociez uos ensi  Dont uos uient cist diaus que uos auez tote nuit mené et fait   Et cil lo li nie mout et dist que ensi se plaint il souant an son dormant . 
 Certes  fait Galehoz  ainz pert mout bien a uostre cors et a uoz iauz que uos auez mout grant diau mené . 
Mais por Deu uos pri que uos me dites l  achoison . 
Et bien sachiez que nule si granz mesestance n  est don ge ne uos aït a giter se nus hom consoil i puet metre . 
 Et qant il l  ot  si est si engoissos que il ne li puet mot dire  si s  aquiaut a plorer si tres durement comme se il ueïst la rien morte el monde que il plus amast  et fait tel duel que par un po que il ne se pasme . 
Et Galehoz lo cort panre entre ses braz  si li baise la boche et les iauz  et lo conforte mout durement  et li dit   Biau dolz amis  dites moi uostre mesestance  que il n  a el monde si haut home  se il uos a anui porchacié  que uos n  en aiez uaniance a uostre uolenté . 
 Et il dist que nus ne li a rien forfait . 
 Biau dolz amis  por quoi menez uos donques si grant dolor  Poise uos il de ce que ge ai fait de uos mon seignor et mon compaignon    Ha  sire  por Deu merci  uos m  auez plus fait assez que ge ne porroie deseruir  ne rien ne me met a malaaise que mes cuers  qui a totes paors que cuers mortex puisse auoir  si dot mout que uostre debonairetez m  ocie . 
 De ceste chose est Galehoz mout a malaise  si conforte son conpaignon a son pooir . 
Aprés alerent oïr messe . 
Et qant uint que li prestres ot faite les trois parties do cors Damedeu  Galehoz se trait auant et prist son compaignon par la main et li mostre les trois parties que li prestres tenoit entre ses mains  et li dit   Sire  donc ne creez uos que ce soit li cors Nostre Seignor    Sire  fait li cheualiers  mout lo croi ge bien . 
  Biaus amis  fait Galehoz  or ne me dotez donc mies  que par ces trois parties que uos ueez de char an sanblance de pain  ia ne ferai mais an ma uie chose qui uos poist  ne qui uos anuit . 
Mais totes les choses que ge saurai qui uos plairont  ges porquerrai a mon pooir . 
  Sire  fait il  granz merciz  trop en auez fait . 
Ce poise moi  car lo pooir del deseruir ne uoi ge mie . 
 Lors atandent iusq  aprés la messe . 
Et lors redemanda Galehoz a son conpaignon que il fera . 
 Sire  fait il  uos ne lairoiz mies monseignor lo roi  ainz irez lui faire compaignie . 
Et se uos oez parler de moi  si me celez ansi com ge uos ai prié . 
  Sire  dist Galehoz  n  en dotez ia  que ia rien que uos uoilliez celer ne sera par moi descouerte . 
 Atant s  an part de lui  si lo rebaille as deus prodomes  qui mout l  aimment . 
Et il s  an ua an la cort lo roi Artu  si font tuit de lui si grant ioie com il plus puent . 
Et qant uint aprés disner  si i furent antre Galehot et lo roi et la reine apoié a la couche o messires Gauuains gisoit  et tant que messires Gauuains dist a Galehot   Sire  sire  or ne uos poist mies d  une chose que ge uos demanderai . 
  Certes  fait Galehoz  non fera il . 
  Sire  cele pais qui est entre uos et mon seignor  par la rien que uos plus amez  par cui fu ele faite    Certes  fait Galehoz  uos m  an auez tant coniuré que ge ne uos an mantirai mie . 
Uns cheualiers la fist . 
  Et qui est il   fait messires Gauuains . 
 Si uoirement m  aïst Dex  fait Galehoz  ge ne sai qui . 
  Fu ce cil  fait la reine  au noires armes    Tant  fait messires Gauuains  an poez uos bien dire  s  aquiter uos uolez . 
  Sire  fait Galehaz  ge me suis aquitez de ce que uos me coniurastes  quant ge uos ai dit que ce fu uns cheualiers  ne plus ne uos an dirai ore . 
Ne ge ne uos en eüsse rien dit se uos ne m  aüsiez coniuré la rien el monde que ge plus amoie . 
Et sachiez que la riens que ge plus ain fist la paiz . 
  Por Deu  ce dit la reine  ce fu li Cheualiers Noirs  mais faites lo nos ueoir . 
  Qui  dame  Certes  dame  ge lo uos puis si mostrer comme cil qui rien n  an sai . 
  Taisiez  fait ele . 
Il remest a uos  et ier porta il uoz armes . 
  Dame  fait il  c  est uoirs  mais ge ne lo ui onques  puis que ge parti a la premiere foiz de mon seignor . 
  Coment  fait li rois  ne lo conoissiez uos mie  celui as armes noires  Et ge quidoie que il de uostre terre fust . 
  Si m  aïst Dex  non est  sire   dist Galehoz . 
 Sire  fait li rois  ne de la moie n  est il mie  car ge n  oï pieç  a parler de cheualier perdu don l  an ne saüst anseignes . 
 Mout tienent Galehot an grant antre lui et la reine de sauoir lo non au Noir Cheualier  mais plus n  an puent traire . 
Et messires Gauuains crient que il ne li anuit  si dist au roi   Sire  or en laissiez ester la parole atant  que certes prodom est li cheualiers  qui que il soit . 
Ne an cest mont n  a cheualier cui ge tant uousise resembler . 
 Mout loe messires Gauuains lo cheualier . 
Et qant tuit an ont la parole laisiee  si la reprant Galehoz et dit au roi   Sire  sire  ueïstes uos onques plus prodome de celui au noir escu    Certes  fait li rois  ge ne ui onques cheualier de cui i  anmasse tant la conoissance por cheualerie qui an lui fust . 
  Non  fait Galehoz . 
Or me distes donc  par la foi que uos deuez madame qui ci est ne monseignor Gauuain  combien uoudriez uos auoir doné an sa compaignie auoir a toziorz . 
  Si uoirement m  aïst Dex  fit il  ge li partiroie parmi qanque ge porroie auoir fors solement lo cors a ceste dame  don ge ne feroie nule part . 
  Certes  fait Galehoz  assez i metriez . 
Et uos  fait il  messire Gauuain  se Dex uos doint ia mais la santé que uos dessirrez  quel meschief feriez uos por auoir toziorz mais un si prodome   Et messires Gauuains pansa un petit  comme cil qui ia mais ne cuidoit auoir santé . 
 Se Dex  fait il  me doint la santé que ge desir  ge uoudroie orendroit estre la plus bele damoisele do mont saine et haitiee  par couant que il m  amast sor tote rien  ausin bien com ge l  ameroie . 
  Certes  fait Galehoz  assez i auez offert . 
Et uos  dame  fait il  par la rien que uos plus amez  que an feriez de meschief par couant que uns tex cheualiers fust toziorz an uostre seruise    Par Deu  fait ele  messires Gauuains i a mis toz les offres que dames i puent metre  ne dame ne puet plus offrir . 
 Et il comancent tuit a rire . 
 Et uos  dist messires Gauuains  Galehot  qui toz nos en auez anhastiz  que i uoldriez uos auoir mis  par lo sairement que ge uos iurai gehui    Et si m  aïst Dex  i  an uodroie auoir tornee ma grant honor a honte  par si que ge fusse a toziorz ausi seürs de lui comme ge uoudroie que il fust de moi . 
  Se Dex me doint ioie  fait messire Gauuains  plus i auez offert que nus de nos . 
 Et lors pensa messires Gauuains que c  estoit li Noirs Cheualiers qui la paiz auoit faite de aus deus  et que por lui auoit Galehoz s  anor tornee a honte  la o il uit que audeseure estoit do tot  sel conseilla a la reine que ansi estoit ( et ce fu la chose dont Galehoz fu plus prisiez )  ne nel pooient antr  aus preu esgarder . 
Mout tinrent longuement parole do Noir Cheualier . 
Et la reine se drece au chief de piece et dit que ele s  an uiaut aler an la bretesche monseignor Gauuain ou sa chanbre estoit . 
Et Galehoz la conuoie . 
Et qant il furent amont  si prant la reine Galehot a consoil  si li dist   Galehot  ge uos ain mout et se feroie plus por uos que uos ne cuidiez  espooir . 
Et il est uoirs que uos auez lo bon cheualier an uostre compaignie et an uostre baillie  et par auanture il est tex que gel conois bien . 
Si uos pri si chier comme uos auez m  amor  par couant que qanque ge porrai ia mais faire por uos metrai an abandon et an uostre baillie  que uos faites tant que ge lo uoie . 
  Dame  fait Galehoz  ge n  en ai encor nule saisine  que onques puis ne lo ui que la pais fu faite de moi et de monseignor lo roi . 
  Certes  fait la reine  ce ne puet mies estre que uos ne sachiez bien o il est . 
  Dame  fait il  ce puet bien estre . 
Et s  il estoit ores a mon tref  si couanroit il autre uolenté que la uostre ne la moie  anteimmes ce que il n  i est mies orendroit en ceste terre . 
  Et ou est il  fait la reine . 
Tant me poez uos bien dire . 
  Dame  fait il  ge cuit qu  il soit an mon païs . 
Et bien sachiez que por ce que uos m  an auez proié et coniuré  que ge ferai tot mon pooir par qoi uos aiez aise de lui ueoir . 
  Tant sai ge bien  fait ele  que se uos an faites uostre pooir  ge lo uerrai . 
Et ge m  an atant a uos  et uos an faites tant que ge an soie a toziorz mais uostre  car c  est uns des homes o monde que ge uerroie plus uolentiers  et ne mie por esperance que g  i aie de lui conoistre  mais por ce que il n  et nus ne nule qui de prodome esgarder deüst estre anuiez . 
  Dame  fait Galehoz  tant sai bien  et uos en soiez tote seüre que ge an ferai tot mon pooir . 
  Granz merciz  fait la reine . 
Or alez et si porchaciez que io uoie au plus tost que uos porroiz . 
Et se il est an uostre païs  si l  anuoiez querre et par ior et par nuit  tant que il soit ci au plus tost que il porra . 
 Atant s  an part Galehoz de laianz et s  en uient au roi et a monseignor Gauuain et as autres cheualiers qui laianz sont . 
Et li rois li dit   Galehot  nos somes deliuré de noz oz  que nos n  auons mais ci que les genz priuees de noz ostex . 
Car faites uos genz aprochier des noz  o ge ferai les moies gens aprochier des uoz  si serons li uns plus pres de l  autre . 
  Sire  fait Galehoz  ge ferai traire les moies pres ça  d  autre part cele riuiere  si que mes tref sera androit lo uostre  si sera une nes apareilliee qui ira de ci la et de la ci . 
Et ge i uois orandroit . 
  Certes  fait li rois  mout auez bien dit . 
 Lors s  an ua Galehoz a sa tente et troue son compaignon mout pansif  et li demande comment il lo fait . 
Et il li dit   Mout bien  se paors no m  aterrast . 
 Et Galehoz li dit   Sire  por Deu  de qoi auez uos paor    Sire  fait il  que ge ne soie queneüz . 
  Sire  dist Galehoz  or n  aiez garde  que par la foi que ge uos doi  uos n  i serez ia coneüz  se par uostre boene uolenté n  est . 
 Lors li conte les offres que messires Gauuains et li rois orent offert por lui  et ce que la reine dist  et coment la reine l  a tenu en grant do bon Cheualier Noir  et coment il li auoit respondu . 
 Et sachiez bien  fait il  que ele n  a de nule rien si grant dessier com ele a de uos ueoir . 
Et messires li rois m  a proié que ge face mes genz traire uers les soes  si que mes trez soit androit lo suen  car trop somes loign li uns de l  autre . 
Or me dites que uos uolez que ge an face  car il est an uostre uolenté do tot . 
  Sire  fait il  ge lo mout que uos faites ce que messires li rois uos prie  que mout an poez amander . 
  Biax douz amis  dist Galehoz  et ma dame que respomdrai gié de ce que ge uos ai dit    Certes  fait il  ge ne sai quoi . 
 Lors recomance a sospirer  et les lermes li uienent as iauz  et il se torne d  autre part  si est tex conreez que il ne set o il est . 
Et Galehoz li dit   Sire  ne uos esmaiez mie  mais dites moi outreement comment uos uolez que il soit . 
Et bien sachiez que il sera ansi comme uos uoudroiz  car ge uoudroie miauz estre correciez a demi lo monde que a uos tot sol . 
Et par la uostre amor ont il la moie . 
Or si me dites qu  il uos en plaist . 
  Sire  fait li cheualiers  ce que uos m  en loeroiz  car ge suis en uostre garde des ores mais . 
  Si m  aïst Dex  de ma dame ueoir ne uoi ge mies commant uos an puissiez anpirier . 
  Certes  fait li cheualiers  assez i aura anui et ioie . 
 Lors s  aparçut auques Galehoz de son couine  si lo tient si cort que il li otroie ce qu  il li demande . 
 Mais il couanra  fait il  qu  il soit fait si celeement que riens nel sache . 
Et dites bien a ma dame que uos m  auez enuoié querre . 
  Sor moi  fait Galehoz  en laisiez lo soreplus  car ge an cuit mout bien penser . 
 Lors apele son seneschal et li comande que si tost com il s  en sera ia alez a cort  face coillir son tref et ses tantes et ses roiz de fer et face tot porter endroit les genz lo roi  si face logier si pres que il n  ait antr  aus que la riuiere . 
Atant s  an reuait arrieres a mout petit de compaignie . 
Et la reine fu ia repairiee de la bretesche  et la ou ele uoit uenir Galehot  si li saut a l  ancontre et li demande comment il a esploitié de sa besoigne . 
 Dame  fait il  g  en ai tant fait que ge dot que uostre proiere ne me toille la rien o monde que ge plus ain . 
  Si m  aïst Dex  fait ele  uos ne perdroiz ia rien por moi que ge ne uos rande a dobles . 
Mais q  an poez uos perdre por ce    Dame  fait il  celui meesmes que uos demandez  que ge dot que chose n  en aueigne par qoi il se corrout  que gel perdroie a toziorz mais . 
  Certes  fait ele  ce ne porroie ge mies randre . 
Mais se Deu plaist  par moi ne lo perdroiz uos ia  ne il ne seroit mie cortois se noiant uos an faisoit par ma proiere . 
Mais neporhuec  qant uandra il    Dame au plus tost que il porra  fait il  car ge l  ai enuoié querre au ferir des esperons . 
  Or i parra  fait ele  car il sera demain ci se uos uolez . 
  Dame  fait il  il ne seroit  se il mouoit orandroit de la o il est  si uoudroie ge que il i poïst estre ancor anuit . 
 Que que il parloient ansi antr  aus deus  si furent ia uenues les genz Galehot de l  autre part de l  aiue et commancierent son tref a tandre endroit lo tref lo roi . 
Si l  esgarde l  an a mout grant meruoille  car mout estoit biaus et riches . 
Et qant tuit furent logié  si furent tandues les roiz de fer  si s  en merueillierent trop la gent lo roi Artu  car onques mais si grant richece n  auoient ueüe  et mout en i ot qui lo ior les uenoient ueoir de pres . 
La nuit reuint ueoir Galehoz son compaignon et li conta ce que il auoit troué et que mout estoit angoissose la reine de lui ueoir . 
Et cil en a an son cuer paor et ioie . 
Et qant il ont grant piece parlé ansanble  si s  an uient Galehoz par son congié au roi . 
Et la reine lo reprant et li demande s  il a nules nouelles oïes do cheualier . 
Et il dist que nenil ancores . 
Et cele li dist an riant   Biax douz amis  ne m  esloigniez uos mie ce que uos me poez haster . 
  Dame  fait il  si m  aïst Dex  ge nel uerroie mies mains uolentiers de uos . 
  C  est la chose  fait ele  par coi ge dot que uos ne faisiez greignor chiere . 
Et si est totiorz la costume que la dessirree chose est totiorz la plus ueé  et si i a de tex genz qui a autrui font a enuiz aaise de la chose que il plus aimment . 
Et neporqant n  aiez mies paor  que ia par moi ne perdroiz rien que uos i aiez aüe . 
  Dame  fait Galehoz  granz merciz  car ge cuit que uos me porriez plus aidier que ge uos . 
 An tex paroles trespassent lo ior  et la nuit reuient Galehoz au tref lo roi  ne li rois ne uoloit que il departist de lui . 
Au matin bien main reuint Galehoz a son compaignon et li conta les paroles la reine . 
Si l  an dist tant que il se conforta mout des paors que il ot eües  et que il ne mena mais si male uie com il soloit  et li ramande li cors et li uis que il auoit aü pale et debatu  et li oil que il auoit aüz roiges et anflez  si reuient auques an sa biauté . 
Galehoz en est mout liez  si li demande   Sire  ma dame me demandera ia de uos . 
Que l  an respondrai ge    Sire  fait il  ce que miauz uos en sanblera  car an uos an est des ores mais . 
  Ie sai bien  fait Galehoz  que ele uos uoudra demain ueoir  et gel loeroie bien . 
  Sire  fait li cheualiers  c  est uns iorz que ge uoudroie ia auoir a anor et a ioie trespassé . 
 Et lors li atandroie li cuers . 
Et Galehoz lo uoit bien  si lait atant ester et s  an reuient au tref lo roi . 
Et si tost comme la reine lo uoit  si li demande nouelles . 
Et il dit   Dame  trop est ancores tost  mais nos les aurons iusq  a demain . 
  Que an diriez uos  fait ele . 
Il est an uos do haster et do daloier . 
Or m  an faites autel bonté com uos uodriez que ge uos an feïsse  se ge l  auoie . 
 Galehoz commança a rire . 
Et la dame de Malohaut se tient mout pres  si espie et escoute lor sanblant et lor paroles  car ele cuide bien sauoir quel chose il porchaçoient  si se tanra mout a honie se ansi lo pert que plus n  an saiche . 
Ensi aloit Galehoz a son compaignon au main et au soir  et a chascune foiz qu  il reuenoit  lo demandoit la reine que il auoit troué . 
La nuit iut Galehoz la o il soloit . 
Et l  andemain se lieue bien matin et uient a son compaignon  et si li dit qu  il n  i a plus . 
 Hui  fait il  couient que la reine uos uoie . 
  Sire  por Deu  fait il  faites si que nus n  en saiche mot fors moi et li  car il a tex genz en la cort monseignor lo roi qui me conoistroient bien se il me ueoient . 
  N  aiez garde  fait Galehoz  que ge an penserai bien . 
 Atant reprant a li congié  si apelle son seneschal . 
 Gardez  fait il  se ge uos anuoi sanpres querre  que uos ueigniez a moi et m  amenez auec uos mon compaignon  si que nules riens no sache par uos que ce soit il . 
  Sire  fait il  uostre plaisir . 
 Lors reuient Galehoz au tref lo roi . 
Et la reine li demande ques nouelles . 
 Dame  fait il  assez belles . 
uenue est la flors des cheualiers de tot lo monde . 
  Dex  fait ele  comment lo uerrai gié  Mais gel uoil ueoir an tel maniere que nus no sache que ce soit il fors moi et uos  car ge ne uoil mie que autre genz an aient aise . 
  An non Deu  dame  fait Galehoz  ansi iert il  car il dit que il ne uoudroit por nule riem que genz de la maison lo roi lo coneüssient . 
  Coment  fait ele  est il donc coneüz çaianz    Dame  fait il  tex genz lo porroient ueoir  espooir  qui bien lo conoistroient . 
  Dex  fait ele  qui puet il estre    Dame  fait Galehoz  si m  aïst Dex  ne sai  que onques ne me dist son non  ne qui il est . 
  Non  fait ele . 
Si m  aït Dex  meruoilles oi . 
Or m  est assez plus tart que ge lo uoie . 
  Dame  fait il  uos lo uerroiz ancor ancui  et si uos dirai coment . 
Nos irons la aual deduire . 
 Si li mostre un leu delez les prez  tot plains d  aubroisiaus . 
 Si aurons au moins de compaignie que nos porrons . 
La si lo uerroiz un po deuant ce que anuitier doie . 
  Ha  fait ele  com auez bien dit  biaus dolz amis . 
Plaüst or au Sauueor do monde que il anuitast . 
 Lors commancent andui a rire . 
Et la reine l  acole et fait trop grant ioie . 
Et la dame de Malohaut les uoit  si se panse que or est la chose plus hastiue que ele ne siaut  si s  an prant mout garde . 
Et ne uient laianz cheualiers cui ele n  esgart anmi lo uis . 
Mout fait la reine grant ioie do cheualier qui uenuz est  et mout li tarde que la nuiz uaigne  si antant tant a parler et a ragier por lo ior oblier qui li annuie . 
Ensi passent lo ior tant que uient aprés soper que il fu auespri . 
La reine prant Galehot par la main  et si apelle la dame de Malohaut auoc li et damoisele Lore de Carduel et une soe damoiselle san plus qui a li estoit de totior . 
Si s  an torne contraual les prez tot droit la ou Galohaz auoit dit . 
Et qant il orent un po alé  Galehoz regarde et uoit un escuier  et si l  apelle et dit qu  il aille dire a son seneschal qu  il uaigne a lui  et si li mostre en quel leu . 
Et qant la reine l  ot  si lo regarde et dit   Comment  fait ele  est il uostre seneschauz    Nenil  dame  mais il uanra auoc lui . 
 Atant uienent soz les aubres  si s  asient antre Galehot et la reine loign des autres a une part  et les dames a autre  si se meruoillent mout de ce que eles sont si priueement . 
Et li uallez uient au seneschal  si li fist son mesaige . 
Et cil prist tantost lo cheualier auec lui  si passerent outre l  aiue et uindrent contraual les prez si comme li uallez lor mostra . 
Si furent andui si biau cheualier que por noiant queïst an plus biax cheualiers an lor païs . 
Qant il aprochierent  et les dames les regarderent  si lo conut tantost la dame de Malohaut qui maint ior l  ot eü an sa prison . 
Et por ce qu  ele ne uoloit qu  il la coneüst  si s  anbruncha et se traist pres de damoisele Lore . 
Et cil trespassent outre  si les salue li seneschax . 
Et Galehoz dit a la reine   ueez ci lo meillor cheualier do monde . 
  Li quex est ce   fait la reine . 
 Dame  fait il  li qex uos senble ce estre    Certes  fait ele  il sont andui biau cheualier  mais ge ne uoi cors o il deüst auoir la moitié de proece que li Cheualiers Noirs auoit . 
  Dame  fait Galehoz  bien sachiez que ce est uns de ces deus . 
 Atant uienent deuant la reine . 
Et li cheualiers tranble si durement que a poines puet la reine saluer  et a tote la color perdue  si que la reine s  an meruoille . 
Lors s  agenoillent anbedui . 
Et li seneschauz la salue  et li autres  mais c  est mout pourement  et fiche ses iauz an terre comme hontous . 
Et lors se panse la reine que ce est il . 
Et Galehoz dit au seneschal   Alez  si faites compaignie a ces dames la  qe trop sont soles . 
 Cil fait ce que ses sires li commande . 
Et la reine prant lo cheualier par la main  la ou il est a genoz  et l  asiet deuant li  si li fait mout bel sanblant et li dit an riant   Sire  mout uos auons dessirré tant que  Deu merci et Galehot qui ci est  or uos ueons . 
Et neporqant encor ne sai ge mies se ce est li cheualiers que ge demant  mais Galehoz m  a dit que ce iestes uos . 
Mais encorres uoudroie ge bien sauoir qui uos iestes par uostre boche se uostre plaisirs estoit . 
 Et cil respont qu  il ne set  qui onques une foiz ne la regarda anmi lo uis . 
Et la reine se meruoille mout que il puet auoir  et tant que ele sopece une partie de ce que il a . 
Et Galehoz  qui hontos lo uoit et esbahi  panse que il diroit ançois a la reine son panser sol a sol . 
Si regarde et dit mout haut  que les dames l  oent   Certes  fait il  mout suis uilains  que totes ces dames n  ont que un cheualier an conpaignie  ainz sont si soules . 
 Lors se drece et uient la o les dames se seoient . 
Et eles saillent ancontre lui  et il les rasiet  puis comancent a parler de mainte choses . 
Et la reine met an paroles lo cheualier et si li dit   Biaus dolz sire  por quoi uos celez uos uers moi  Certes il n  i a mies por quoi . 
Et neporqant  tant me poez uos bien dire se uos iestes li cheualiers qui l  asenblee uainquié auant ier . 
  Dame  fait il  naie . 
  Coment  fait ele  n  auiez uos mies unes armes noires    Dame  fait il  oïl . 
  Donc n  estiez uos cil qui messire Gauuains anuoia les trois cheuaus    Dame  fait il  oie . 
  Donc n  iestes uos ce qui porta les armes Galehot au darien ior    Dame  fait il  c  est ueritez  oie . 
  Donc n  iestes uos cil qui l  asenblee uainqui lo secont ior    Dame  fait il  no suis  uoir . 
 Lors s  aperçut la reine que il ne uoloit mies conoistre que il l  aüst uaincue  si l  an prise mout . 
 Or me dites  fait ele  qui uos fist cheualier . 
  Dame  fait il  uos . 
  Ge  fait ele . 
Qant    Dame  manbre uos il que uns cheualiers uint a monseignor lo roi Artu a Chamahalot  qui estoit naurez de deus tronçons de lance parmi lo cors et d  une espee parmi la teste  et que uns uallez uint a lui lo uenredi a soir et se fu cheualiers lo diemenche    De ce  fait ele  me souient il bien . 
Et se Dex uos aït  fait ele  fustes uos ce que la damoisele amena au roi  uestu de la robe blanche    Dame  fait - il  oie . 
  Por quoi dites uos donc que ge uos fis cheualier    Dame  por ce que il est uoirs  car la costume estoit el roiaume de Logres que cheualiers ne pooit estre faiz sanz espee çaindre  et cil de cui il tient l  espee lo fait cheualier . 
Et de uos la tain gié  que li rois ne m  en dona mie . 
Por ce di ge que uos me feïstes cheualier . 
  Certes  fait ele  de ce sui ge mout liee . 
Et ou alastes uos d  iluec    Dame  ge m  en alai por un secors a la dame de Nohaut  si uint puis messire Quex qui se conbatié auoc moi . 
  Et antredeus mandastes me uos nule rien    Dame  oie  fait il  ge uos anuoié deus puceles . 
  Par mon chief  il est uoirs . 
Et qant uos repairastes de Nohaut  trouastes uos an uostre uenue nul home qui se reclamast de par moi    Dame  oïl  un cheualier qui gardoit un gué  si me dist que ge alasse ius de mon cheual . 
Et ge li demandai a cui il estoit  et il me dist que il estoit a uos . 
 Alez  fist il  tost ius . 
 Et ge li demandai qui lo commandoit . 
Et il dist que il n  i auoit commandement se lo suen non . 
Et ge remis an l  estrier lo pié senestre que ge an auoie osté  et dis san faille que il n  an auroit hui mais point  si iostai a lui . 
Si sai bien qe ge fis outraige  dame  si uos an cri merci . 
Et uos an prenez l  amande tel com uos plaira . 
 Et la reine li respont  comme cele qui bien set que il ne puet ganchir que suens ne soit . 
 Certes  fait ele  moi ne meffeïstes uos rien  biaus dolz amis  que il n  estoit pas a moi  ainz l  an soi mout mauuais gré de ce que il lo uos auoit dit  car il an uint a moi . 
Mais or me dites ou alastes uos d  iluec . 
  A la Dolereuse Garde . 
  Et qui la conquist    Dame  g  i antrai . 
  Et uos i ui ge onques    Dame  oïl  plus d  une foiz . 
  An quel leu   fait ele . 
 Dame  un ior que ge uos demandai se uos uoudriez antrer  et uos deïstes que oïl  si estoiez mout esbahie par sanblant . 
Et ce uos dis ge par deus foiz . 
  Quel escu portoiez uos   fait ele . 
 Dame  ge portai auant un escu blanc a une barre uermoille de bellic  et a l  autre foiz i  auoie deus bandes . 
  Ces anseignes conois ge bien . 
Et uos i ui ge plus    Dame  oïl . 
La nuit que uos cuidiez auoir perdu monseignor Gauuain  uostre neueu  et ses compaignons  et que les genz do chastel crioient   Prenez lou . 
Prenez lou . 
 Et ge m  an uign fors  un escu a mon col a trois bendes de bellic uermoilles  et messires li rois estoit a unes loges auoc uos . 
Et qant ge uin uers lui  si me crierent  Prant lo  roi  Prant lo  roi . 
 Et il me laissa aler  soe merci . 
  Certes  fait ele  ce poise moi  car s  il uos aüst pris  li anchantemenz do chastel fussient remés . 
Mais or me dites  fustes uos ce qui gitastes monseignor Gauuain de la prison  et ses compaignons autresi    Dame  g  i aidai a mon pooir . 
  En totes les choses  fait ele  que uos m  auez dites  n  ai ge encor troué se uoir non . 
Mais or me dites  por Deu  qui estoit une damoiselle qui iut la nuit a une tornelle desor l  ostel monseignor lo roi  uestue d  un chainse blanc    Certes  dame  ce fu la pucele do monde uers cui ge uilenasse onques plus  car ma Dame do Lac qui me norri la m  auoit enuoiee . 
Et ele me troua an cele tornelle  si fu assez annoree por moi . 
Et qant ge oï les nouelles de monseignor Gauuain qui pris estoit  si fui mout angoisos  si me parti de la damoisele qui auoc moi uoloit uenir . 
Et ge li priai  par cele foi que ele me deuoit  qe ele ne se meüst deuant que ele ueïst mon message o moi . 
Si fui sorpris de si granz afaires que ge l  an obliai et a li ne retornai puis . 
Et ele fu plus leiaus uers moi que ge ne fui cortois anuers li  que ele ne se mut onques puis deuant que ele oï nouelles de moi  et ce fut grant piece aprés . 
 Et qant la roine l  oï parler de la damoisele  si sot bien tantost que ce estoit Lanceloz  si l  anquist de totes les choses que ele auoit oï de lui retraire  et de totes lo troua uoir disant . 
 Or me dites  fait ele  puis que uos fustes  cheualiers  partiz de Chamahalot  ui uos ge onques puis    Dame  fait  oïl  tel hore que uos m  aüstes mout grant mestier  car ge aüse esté ocis se uos ne fussiez  qui me feistes fors de l  aigue traire a monseignor Yuain . 
  Coment  fait ele  fustes uos ce cui Daguenez li coarz prist    Dame  ge ne sai qui ce fu  mais pris fui gié san faille . 
  Et o aloiez uos    Dame  ge siuoie un cheualier . 
  Et qant uos fustes partiz de nos a la darriene foiz  o alastes uos    Dame  aprés un cheualier que ge siuoie . 
  Et combatites i uos    Dame  oïl . 
  Et o alastes uos aprés    Dame  ge trouai deus granz uilains qui m  ocistrent mon cheual . 
Mais messires Yuains  qui bone auanture ait  me dona le sien . 
  Ha  fait ele  donc sai ge bien qui uos iestes . 
uos auez non Lanceloz do Lac . 
 Et il se taist . 
 Par Deu  fait ele  por noiant lo celez  pieç  a que an lo set a cort . 
Messire Gauuains aporta uostre non a cort premierement . 
 Lor li conte tot ansi com messires Gauuains auoit dit que c  estoit la tierce asamblee  qant messires Yuains dit que la pucele auoit dit que c  estoit la tierce . 
Lors li demande por coi auoit soffert que li pires hom del mont l  auoit amené par lo frain . 
 Comme cil qui n  auoie pooir ne de mon cors ne de mon cuer . 
  Or me dites  fait ele  fustes uos onques antan a l  asemblee    Dame  fait il  oie . 
  Et quex armes portastes uos    Dame  unes totes uermoilles . 
  Par mon chief  fait ele  uos dites uoir . 
Et auant ier  a l  asenbler  por qoi i feïstes uos tant d  armes   Et il comance a sospirer mout durement . 
Et la reine mout lo tient cort  comme cele qui bien set comment il est . 
 Dites moi  fait ele  et tot seürement  que ge ne uos descouerrai ia . 
Et ge sai bien que por aucune dame ou por aucune damoisele auez uos ce fait . 
Et dites moi qui ele est  par cele foi que uos me deuez . 
  Ha  dame  fait il  bien uoi que il lo me couient a dire . 
Dame  ce iestes uos . 
  Ge   fait ele . 
 uoires  dame . 
  Por moi ne peceiastes uos mie les trois glaiues que ma pucele uos porta  car ge m  estoie bien mise hors del mandement . 
  Dame  ge fis por aus  fait il  ce que ge dui  et por uos ce que ge poi . 
  Or me dites  totes les cheualeries que uos auez faites  por cui les feïstes uos    Dame  fait il  por uos . 
  Commant  fait ele  amez me uos tant    Dame  fait il  ge n  ain tant ne moi ne autrui . 
  Et des qant  fait ele  m  amez uos tant    Dame  fait il  des lo ior que ge sui apelez cheualiers et si ne l  estoie mie . 
  Et par la foi que uos me deuez  d  ou uint cele amors que uos auez an moi mise   A ces paroles que la reine disoit auint que la dame do Pui de Malohaut s  estosi tot a esciant et dreça la teste que auoit anbrunchiee . 
Et cil l  antandié maintenant  que maintes foiz l  auoit oïe  et il l  esgarde  si la conut  si an ot tel paor et tel angoise an son cuer que il ne pot respondre a ce que la reine disoit  si commance a sospirer mout durement  et les lermes li corrent tot contraual les ioes si espessement que li samiz dont il estoit uestuz an fu moilliez iusque sor les genoz . 
Et qant il plus esgardoit la dame de Malohaut  et ses cuers estoit plus a mesaise . 
De ceste chose se done la reine garde  si uit que il regarde mout piteusement la ou les dames estoient . 
Et ele l  araisone . 
 Dites moi  fait ele  d  ou cest anmors mut dont ge uos demant   Il s  esforce mout de parler au plus que il puet  et dit   Dame  des lo ior que ie uos ai dit . 
  Comant fu ce donc   fait ele . 
 Dame  fait il  uos lo me feïstes faire  qui de moi feïstes uostre ami  se uostre boche ne me manti . 
  Mon ami  fait ele  et comant    Dame  fait il  ge uing deuant uos qant ge oi pris congié de monseignor lo roi  toz armez fors de mon chief et de mes mains  si uos commandai a Deu et dis que i  estoie uostre cheualiers an quelqe leu que ge fusse . 
Et uos deïstes que uostre cheualiers et uostres anmis uoloiez uos que ge fusse . 
Et ge dis   A Deu  dame . 
 Et uos deïstes   A Deu  biaus douz amis . 
 Ne onques puis do cuer ne me pot issir . 
Ce fu li moz qui prodome me fera se gel suis . 
Ne onques puis ne uign an si grant meschief que de cest mot ne me manbrast . 
Cist moz m  a conforté an toz mes anuiz  cist moz m  a de toz mes maus garantiz et m  a gari de toz periz  cist moz m  a saolé an totes mes fains  cist moz m  a fait riche an totes mes granz pouretez . 
  A foi  a foi  fist la reine  ci ot mot dit de mout bone ore  et Dex an soit aorez qant il dire lo me fist . 
Mais ge nel pris pas si a certes comme uos feïstes  et a mainz cheualiers l  ai ge dit ou ge ne pansai onques fors lo dire . 
Et uostre pansez ne fu mie uilains  ainz fu douz et debonaires  si uos en est bien uenu  que prodome uos ai fait . 
Et neporqant la costume est mais tele des cheualiers qui font granz sanblanz a maintes dames de tele chose do mout lor est petit au cuer . 
Et uostre sanblanz me mostre que uos amez ne sai la quele de ces dames la plus que uos ne faites moi  car uos an auez ploré de paor  ne n  osez esgarder uers eles de droite esgardeüre . 
Si m  aparçoif bien que uostre pensez n  est pas si a moi com uos me faites lo sanblant . 
Et par la foi que uos deuez la riem que uos plus amez  dites moi la quel des trois uos amez tant . 
  Ha  dame  por Deu merci  si uoirement m  aïst Dex  onques nules d  eles n  ot mon cuer an sa baille . 
  Ce n  a mestier  fait la reine  uos ne me poez rien anbler  car i  ai ueües maintes choses autreteles et ge uoi bien que uostre cuers est la  comant que li cors soit ci . 
 Et ce disoit ele bien por ueoir coment ele lo porra metre a malaise  car ele cuide bien que il ne pansast d  amors s  a lui non  ia mar aüst il fait por li se la iornee non des noires armes . 
Mais ele se delitoit durement an sa messaise ueoir et escouter . 
Et cil an fu si angoissos que par un po ne se pasma  mais la paors des dames qu  il regardoit lo retint . 
Et la reine meïsmes lo dota  qui lo uit muer et changier  si lou prist par la cheueçaille que il ne chaïst  si apelle Galehot . 
Et il saut sus et uient deuant li poignant . 
Et il uoit que ses compainz est ansi conreez  si an a si grant angoisse an son cuer com il puet plus auoir  et dit   Ha  dame  dites moi  por Damedeu  que il a aü . 
 Et la reine li conte ce que ele li ot mis deuant . 
 Ha  dame  fait Galehot  por Deu merci  uos lo me porriez bien tolir par itex corroz  et ce seroit trop granz domages . 
  Certes  fait ele  ce seroit mon  mais sauez uos por qoi il a fait tant d  armes    Certes  dame  naie . 
  Se il est uoirs ce que il m  a dit  c  est por moi . 
  Dame  fait il  si uoirement m  aïst Dex  bien l  an poez croire  que autresi com il est plus preuz d  autres homes  autresi est ses cuers plus uerais que tuit li autre . 
  uoirement  fait ele  disiez uos bien que il estoit prodons  se uos saüsiez que il a puis faites d  armes que il fu cheualiers . 
 Lors li conte totes les cheualeries si com il meïsmes les li auoit dites  et que il li auoit coneü que il auoit portees les armes uermoilles antan a l  autre asanblee . 
 Et sachiez  fait ele  que il a tot ce fait por un sol mot . 
 Lors li deuise si comme uos auez oï lo mot que ele auoit dit . 
 Ha  dame  fait Galehoz  por Deu  aiez an merci et por ses granz desertes  autresi com ie ai fait por uos ce que uos me demandastes . 
  Quel merci  fait ele  uolez uos que ge an aie    Dame  uos sauez que il uos aimme sor tote rien et a fait plus por uos que onques cheualiers feïst . 
Et ueez lo uos ci et sachiez que ia la pais de moi ne de monseignor lo roi ne fust  se il ses cors ne la feïst . 
  Certes  fait ele  ge sai bien que il a fait plus por moi que ge ne porroie deseruir  se il n  auoit plus fait que la pais porchaciee . 
Ne il ne me porroit nule chose requerre do ie lo poïsse escondire bellemant  mais il ne me requiert nule rien  ainz est si dolanz et maz et ne fina onques puis de plorer que il commança a regarder uers ces dames . 
Neporqant ge ne lo mescroi mies d  amor qu  il ait uers nules d  elles  mais il dote  se deuient  que aucune nel conoisse . 
  Dame  ce dit Galehoz  de ce ne couient tenir nules paroles  mais aiez merci de lui  que plus uos aimme que soi meïsmes  ne mie por ce  si m  aïst Dex  que ge ne sauoie  qant il i uint  de son couine fors tant que il cuidoit estre coneüz  ne onques plus ne m  en descouri . 
  Ge an aurai  fait ele  tel merci com uos uoudroiz  car uos auez fait ce que ge uos requis  si doi bien faire ce que uos uoudroiz . 
Mais il ne me prie de rien . 
  Dame  fait Galehoz  certes que il n  en a point de pooir  que l  an ne puet nule rien anmer que l  an ne dot . 
Mais ge uos an pri por lui . 
Se ge ne uos an prioie  se uos an deuriez uos porchacier  car plus riche tressor ne porriez uos mies conquerre . 
  Certes  fait ele  io sai bien  et ge an ferai ce qe uos m  an demanderoiz . 
  Dame  fait Galehoz  granz merciz . 
Et ge uos pri que uos li donoiz uostre anmor et que uos lo prenez a uostre cheualier a toziorz et deuenez sa leiaus dame a toz les iorz de uostre uie . 
Et puis si l  aurez fait plus riche que se uos li auoiez doné tot lo monde . 
  Ainsi  fait ele  l  otroi ge que il soit toz miens  et ge tote soe  et que par uos soient amandé li meffait et li trespas de couenanz . 
  Dame  fait Galehoz  granz merciz . 
Mais or couient comancement de seürté . 
  uos ne deuiseroiz ia chose nule  fait la reine  que ge n  an face . 
  Dame  fait Galehoz  granz merciz . 
Donc lo baissiez deuant moi par comancement d  amors ueraie . 
  Do baisier ne uoi ge ores mies ne leu ne tans  et n  an dotez pas que ge ausi uolantiers n  an soie desirranz com il an soit . 
Mais ces dames sont iqui elueces  qui se meruoillent mout que nos auons tant fait  si ne porroit estre que eles ne lo ueïssient . 
Et neporqant  se il lo uelt  gel baiserai mout uolentiers . 
 Et il an est si liez et si esbahiz que il ne puet respondre fors tant   Dame  grant merciz . 
  Ha  dame  fait Galehoz  n  an dotez uos pas do suen uoloir  que il i est toz . 
Et sachiez que ia nus ne s  an aparceura  car nos nos trairons tuit troi ansamble autresi comme se nos conseilliens . 
  De quoi me feroie ge or proier  fait ele . 
Plus lo uoil ge que uos ne il . 
 Lors se traient tuit troi ansanble et font sanblant de conseillier . 
Et la reine uoit que li cheualiers n  an ose plus faire  si lo prant ele par lo menton  si lo baise deuant Galehot assez longuement  si que la dame de Malohaut sot que ele lo baisoit . 
Et lors commança a parler la reine qui mout estoit saige et uaillanz dame . 
 Biaus douz anmis  fait ele au cheualier  ge suis uostre  tant auez fait  et mout an ai grant ioie . 
Or gardez que la chose soit si celee com il est mestiers  car ge suis une des dames do monde don an a greignors biens oïz  et se mes los ampiroit par uos  ci auroit amor laide et uilaine . 
Et uos  Galehot  an pri gié  qui plus iestes sages  car se maus m  an auenoit  ce ne seroit se par uos non . 
Et se ge an ai ne bien ne ioie  uos i aurez preu . 
  Dame  fait Galehoz  il ne porroit pas uers uos mesprandre . 
Mais ge uos ai fait ce que uos me conmandastes  or si seroit bien mestiers que uos m  oïsiez d  une proiere  car ge uos dis des ier que uos me porriez par tens miauz aidier que ge uos . 
  Dites  fait ele  seürement  que il n  et riens que uos m  osisiez demander que ge ne feïse . 
  Dame  fait il  donques m  auez uos otroié que uos me donroiz sa compaignie . 
  Certes  fait ele  se uos i failliez  uos auroiez mal enploié lo grant meschief que uos auez fait por lui . 
 Lors prant lo cheualier par la main destre et dit   Galehot  ge uos doign cest cheualier a toziorz  sauf ce que i  ai aü auant . 
Et uos lo creantez ansi   fait ele . 
Et li cheualiers lo creante . 
 Et sauez uos  fait ele a Galehot  que ge uos ai doné    Dame  fait il  naie . 
  Ge uos ai doné Lancelot do Lac  lo fil au roi Ban de Benoyc . 
 Et ansi lo fait au cheualier conoistre  qui mout en a grant honte . 
Lors en a greignor ioie Galehoz que il n  ot onques mais  car il auoit assez oï dire ansi com paroles uont que c  estoit Lanceloz do Lac et que ce estoit li miaudres cheualiers do monde  poures hom  et bien sauoit que li rois Bans auoit esté mout iantils hom et mout puissanz d  amis et de terre . 
Ansi fu li premiers acointemanz faiz de la reine et de Lancelot do Lac par Galehot . 
Et Galehoz ne l  auoit onques conneü que de ueoir  et por ce li auoit fait Lanceloz creanter que il ne li demanderoit son non tant que il li deïst  ou autres por lui . 
Lors se leuerent tuit troi . 
Et ia anuitoit durement  mais cler faisoit  que leuee estoit la lune  si ueoit l  an mout cler par tote la praerie contraual . 
Atant s  an tornent tuit troi a une partie tot contramont les prez droit uers lo tref lo roi . 
Et li seneschauz Galehot uient aprés antre lui et les dames tant que il uienent androit les tantes Galehot . 
Et lors enuoie Galehot son compaignon  et il prant congié a la reine  si s  an passent outre antre lui et lo seneschal  et Galehoz conuoie la roine iusque au tref lo roi . 
Et qant li rois les uoit uenir  si demande dont il uienent . 
 Sire  fait Galehoz  nos uenons de ueoir ces prez a si poi de compaignie comme uos ueez . 
 Lors s  asient et parolent de maintes choses  si sont antre la reine et Galehot mout a aise . 
Au chief de piece se lieue la reine et ua couchier an la bretesche . 
Et Galehoz la conuoie iusque la  et Galehoz la comande a Deu et dit que il ira gesir auoc son conpaignon . 
 Dame  fait il  si lo solacerai  car or sai ge bien de quoi . 
Mais auant ier nel sauoie ge mie de quoi solacier . 
  Ha  fait ele  com auez ores bien dit  Com il an sera ia plus a aise   Atant s  an ua Galehoz et prant congié au roi  et dit que il ne li poist mie que il ira gesir ou tref antre sa gent  ou il ne iut pieç  a . 
 Et il me couient  sire  mout faire lor uolenté  car mout m  aimment . 
  Certes  sire  fait messire Gauuains  uos auez mout bien dit  car an doit mout onorer ses prode genz qui les a . 
 Lors s  an part Galehoz et uient a son compaignon  et se couchent anbedui an un lit et parolent de ce tote nuit don lor cuer sont tot a aise . 
Mais or uos lairons la parole de Galehot et de son compaignoin atant ester  si uos parlerons de la reine qui est reuenue an la bretesche mout liee et mout est a aise . 
Si cuide auoir ouré plus celeement que ele n  a  car la dame de Malohaut a ueü qanque ele a fait . 
Et qant Galehoz s  an fu partiz  et ele s  an fu alee a une fenestre et comança a panser a ce que plus li plaisoit . 
Et la dame de Malohaut se trait pres de li  la ou ele la uoit plus seule  et dit au plus celeement que ele puet   Ha  dame  dame  com est bone conpaignie de quatre   Et la reine l  ot mout bien  si ne dit mot et fait sanblant que rien n  en aüst oï . 
Et ne demora gaires que la dame redist ceste parole meïsmes . 
Et la reine l  apela   Dites moi por coi uos auez ce dit    Dame  fait ele  uostre grace  ge n  en dirai ores plus  car par auanture plus an ai dit que moi ne couenist  car l  an ne se doit mies faire plus priuee de sa dame ne de son seignor que l  an n  en est  que l  an n  an acoille sa haïne . 
  Si m  aïst Dex  fait la reine  uos ne me porroiez rien dire don uos aüssiez ma haïne  car ge uos sai tant saige et cortoise que uos ne diriez rien qui fust contre ma uolanté . 
Mais dites tot outreement  car ge lo uoil et se uos pri . 
  Dame  fait ele  don lo dirai ge . 
Ge dis qu  il est mout bone compaignie de quatre  car i  ai ueü un nouel acointement que uos auez fait au cheualier qui parla a uos laïs ou uergier . 
Si sai bien qe uos iestes la rien o monde que il plus aimme . 
Ne uos n  auez mies tort se uos l  amez  car uos ne porriez uostre anmor miauz anploier . 
  Coment  fait la reine  conoissiez lo uos    Dame  fait ele  oie . 
Tex iorz a esté oan qe ge uos an poïsse autresi bien faire dongier comme uos fariez ia a moi  car ge l  ai tenu an et demi an ma prison . 
Et ce est cil qui uainqui l  asanblee  as armes uermoilles  et celi deuant ier  as armes noires  et les unes et les autres armes li baillié ge . 
Et quant il fu l  autrier sor la riuiere pansis  et ge me hatisoie de lui mander que il feïst d  armes  ge nel faisoie se por ce non  car ge sopeçoie bien que il uos amoit  et se cuidai ge tel ore fu ia qu  il amast moi . 
Mais il me mist tote fors de cuidier  tant me descouri de son penser . 
 Lors li commance a conter comment ele l  auoit tenu an et demi et por coi ele l  auoit pris et por coi ele estoit alee a la cort lo roi . 
Trestot li dit iusque a l  isue de sa prison . 
 Or me dites  fait la reine  por coi dites uos que compaignie de quatre ualoit miauz que de trois . 
Miauz est une chose celee par trois que par quatre . 
  Dame  fait ele  il est uoirs . 
  Donc ualt miauz la compaignie de trois que de quatre   dist la reine . 
 Dame  fait ele  nol est ci androit  et si uos dirai por coi . 
Il est uoirs que li cheualiers uos aimme  si lo set Galehoz  et des or mais s  an deporteront li uns a l  autre an quelque terre que il soient  car ci ne seront il mies longuement . 
Et uos remanroiz tote seule  se no saura dame qe uos  si n  auroiz cui descourir uostre penser  si porterez ansi tote sole lo fais . 
Mais s  il uos plaist que ge fusse qarte an la compaignie  si nos solacerions antre nos dames autresi com antr  aus deus feroient  si an fussiez plus a aise . 
  Or me dites  fait la reine . 
Sauez uos qui li cheualiers est    Si m  aïst Dex  fait ele  naie  car uos auez bien oï commant il se crient uers moi . 
  Certes  dame  fait la reine  trop iestes aparceuanz . 
Mout lo couenroit estre sage qui rien uos uoudroit anbler . 
Et puis qu  il est ansi  que uos l  auez aparceü et que uos me requerez la conpaignie  uos l  auroiz . 
Mais ge uoil que uos an portez autresi uostre fais com ge lo mien . 
  Dame  fait ele  que diriez uos  Ge ferai qanque uos uoudroiz outreement por si haute compaignie auoir . 
  An non Deu  fait la reine  et uos l  auroiz  car meillor compaignie de uos ne porroie ge mies auoir  ancor fust ele plus riche . 
Mais ge ne me porrai ia mais consirrer de uos puis que ge uos aurai acointiee  car puis que ie ancommanz a amer  nule riens n  aimme plus de moi . 
  Dame  fait ele  nos serons ansanble totes les foiz que uos plaira . 
  Or m  an laissiez couenir  fait la reine  car nos afermerons demain la compaignie de nos quatre . 
 Et lors li conte de Lancelot comment il auoit ploré quant il esgarda uers eles . 
 Et ge sai bien  fait la reine  qu  il uos connut . 
Et sachiez que ce est Lanceloz do Lac  li miaudres cheualiers dou monde . 
 Ensi parolent mout longuement antr  eles deus  si font mout grant ioie de lor nouel acointement . 
La nuit ne soffri onques la reine que la dame de Malohaut geüst onques se auec lui non . 
Et cele i iut mout efforciee  car mout dotoit a gesir auec si haute dame . 
Et quant eles furent couchiees  si commancent a parler de ces noueles anmors . 
Et la roine demande a celi de Malohaut se ele aimme par amors an nul leu . 
Et ele respont que nenil . 
 Et sachiez bien  fait ele  dame  que onques n  amai par amors que une foiz  ne de celi amor ne fis ge que lo penser . 
 Et ce dist ele de Lancelot que ele auoit tant amé comme nus cuers puet plus aimer autre . 
Mais ele n  an auoit onques autre ioie aüe  et neporqant ne dist mie que ce aüst il esté . 
Et la reine se pense que ele fera les amors de Galehot et de li . 
Mais ele n  an uiaut parler iusque tant que ele saiche se Galehoz a amie  car lor ne l  an requerroit ele mie . 
A l  andemain se leuerent matin antr  eles deus  si an alerent au trel lo roi  qui gisoit la por monseignor Gauuain et por les autres cheualiers faire compaignie . 
Si l  esueilla la reine et dit que miout estoit mauuais qant il a tel ore gisoit . 
Et lors s  an tornerent antre eles deus contraual les prez  et dames aueqes eles trois  et de lor damoiseles une partie  s  alerent ou leu ou li acointemanz fu faiz des amors . 
Et dit la reine a la dame de Malohaut que miauz an ameroit la place a toziorz mais . 
Iluec conta a la dame de Malohaut tote la contenance de Lancelot et lo sanblant  et commant il estoit esbahiz deuant li . 
Ne rien nule n  i laissa a dire dom il li poïst remembrer . 
Lors recomance a loer Galehot mout et dist que ce estoit li plus sages cheualiers do monde et qui miauz sauoit annorer chose uaillant . 
 Et certes  fait ele  ge li conterai ia  qant il uanra  l  acointement de moi et de uos . 
Et sachiez que il n  an fera mie petite ioie . 
Or an alons  que il ne demorra mais gaires que il ne ueigne . 
 A tant s  an tornent les dames . 
Et qant ele furent uenues  si fu ia li rois leuez et ot anuoié por Galehot . 
Et il i uint mout tost  et tantost li conta la reine l  acointemant de li et de la dame de Malohaut . 
Mais auant li dist   Galehoz  dites moi uoir par la foi que uos me deuez . 
  Dame  fait il  si ferai gié  bien lo sachiez . 
  Ge uos demant se uos amez par amors dame ne damoisele qui de uostre amor soit saisie . 
  Dame  naie  par lo iurement que uos m  an auez fait  ce uos creant . 
  Sauez uos  fait ele  por coi io di  I  ai mes amors asises a uostre uolenté  et ge uoil que a la moie uolenté faciez les uoz amors . 
Et sauez uos an quel leu  An bele dame et an saige et an cortoise  qui assez est haute fame et riche de granz annors . 
  Dame  fait Galehoz  uos poez bien faire uostre plaisir et de mon cors et de mon cuer . 
Mais qui est ele o uos uolez qui ge soie    Certes  fait la reine  c  est la dame de Malohaut . 
Et ueez la la . 
 Si la li mostre a l  uel . 
Et lors li conte comment ele les auoit agaitiez  et de Lancelot que ele auoit aü an prison an et demi  et comment il auoit a li finé  et qanque ele li auoit dit  et comment Lanceloz auoit ploré  que ce estoit por li . 
 Et por ce  fait la reine  que ge sai que ele est la plus uaillanz dame do monde  por ce uoil ge que les amors soient par moi faites de uos et de li  car li plus uaillanz cheualiers do monde doit bien auoir la plus uaillant amie . 
Qant uos seroiz an estranges terres antre uos et mon cheualier  si se conplaindra li uns a l  autre  et nos deus dames nos reconforterons ansanble de noz annuis et ferons ioie de noz biens . 
Et portera androit soi chascune son fais . 
  Dame  fait Galehoz  ueez ci lo cuer et lo cors  si an faites a uostre commandemant autresi com i  ai mis lo uostre la ou ge uoloie . 
 Lors apele la reine la dame de Malohaut  si li dist   Dame  uos iestes apareilliee de ce que ie uoudrai faire de uos    Dame  fait ele  il est uoirs . 
  An non Deu  fait la reine  ge uos uoil doner et cuer et cors . 
  Dame  fait ele comme saige  uos am poez faire comme de la uostre . 
 Et la reine la prant par la main et Galehot par l  autre  si dist   Galehot  sire cheualiers  ge uos doign a ceste dame com uerai ami leial et anterin et de cuer et de cors . 
Et uos  dame  doin ge a cest cheualier com leiaus amie de totes ueraies amors . 
 Et il l  otroient anmedui  si fait tant la reine que il s  antrebaissent . 
Aprés atornent que il parleront anquenuit tuit quatre ansanble . 
 Et deuiserons  fait la reine  comment ce porra estre . 
 Atant se lieuent et uont lo roi semondre d  aler oïr messe . 
Et il dit que il n  atandoit se es non . 
Lors s  an uont tuit au mostier . 
Et qant il ont messe oïe  li mengiers est apareilliez  si asient . 
Et qant il ont mengié  si uont antre lo roi et la reine et Galehot seoir deuant monseignor Gauuain une grant piece  et puis s  an reuienent la ou li autre cheualier estoient  don grant partie i auoit des bleciez  si les aloient ueoir tot a pié . 
Si tenoit li rois par la main la dame de Malohaut  et la reine Galehot . 
Ilueques fu establiz li parlemenz des quatre do parler a l  anuitier autresi com il auoient fait la nuit deuant  et an cel leu meïsmes . 
 Mais nos lo ferons autremant  fait la reine  que nos i manrons mon seignor  et uos auroiz apareillié uostre cheualier . 
Et n  ait ia garde  qe il n  iert ia nus qui lo conoisse  que il n  est mies legiere chose d  un home conoistre  puis que il se uelt courir et celer . 
Et qant plus i aura gent  tant i aura mains mal pensé . 
Ensi lo porons toz les iorz mais faire que mes sires seiornera  car plus celeement ne porriens nos mies parler ansemble  car li leus n  i porroit estre . 
 An ceste maniere atornerent lor parlement . 
Et qant uint a uespres  si ala Galehot ueoir ses genz et dist a son conpaignon ce que il auoient atorné  et il l  otroie . 
Et qant il fu ore de soper  si comanda Galehoz a son seneschal que  qant il lo uerroit uenir contraual les prez auec lo roi et la reine  si pasast outre antre lui et son compaignon . 
Atant s  an parti a grant conpaignie de cheualiers et uint au roi  qui l  atandoit au mengier . 
Aprés mengier dist la reine au roi   Sire  car nos alons esbatre contraual ces prez . 
 Et li rois l  otroie . 
Lors s  an part li rois et Galehoz et de lor compaignons mout grant partie . 
Et la reine i reuint et la dame de Malohaut  et dames et damoiseles mout . 
Et qant li seneschauz les uit  si passa outre  et Lanceloz auec  et se metent an la conpaignie lo roi . 
Et qant il orent assez alé  si s  asistrent et commencerent a parler . 
Et la o il parloient  si uenoit li rois Yons au roi Artu parler  car li mesage sont uenu de sa terre que aler l  an couenoit . 
Si apela lo roi a une part et conseilla a lui grant piece . 
Et lors se leuerent antre la reine et Galehot et la dame de Malohaut  si apela Galehoz son compaignon et alerent antr  ax quatre parlant mout longuement tant que il uindrent au chief des aubroisiaus . 
Et lors si s  asistrent  et mostra la reine a Lancelot la dame qui maint ior l  auoit aü an sa prison  si an fu mout hontous  et li dist la reine tot an riant que cest larrecin li auoit il celé . 
Illuec demorerent grant piece  ne onques ne tindrent plait ne parole fors de baisier et d  acoler  comme cil qui uolantiers lo faisoient . 
Et qant il orent grant piece sis  si s  an retornerent la o li rois estoit  si an paruindrent a son tref amont . 
Li seneschauz an remena Lancelot a lor tantes . 
Et an tel maniere en parloient totes les nuiz ansanble antr  aus quatre sanz parole d  autre deduit . 
Ensi demorerent illuec tant que messires Gauuains aleia mout et miauz se santi que il ne soloit  si li tardoit mout que il fust o païs o il amoit par amors tant com il pooit  si dist au roi que il s  an iroit mout uolentiers . 
Et li rois li dist   Biax niés  ge ne demor ci se por uos non et por Galehot que ge mout ain . 
  Sire  fait messires Gauuains  uos li prieroiz que il s  an ueigne demain auoc uos  et aprés demain nos an irons . 
Et se il i uient  ce uos sera mout granz anors  et se il n  i uient  uos lo reuerrez par tans  se Deu plaist  et il uos . 
 Ensi l  otroie li rois . 
Et l  andemain prie Galehot que lo conuoit iusque an sa terre . 
Mais Galehoz dit que ce ne puet estre   Car ge ai mout a faire an mon païs  sire  qui mout est lointiens  ne ge ne demoroie ci se por uos non  et uos por moi  ce sai ge bien . 
  Certes  fait li rois  il est uoirs . 
Mais ge uos pri  biau douz amis  que ge uos reuoie au plus tost que uos porroiz . 
 Et Galehoz li otroie . 
La nuit repairerent li quatre ansemble . 
Et sachiez que mout ot grant angoisse au departir  si mistrent ior a parler ensemble a la premiere asanblee qui seroit el reiaume de Logres . 
Ensi departent li dui cheualier de lor dames  dolent de la departie et lié de la ioie qu  il atandent a auoir a la premiere asanblee . 
La nuit prant congié Galehoz au roi et a la roine et a la dame de Malohaut et a monseignor Gauuain et a touz les autres  si en sont tuit mout dolent  car mout le prisoient . 
Et Galehoz s  an uient a son compaignon  si lo trueue d  autre sanblant que il n  auoit esté la nuit deuant  mais il lo conforte a son pooir . 
Et la reine est au roi uenue  si li dit que il prit la dame de Malohaut que ele s  an uaigne aueques li et que des ores mais soit do tot an son ostel   Car mout ain  fait ele  sa compaignie  et ge cuit que ele aimme tant la moie que ele i uanra sanz grant proiere . 
  Certes  fait li rois  ce m  est mout bel . 
 Il uint a la dame  si li prie tant que ele est remesse autresins comme efforciee . 
Au matin s  an torne li rois d  une part et Galehoz d  autre  et s  an ua chascuns an sa terre . 
Mais atant se taist do roi et de sa compaignie  que plus n  en parole  ainz retorne a Galehot et a son compaignon  mais gaires n  an parole ici androit . 
Ce dit li contes que antre Galehot et son conpaignon errerent par lor iornees  que il uint en la terre dom il estoit sires . 
Ce fu la terre de Sorolois qui siet antre Gales et les Estranges Illes  cele terre n  estoit mies Galehot d  ancesserie ainz l  auoit gaaigniee par force sor lo roi Gloier  un neueu au roi de Northunberlande . 
Et cil auoit esté ocis en la guerre  si estoit remesse une soe fille petite  mout bele  don la mere auoit esté morte au naistre . 
Celi faisoit Galehoz garder mout anoreement tant que ele fu granz  si la deuoit doner a fame a un sien neueu qui ores estoit mout petiz  si li auoit tote la terre de Sorelois otroiee a l  ore que il seroit cheualiers . 
Et cele estoit la plus delitable terre qui fust sor les illes de mer de Bretaigne et la plus aaisiee de boenes riuieres et de bones forez et de planteureuses terres . 
Et si n  estoit mies granmant loingtiegne de la terre lo roi Artu  si i plaisoit mout Galehot a seiorner  car trop amoit lo deduit des chiens et des oisiax . 
Et plus i estoit alez  por ce que li reiaumes de Logres estoit plus pres d  iqui que des Estranges Illes  qui estoit s  autre terre . 
Li reiaumes de Sorelois par deuers la terre lo roi Artu estoit toz clos d  une sole aigue qui mout estoit roide et granz et parfonde  si estoit apelee Assurne . 
Et d  autre part estoit tote auironee de la mer . 
Et aprés i auoit chastiaus et citez et forz et delitables et de murs et de bois et de montaignes  et d  autres aiues auoit assez en la terre  do li plus an cheoit an Assurne  et cele cheoit an mer  si que de la terre lo roi Artu ne pooit nus antrer an Sorelois qui par Assurne ne passast auant . 
Ne ce n  estoit mie aiue douce  car li premiers chiés s  isoit de mer  et a l  autre chief cheoit an mer . 
Ansi estoit la terre de Sorlois close par deuers lo reiaume de Logre . 
Si n  i auoit au cheualier errant que deus passages  ne plus n  en i ot tant com les auentures durerent el reiaume de Logres et es illes d  anuiron  qui durerent  ce dit la letre mil et sis cenz semaines et nonnante . 
Cil dui passage estoient assez felon et orgoillos  car chascuns estoit d  une chauciee estroite et haute qui n  auoit mies plus de trois toises de lé  et si auoit plus de lonc de set mile et un  et desoz aiue an auoit  an tex leus i auoit  plus de soisante dis . 
Itex estoient les chauciees anbedeus . 
Et au chief de chascune deuers Sorolois auoit une tor haute et fort . 
Et an chascune auoit un cheualier  lo meillor que l  an pooit trouer  et dis serianz a hache et a espees et a glaiues . 
Cil estoient ansis a chascune tor por pris et por lo conquerre et por hautes soudees que il an atandoient . 
Et si cheualiers estranges uenoit a la chauciee por passer outre  combatre lo couenoit au cheualier et as dis serianz . 
Et s  il pooit passer outre a force  si estoit mis ses nons an escrit laianz  si pooit toziorz mais passer sanz combatre . 
Et se il estoit conquis  il remanoit an la merci au cheualier et as dis serianz qui gardoient la chauciee . 
Et ceste garde lor couenoit faire un an antier . 
Et se dit li contes que  au tans que Merlins profecia les auentures qui deuoient auenir  fist faire ces deus chauciees li rois Lohoz  li peres au roi Glohier  qui a cel tans estoit sires de Sorolois  por ce que il dotoit la destrucion de sa terre . 
Et neporqant  ançois que les auantures commançassent a auenir auoit sor cele aigue assez autres passages de fust et de nes passanz . 
Mais si tost com eles commancerent  furent tuit abatu  qe onques puis cheualiers estranges ne passa se par ces deus chauciees non . 
An cele terre qui si est forz et close s  an ala Galehoz seiorner antre lui et son compaignon et les autres genz de son ostel  mais ce fu plus priueement que il ne soloit  car a son pooir se couroit  que nus hom son couine n  aparceüst  ne nus ne sauoit lo non de son compaignon que solement li dui roi qui auoient esté si ploige . 
Ensi seionerent grant piece an Sorelois  si orent assez deduit de riuierres et de bois . 
Mais nus deduiz ne plaisoit a Lancelot que il ne pooit ueoir cele cui il estoit toz  n  a autre chose ne pansoit . 
Et Galehoz  qui mout estoit angoissos de sa messaise lo conforte mout et disoit que il ne s  esmaiast mie  car par tens orroient aucunes nouelles des assanblees . 
Dedanz lo mois qu  il i furent uenu anuoia la Damoisele do Lac a Lancelot un uallet et li manda que il lo retenist tant qu  il uoudroit estre cheualiers . 
Et Lanceloz lo retint uolentiers et mout an fist grant ioie et mout lo tint chier por sa damoisele qui li mandoit que autresi chier lo tenist comme son cors . 
Et il si faisoit  car autretant n  amoit nul uallet ne ne creoit  et mout an fist Galehoz grant ioie por lo uallet qui mout estoit proz et biaus et coisins germains Lancelot  et filz au roi Bohort de Gaunes  qui oncles Lancelot auoit esté et freres au roi Ban . 
Et qant Lanceloz sot qui il estoit  si l  ama assez plus  car l  amitié de son charnel ami li fist granz parties de ses maus oblier  si an fu assez granz la ioie que li uns cosins fist de l  autre . 
Li uallez auoit non Lyoniaus por une grant meruoille qui auint a son naistre  car si tost qu  il issi del cors Euayne sa mere  si troua la mere une tache uermoille enmi son piz qui estoit an forme d  un lion  et li anfes l  auoit anbracié a deus braz parmi lo col autresi comme por estrangler . 
Ceste chose fu esgardee a merueille . 
Et por ce fu apelez li anfes Lyoniaus  qui puis fist assez de hautes proeces si con li contes de sa uie lo tesmoigne  et mout dura la tache anmi son piz  iusq  a un ior que il ocist le lion coroné de Libe en la cort lo roi Artu  qui estoit amenez au roi  por ce que en sa cort n  auoit onqes mes tel lion esté ueüz . 
Et de celui lion porta messire Yuains la pel en son escu  car Lioneaus li dona quant il l  ot mort  einsi comme l  estoire de ses fez le deuise . 
Ne onques puis la tache ne li parut enmi le piz . 
Mout fist Lanceloz grant ioie de son coisin . 
Mais or se taist atant li contes de Galehot  que plus n  an parole ci androit  ainz s  an retorne au roi Artu qui est repairiez en sa terre . 
Ce dit li contes que mout se paine li rois Artus de sa gent annorer  si tient les granz festes et les riches corz  et done assez plus que il ne siaut  si ua par totes les bones uiles seiornant et fait les anseignemenz de son maistre . 
Si moinent mout bone uie entre la reine et la dame de Malohaut  s  eles ueïssent souant les deus por cui fine amors les tenoit si cortes que assez i pansoient plus que a tot lo remenant . 
Et se li dui resont a malaaise en lointien païs  de rien ne se doiuent plaindre  car eles ne sont pas an repos  ne a rien ne se delitent que a parler de lor amors qant aise les met ansanble et a panser qant l  une n  et auoc l  autre . 
Aprés ce que li rois fu repairiez  ne demora gaires que messires Gauuains fu gariz auques  si que il cheuaucha et aloit em bois et an autres deduiz  et mout li fu sa force reuenue et sa biautez . 
Et neporqant  onques puis ne fu an autresi grant uigor ne an santé com il auoit deuant esté  et si fist il puis maint biau cop d  espee et de lance . 
Mout fu granz la ioie an la cort lo roi Artu qant l  en lo uit gari et respassé . 
Quant li rois ot esté a Logre et a Chamahalot et a Carlion et a maintes autres boenes uiles  si li retrait li cuers uers Carduel  car ce estoit la uile ou il plus uolentiers seiornoit  car trop estoit bien seanz et aaisiez . 
Mais ençois que il i uenist  fist sauoir que il i eroit et qu  il i tanroit cort de plait  et comanda que tuit si grant afaire uenissient la de par tot . 
Aprés ce uint li rois a mout grant compaignie et i demora quinze iorz antiers  et chascun ior tint cort efforciee et riche  hui bien et demain miauz . 
Et ne fu onques puis iorz que il ne donast tant que toz li mondes se merueilloit o totes ces richeces estoient prises que il donoit  et chascun ior anforçoit sa corz et de dons et de uiandes . 
Ainz que li quinze ior fussient aconpli  furent auques si grant afaire trait a chief  car il auoit tex genz an sa compaignie qui uolentiers traoient les droiz auant et botoient arrieres les torz . 
Si tost comme la parole estoit oïe  couenoit que li droiz fust porseüz . 
Au chief de quinze iorz fu uns mardis  et dit li contes que antre la reine et la dame de Malohaut deuoient lo ior porchacier  et mouoir parole de une assanblee por parler a lor amis . 
Mais uns destorbiers lor corrut sus  car ce dit li contes que qant li rois se seoit au mangier  et il ot ia lo tierz mes aü  si chaï en un penser si grant que il an oblia et la feste et lo mengier et toz ces qui i estoient et soi meïsmes  si commança a sospirer mout durement et a plorer des iauz de la teste  et fu apoiez sor un coutelet . 
Et en iceste maniere demora mout longuement  tant qe messires Kex li seneschax s  an prist garde  sel mostra a monseignor Gauuain et a monseignor Yuain et a Lucan lo boteiller et a Sagremort lo Desreé et a Guiflet  lo fil Dué . 
Cil sis seruoient tuit par lo palais  et qant il uirent lo roi si pansif  si furent tuit esbahi . 
Et messires Gauuains dist que il an panseroit bien . 
Lors si apele un uallet et si li dist   ua tost a cele damoisele qui deuant monseignor sert de la cope  si li di que ele uaigne a moi parler  et tu tien la cope tant que ele uoist arriere . 
 A cel tans estoit uenue a cort une damoisele qui auoit non Lore de Carduel  por ce que a Carduel auoit esté norrie  si estoit nee del roi de Norwague et de la seror lo roi Artu  si auoit esté ses peres maistres boteilliers  de la terre de Lagre  et cele prist lo mestier si tost com ele uint a cort . 
Et cele estoit une des plus beles dame do mont . 
Li escuiers uint a la pucele et li dist la parole monseignor Gauuain  et ele li baille la cope  si s  en uient a monseignor Gauuain . 
Et il li dist   Bele coisine  alez a monseignor lo roi et si li dites que nos li mandons par la foi que il nos doit  qui nostre sires est et nos si home  que il nos die por coi il a si longuement pensé  et que il lo nos mant autresi com il uelt sauoir les noz pansers . 
 Et la damoisele uient deuant lo roi  si s  agenoille  et ne set commant ele l  ost araisnier . 
Et il se fu apoiez sor lo coutelet si que tote la lemelle an fu ploiee . 
Si n  auoit laianz cheualier qui de son pensé ne fust toz esbahiz  li plusor an auoient laissié lo mengier . 
Lors prist la damoisele la nape  si traist a li  et li coutiax eschape  et la mains lo roi fiert sor la table . 
Et il laist son pensé  si regarde antor lui . 
Et la damoisele li dist   Sire  ça m  anuoie messires Gauuains  et cil cinc cheualier qui auoc lui sont  si uos mandent  car par la foi que uos lor deuez que uos lor mandez a coi uos auez si longuement pensé  car il lo uolent sauoir  autresi com uos uolez sauoir la lor pensee . 
 Et li rois la regarde mout effreement   Or alez et si lor dites qu  il m  an laisent ester atant  car se il sauoient a coi i  ai pensé  il nel demanderoient ia . 
 La damoisele uient as cheualiers  si lor dist la parole lo roi  si an sont mout esbahi . 
Et messires Gauuains dit que ansi ne remanra il mie   Et bele coisine  alez arrieres et dites a monsignor lo roi que ancor lo requerons nos  sor la foi que il nos doit  que il nos mant a coi il a si durement pensé . 
 Et cele uint au roi  si li dit . 
Et li rois fist mout laide chiere  plus que il n  auoit fait deuant  et dit que  puis que il ne me uolent laissier ester  ge lor manderai . 
Alez  fait il  et si dites que ge pans a lor grant honte . 
 Et la pucele lor ua dire . 
Et qant il l  oent  si an sont si esbahi qu  il ne dient mot d  une grant piece . 
Et lor dit messires Yuains   Ansi nel deuons nos pas sofrir  mais alons deuant lui  si orrons comment il a si pensé a nostre grant honte . 
 Et il se tienent tuit au consoil et uienent deuant lo roi . 
 Et li dit messire Gauuains   Sire  uos nos auez mandé que uos auez pansé a noz granz hontes . 
Et nos uos proions et requerons com a nostre seignor lige  sor la foi que uos nos deuez  que uos nos dites commant ce est a nostre grant honte . 
  Certes  fait li rois  se uos m  en creez  uos lairoiz ester atant  car la chose est si granz que uos nel porriez amander . 
 Et cil li respondent que ansi nel lairont il mies a lor pooir  et toteuoie li requierent que il lor die . 
 Et gel uos dirai  fait li rois  puis que uos no uolez laisier ester . 
Il est uoirs que ge pansoie a uoz granz hontes . 
Don ne uos manbre il que uos fustes qarante des meillors cheualiers de ma maison  tuit eslit par sairemanz por aler querre lo cheualier as armes uermoilles qui l  asanblee uainqui de moi et de Galehot et l  autre aprés  si com ge cuit  uos iurastes tuit qarante que uos n  an uandroiez sanz lo cheualier o sanz ueraies enseignes de lui  si uos an uenistes tuit qarante que onques lo cheualier ne m  amenastes  ne anseignes ueraies n  an aportastes  ne ancor n  an sai ge nule certaine chose . 
Si uos an apel toz failliz et recreanz et pariurs . 
Et ce est la honte a coi ge pansoie . 
  Certes  fait messires Gauuains  uos auez droit et uoir dites uos . 
Si n  est pas droiz que uos les soffrez an uostre compaignie  puis que nos somes honi . 
Mais androit moi ne uos ferai ie plus honte . 
 Lors se trait a une fenestre et tant sa main a un mostier que il uoit et dit si haut que l  oent par tote la sale   Ansi m  aïst Dex et li saint  ge n  anterrai mais an la maison monseignor lo roi a mon pooir deuant que ge lo cheualier aie troué  se trouez puet estre . 
Et uos  seignor cheualier qui çaianz iestes  ge uos di bien a toz sor uoz anors  qui a pariurez se tanra  si me siue  car ge m  an uois . 
 Lors s  an part messires Gauuains et s  an ua a son ostel  et tuit li cinc qui auec lui estoient uenu s  an uont a lor ostex . 
Et la parole s  espant par laianz  si que par tote la sale sot an por coi messires Gauuains s  en ala . 
Si l  oïrent une partie des cheualiers qui an la qeste auoient esté et saillirent bien sus iusque a quatorze . 
Plus n  an auoit laianz  car li autre estoient an lor païs et an lor afaires . 
Cil quatorze se corurent armer aprés les autres sis qui ia s  armoient . 
Et li rois fu remés mout esbahiz et s  aparçoit bien que il auoit folement parlé  si s  an repantit mout se il poïst  mais il set bien que par soi nes retanra il pas . 
Si a tel duel que par un po que il n  anrage . 
Si saut fors de la table  si uint a la reine grant aleüre . 
Si li conte et li dit que ele i mete paine an lui retenir . 
Et ele dit que ele lo retanra bien . 
Lors se drece la reine et s  en uient a l  ostel monseignor Gauuain  si uoit que il estoit ia toz armez fors que de ses mains et de sa teste . 
Et qant il la uoit  si li cort ancontre a liee chiere comme cil qui nule foiz n  an est esbahiz . 
Et la reine li dit . 
 Biax niés  uos en alez en cele queste    Dame  fait il  uoire . 
  Or uos pri ge  fait ele  par la foi que uos auez a monseignor lo roi et a moi  que uos me donez un don que ge uos demanderai . 
  Dame  fait messires Gauuains  il me souient bien d  un dun que uos me demandastes lo ior que messires li rois creanta a la damoisele chaitiue a garantir un an et un ior  si me demandastes que ge remansisse de l  ost  et ge remex comme fox  si ui tel ore que ge uousise miauz estre morz et honiz . 
Mais bien sachiez que il n  est riens por cui ge remansise orandroit  car  par la foi que ge doi uos  se ge lo uos auoie creanté  se uos an faudroie ge toz . 
 Et qant la reine l  ot  si set bien que proiere n  i auroit mestier . 
Mais toteuoie li dit   Biaus niés  dist ele  ou irez uos  uos alez querre  si ne sauez cui . 
Et si laissiez uostre oncle lo roi si dolant et si esbahi que onques mais si dolanz ne fu . 
Ne tuit li cheualier qui furent an ceste queste n  i sont mie . 
Mais faites lo bien . 
Remanez tant que uostre compaignon i soient tuit  si metrez lo roi a aise . 
  Dame  fait il  des cheualiers qui an la queste furent a il çaianz une partie  et chascuns doit estre por lui esleiauter  car messires li rois nos a toz tenuz por traïtres et por recreanz . 
Et qui uoudra  il i uandra . 
Mais par la foi que ge uos doi  morir puis ge an la queste  que ge n  anterrai ia mais an maison monseignor lo roi deuant que i  aie troué lo cheualier  et que ge an porterrai tex anseignes que i  an deurai bien estre creüz . 
Et si ne sai ge qui il est ne an quel leu ie le trouerai . 
  Tant  fait la reine  faites por moi que uos uenez deuant lo roi ançois que uos aiez laciez uostre hiaume  si parlera a uos . 
 Et il li otroie . 
Et la reine apelle une soe pucele et si li dit que ele aille dire au roi que ele ne puet metre fin an monseignor Gauuain retenir  que il li face crier merci a tote la cort . 
Et ele li uait dire . 
Et li rois apele ses cheualiers  si lor conte son grant anui et que chascuns soit toz priez de monseignor Gauuain retenir par prieres et par losenges . 
Et cil uienent aprés lui fors de la sale et uoient monseignor Gauuain armé fors de la teste et des mains . 
Et li rois li uient ancontre  si li prie de tot son pooir que remaigne tant uiaus que tuit li autre soient laianz qui an la queste auoient esté  car il s  an failoit bien la moitié . 
Mais messires Gauuains ne l  am puet de rien escouter . 
Et li rois regarde les cheualiers qui dariés lui uenoient  et il se laissent maintenant cheoir tuit a terre deuant lui  qant il uoit ce  si est si dolanz que par un po que il n  anrage  et autresi se furent mises les dames totes et les damoiseles  qui tuit et totes li crient merci et li proient que il remaigne . 
Et il dit que por noiant lo font  que nule riens ne lo tanroit que solement li deseretemenz et la honte son seignor lo roi   Por ces deus choses remanroie gié  mais ge n  i uoi l  une ne l  autre . 
 Atant demande son hiaume  et l  an li baille et an li lace . 
Et illuec furent apareillié si conpaignon qui deuoient mouoir auoc lui . 
Et qant li rois uoit que il s  an ua si a certes  si a paor que il ne l  ait perdu a toziorz mais  si li crie merci si durement com il plus puet et se uelt a ses piez laissier cheoir . 
Et messires Gauuains lo prant antre ses braz et li crie   Por Deu merci  ne me retenez mies contre m  annor . 
Et se uos uolez  ge remanrai . 
Mais  par les sainz de cele eglise   si tant sa main uers une chapelle lo roi   ge m  ocirrai demain  tantost com ge an porrai auoir aise . 
Et se uos m  an laisiez aler  ge reuanrai si tost com ge porrai ueraies anseignes aporter . 
  Sire  sire  fait la reine  laissiez lo aler  puis que ses cuers i est . 
An maintes autres questes a il esté dom il est reuenuz  Deu merci  si fera il de ceste  se Deu plaist . 
  Dame  fait il  c  est uoirs  mais li cuers me diaut si  qui me dit que ia mais ne lo uerrai . 
 Et lors se fiert an une chambre  si se lait cheoir en un lit  si fait tel duel que riens ne lo puet conforter . 
Et la reine est ancor auoc monseignor Gauuain . 
Et qant ele uoit qu  il s  an ua a certes  si l  apelle a une part et dit   Biaus niés  uos an alez et si ne sauez ou . 
  Dame  fait il  uos dites uoir . 
  Or uos dirai comment uos troueroiz lo cheualier  mais uos me creanteroiz que uos n  an acointeroiz home ne fame ne or ne autrefoiz . 
 Et il li creante . 
 uos an iroiz  fait ele  la ou uos cuideroiz trouer Galehot . 
Et sachiez que uos troueroiz an sa compaignie lo cheualier  se an nul leu lo deuez trouer . 
Et sachiez que ce est Lanceloz do Lac . 
 Et qant il l  ot  si en a si grant ioie que tart li est qu  il soit montez  et dit que Lancelot conoist il bien . 
Atant s  an part de la reine et pant son escu  a son col et prant sa lance de son escuier  si s  an torne lui uintoismes de cheualiers com uos orroiz . 
Il i fu messires Yuains li Granz et messires Brandeliz et Kex li seneschauz et Sagremors li Desreez et Lucanz li boteilliers et Gasoains d  Estrangot et Girflez  li filz Dué  et Gladoains de Caermurzin et Galegantins li Galois et Caradués Briebraz et Caradigais et Yuains del Lionnel et Dux Taulax et Canuz de Caee et li Ros Cheualiers de Genez et Adains li Biaus et Galez li Chauz  et li uallez de Norz  et li rois Yders . 
De toz les quarante qui an la queste auoient esté n  auoit a cele ore plus an la cort ne an l  ostel o roi  car li autre estoient tuit an lor terres  et an lor granz afaires de tex i auoit . 
Et la reine commande a Deu monseignor Gauuain auant et aprés les autres . 
Si sont li cheualier qui remainent tuit anious et tuit angoissos . 
Et messires Gauuains se porpense d  une chose dom il fu mout prisiez com cil qui toz les biens sauoit  et dist a la reine et as cheualiers qui remainent   Dame  dame  et uos seignor cheualier qui remanez  ge uoil que uos sachiez que nos qui alons a ceste afaire acoillons an nostre queste ces qui i furent a l  autre foiz  auoc nos  que il n  i pueent or estre . 
Et se il auient que nos acheuons de ceste chose  nos uolons que il an aient escheué  et se nos faillons  por ce ne remaigne que chascuns d  aus s  annor ne quiere . 
Et uos  seignor  l  otroiez qui estes compagnon de ceste queste . 
 Et cil l  otroient . 
Et lors si s  an partent et laissent lo roi et sa compaignie si dolant que il ne puent plus . 
Et qant il ont esloignié Carduel tant qu  il n  an uoient mais point  si uienent a une pierre qui a non li Perrons Merlin  la ou Merlins ocist les deus anchanteors . 
Lors parla messires Gauuains et dist   Seignor  nos en alons an une des greignors bessoignes que nos faisiens onques mais  et il nos an couient an tel maniere penser que nos ne soions plus hontos que nos auons esté . 
Si m  est auis que il seroit biens que nos alisiens chascuns par lui  acheuerons plus tost de la queste que se nos estiens tuit ansenble   Et il l  otroient tuit . 
Lors entrent tuit es uoies que il trouent forchanz  ansi com messires Gauuains lo dit et commande que il tienent a seignor . 
Et il lor dit  si com il s  an partent  que an toz les leus dom il orront nouelles d  un cheualier errant  qu  il se traient cele part . 
 Car ansi  fait il  porrons trouer li uns l  autre . 
Et gardez que a la premiere asenblee qui sera ou reiaume de Logre que uos ueigniez tuit  et la saura li uns comment li autres aura esploitié . 
Et quex ques armes que chascuns am port  ou nueues ou uiez  au plus que uos porroiz uos courez  que la maisnie monseignor lo roi ne uos conoissent . 
Et por ce que nos ne nos desconoissiens li uns de l  autre  si gardez que chascuns ait pandu son escu a son col  ce dedanz defors . 
Ensi nos antreconoistrons . 
 Ensi s  en partent iusque a quinze d  aus  et cinc an cheualchent ancor ensemble  messires Gauuains et messires Yuains et Kex li seneschaux et Sagremorz li Desreez et Girflez li fiz Dué . 
Icil cheuauchent ensemble mout longuement  car mout s  antramoient  et toteuoies se departent en la fin . 
Si se taist d  aus toz li contes et parole de monseignor Gauuain por ce que il aquesta de ceste queste . 
Et neporqant chascuns de ces uint cheualiers a son conte tot antier  qui sont branches de monseignor Gauuain  car ce est li chiés et a cestui les couient an la fin toz ahurter  por ce que il issent de cestui . 
Ce dit li contes que or s  an ua messires Gauuains seus et pensis  si cheuauche deus iorz antiers que il ne troua auanture dom a parler face . 
Et tant a alé que li langaiges li change si et anforce que a poines puet les genz antandre . 
Et dit li contes que au tierz ior fu mout main leuez et cheuauche tote la matinee tant que il uint a ore de prime . 
Et ce fu an esté o mois de iuin  et si faisoit mout bele matinee  si estoient li aubre uert et foillié et li pré couert d  erbe et de flors  et li chanp de plusors oisiaus retantissent de plusors chanz . 
Et dit li contes que messires Gauuains uint esperonant fors d  une forest et antra en une mout grant lande mout large et mout bele  si duroit bien demie lie gallesche de toz sanz . 
Et qant il fu antrez an la lande si cheuaucha tote la droite uoie breiee contramont . 
Et qant il se regarde  si uoit anz o chief de la lande quatre cheualiers toz armez  les escuz as cols  les hiaumes sor les testes  toz apareilliez de lor cors deffandre et d  autrui asaillir . 
Il uirent lui ausi bien  sel conmança li uns a mostrer a l  autre . 
Et ne demora gaires que li uns s  an part des trois et uient ancontre monseignor Gauuain  les granz galoz  la lance droite . 
Et qant il aproiche  si met la lance soz l  aissele  et l  escu deuant lo piz  et ua si tost com li cheuax lo pot porter  toz apareilliez de ferir . 
Et messires Gauuains s  aparoille de desfandre . 
Et qant li cheualiers en est toz acesmez de ferir  si sache il son frain si durement que par un po que il et li cheuaus ne uole tot en un mont Et messires Gauuains resache le suen . 
Si s  antreconoissent  et uoit messires Gauuains que ce est Sagremors li Desreez . 
Et Sagremors en a mout grant honte de ce que il en a fait  si dist  Ha  sire  merci . 
Certes  sire  ge ne uos conoissoie pas . 
  Ge sai bien   fait messires Gauuains . 
Lors s  antracolent et font mout grant ioie . 
Et li troi qui aprés uienent si se meruoillent d  ou cele amors est ia uenue  si s  en rient et gabent li uns as autres . 
Et messires Gauuains demande qui sont cist cheualier la . 
 Sire  fait il  c  est messires Yuains et messires Kex et Guiflez . 
  Et comment  fait il  uos iestes uos entretroué    Sire  fait il  la desus a un carefor de ces uoies  si nos i amena orandroit auanture toz quatre ansanble . 
Et il seront ia mout lié qant il uos uerront . 
 Atant uienent li troi les granz galoz  car mout lor estoit tart qu  il saüssient don si granz acointemenz estoit uenuz de ces deus cheualiers . 
Que que il disoient ce  si esgardent  si conurent monseignor Gauuain  si li uinrent tuit  les braz tanduz  con a celui que il tenoient a seignor . 
Si font mout grant ioie li uns de l  autre  si gabent assez antr  aus et rient des talanz que il auoient  qant il lo uirent o chief de la lande  et de ce que il orent ore  car il n  i auoit celui nel uousist auoir abatu a cele ore . 
Et dit Kex li seneschauz que onques mais ioste si apareilliee ne uit remanoir sanz chaoir ou sanz faillir . 
Ensi parolent tuit longuement et gabent . 
Et dit messires Yuains   Des que Dex nos a mis ensemble  nos ne nos departirons mais hui que tant que nos aurons trouee aucune auanture . 
 Et messires Gauuains l  otroie . 
Atant s  an tornent tuit ensenble . 
Et qant il uinrent o chief de la lande  si puient un tertre et cheuauchent tuit lo tertre contramont tant que il choisisent desoz un grant ual  clos de bois et de tertres de trois parties . 
La ualee estoit belle et granz et tote plaine d  erbe et de flors antremeslé  ne tant com ele duroit  n  i auoit aubre que un sol  et ce estoit uns des plus biax pins do monde . 
Cil pins estoit droitement anz anmi la ualee  et desoz cel pin sordoit une fontaine granz et belle  si l  apeloient cil de la terre la Fontaine do Pin . 
De cele fontaine isoit uns ruisiax don tote cele ualee estoit plus bele et plus plaisanz . 
Cele part cheuauchent li cinc conpaignon . 
Et qant il orent aualé do tertre o ual  si esgarde messires Gauuains  que premiers aloit entre lui et monseignor Yuain  son conpaignon et son cosin  si esgardent  si uoient uenir un escuier sor un roncin  si tost com li roncins lo puet porter  une grant liace de lances a son col . 
Si s  an part de la forest et si s  en antre o ual la droite uoie  si uient au pin et descent do roncin mout tost et mout isnellement . 
Et puis delie les lances  si les arenge tot enuiron le pin  les fers desus . 
Puis oste de son col un escu qu  il i auoit pandu  si estoit li escuz noirs  d  argent gotez menuement . 
Et li uallez lo prant par la guige  sel pant a une branche do pin . 
Et qant il a ce fait  si s  an torne ferant a esperons  si se fiert an la forest la o il la uoit plus pres . 
Et qant messires Gauuains uoit ce  si sache a lui son frain et se met arrieres el bois  si se couri del tertre et si conpaignon autresi et dit qu  il ne se moura tant qu  il uoie ce que uoudra estre . 
Et qant il ont iqui un po esté  si uoient uenir un cheualier tot armé  lo hiaume en la teste  sor un destrier grant et fort et tost alant  si uint tot droit au pin grant aleüre  si commance a regarder les lances . 
Et puis descent de son cheual et uient sor la fontaine  si deslace son hiaume et met les genoz a terre  si boit de la fontaine grant trait . 
Et qant il a beü  si se drece  si prant son hiaume an sa main . 
Et qant il lo uolt metre an sa teste  si auint chose qu  il hurta au pié de l  escu qui au pin estoit panduz . 
Et li cheualiers regarde en haut  si uoit l  escu pandre . 
Et lors commance un duel si grant com il plus puet et plore et crie et fiert un poin an l  autre et maudit l  ore que il onques fu nez . 
Et qant il a grant piece tel duel fait  si se recomance a conforter et se blasme de ce qu  il a tant dolosé  et recomance a faire autresi grant ioie com li diaus auoit esté  o plus grant . 
Et qant il a une piece fait ioie  si recomance lo duel autresi grant com il auoit fait deuant . 
Ne redemora gaires que il recomança a faire ioie derechief . 
Et an ceste maniere fist bien set foiz o huit  une foiz lo duel et l  autre la ioie . 
Et qant li cinc cheualier lo uoient  si se merueillierent mout que ce pooit estre . 
Et Kex li seneschax a dit   An non Deu  s  il n  a ci un fol cheualier  dons n  an a il nul el monde  que une ore plore et autre rit . 
  Certes  fait messires Gauuains  c  est une des plus granz meruoilles que ge ueïsse mais pieç  a  et mout uolentiers sauroie por coi il plore et por coi il rit . 
 Et Kex dit que il l  ira demander . 
Et se il ne li uelt dire  il se conbatra a lui . 
 Or alez  fait messires Gauuains  si li dites que nos somes cinc cheualier errant  si li dites que nos li mandons par debonaireté por coi il fait si grant duel et si grant ioie . 
 Et Kex dit que si fera il . 
 Et se il nel me dit  fait il  il lo comparra . 
 Lors s  an torne  et Sagremors li cort au frain et dit   Ostez  messires Kex . 
uos n  i eroiz mies  car uos sauez bien que li desroi de la cort lo roi Artu sont mien  et por ce ai ge non Desreez  si est droiz que ge aie cestui . 
 Et li autre dient que il est droiz . 
Et Kex remaint  qui mais n  an puet  si s  an ua Sagremors au cheualier  qui ancor se demaine desoz lo pin ansi com il auoit commancié . 
Et qant il uient deuant lui  si li dit   Sire cheualiers  ça m  ont anuoié quatre cheualier qui laïsus sont an cele lande  si uos mandent que uos me dites qui uos iestes et por coi uos faites duel et ioie . 
 Et li cheualiers lo regarde an trauers et mout li anuie . 
Et dit a Sargremor   Biaus sire  de mon penser que ont il a faire  ne qui ge soie  Certes  ge no diroie ne uos ne els . 
Mais laissiez moi ester  que de uostre compaignie ne de la lor n  ai mestier an cest point . 
  An non Deu  fait Sagremors  ansi nel lairai ge mies . 
  Commant dont   fait li cheualiers . 
 An non Deu  fait il  a uos me couanra mesler  se uos nel me dites debonairement . 
  Certes  fait li cheualiers  ce seroit outraiges se ge mon pensé disoie a force  ne onques mais n  oï que por tel querele fust bataille antre deus cheualiers . 
Mais encor ne uoi ge cheualier por cui gel die . 
  An non Deu  fait Sagremors  donc uos couient il combatre . 
  A uos  fait li cheualiers . 
Ia de ce ne uos mesleroiz  se Deu plaist et uos . 
Et neporqant  ançois me conbatrai gié que gel uos deïsse . 
 Quant ce oï Sagremors  si s  esloigne anmi les prez et dit que il se gart  que il lo ferra des or mais . 
Et li cheualiers fait sanblant que mout petit l  an chaille . 
Mais son hiaume lace  et oste un escu blanc de son col a un cartier noir  sel pant au pin deioste l  autre . 
Puis a pris l  autre  sel pant a son col parmi la guige  si durement plaignant et plorant que il est auis que il doie de son san issir . 
Puis a pris un glaiue  tot lo plus gros que il uoit antor lo pin  si trestorne a Sagremor que il uoit uenir  tot apareillié de ioster . 
Si s  antrefierent de si grant aleüre com li cheual les porent plus tost porter . 
Sagremors fiert auant  si peçoie son glaiue . 
Et li cheualiers fiert lui si durement que il lo porte a terre sanz demorer . 
Puis a pris lo cheual  si lo moine iusque desoz lo pin . 
Lors li abat lo frain et fiert parmi la crope do frain meïsmes et lo chace an uoie . 
Et il s  am fuit grant aleüre et fiert an la forest . 
Et li cheualiers giete lo frain desoz lo pin et recomance son duel et sa ioie si com il siaut . 
Lors est Sagremors sailliz am piez . 
Et qant il uoit que li cheualiers s  an est ansi partiz  si est dolanz et hontous de sa mescheance . 
Mais Kel lo seneschal n  em poise mie  ainz dit a monseignor Gauuain   Sire  por noiant se hastoit oreinz Sagremors si  que ancores i poïst il ores uenir a tot tans . 
 Lors fiert lo cheual des esperons uers lo cheualier par delez Sagremort  si li dit que il s  an retort  que bien l  a fait . 
Et cil si fait toz hontous  si troue les trois conpaignons dolanz de lui et correciez . 
Et dit messires Gauuains que mout se doit prodom garder d  estotie comancier  car il ne set a quel fin il am puet uenir . 
Atant uient Kex au cheualier  si li dit autresi comme Sagremors auoit dit . 
Et qant il uit que rien ne l  an diroit  si li redit que il se gardast de lui  que il lo ferroit . 
Et cil iosta a lui autresi com il auoit fait Sagremort  et autresi chaça lo cheual en uoie et mist lo frain desoz lo pin . 
Atant li uient Guiflez et li dit autresi com li dui auoient fait  et an la fin lo rabatié li cheualiers com il auoit fait les autres deus . 
Lors fu messires Gauuains mout dolanz et dit que mout est prodom li cheualiers  que trois des conpaignons de la maison lo roi Artu a abatuz . 
 Sire  fait messires Yuains  la chose fu comanciee folement  ne nos ne la poons mies atant laissier an nostre annor . 
Et ge i irai  car miauz uoil ge que li cheualiers m  ahate que ge n  i aille . 
 Lors s  an part et uient au cheualier  que ia rauoit son duel commancié sor la fontaine  si iosterent an la fin antr  aus deus  et l  abatié li cheualiers autresi com il auoit fait les autres . 
Lors est messires Gauuains si correciez que plus ne puet  car trop aimme monseignor Yuain . 
Si en a tel duel que les lermes li chient contraual la face desoz lo hiaume  et dit que mout se puet uanter li cheualiers que quatre des plus prodomes do monde a abatuz . 
 Or n  i a mais a abatre que moi  et se Deu plaist  deuant moi n  auront il ia ne honte ne mal que ge n  i parte . 
 Atant s  an ist de la o il estoient ambuchié  si s  an ua tot lo pas  son glaiue enpoignié par lo mileu . 
Et esgarde o chief do ual et uoit uenir un nain gros et boçu an un grandisme cheual  a selle a or  et tint sor son col un gros bleteron de chasne  freschement copé . 
Li nains uint esperonant tot lo ual droitement au cheualier qui son duel demenoit sor la fontaine . 
Et Guiflez  qui lo uoit  cort panre monseignor Gauuain par lo frain et dist   Sire  por Deu  or atandez tant que uos uerroiz que li nains fera . 
 Et il s  aresta por esgarder  et uoit que li nains s  an uient au cheualier qui antant a son duel faire . 
Si s  areste delez lui  si se hauce sor les estriés et hauce a deus poinz lo bleteron et fiert lo cheualier parmi les espaules de son pooir . 
Et li cheualiers se regarde tantost  et li nains rehauce lo bleteron et fiert lo cheualier  au regarder qu  il fist  sor lo nasel do hiaume si que tot lo li anbarra et que li nes s  an sant et li uisages  et fiert et refiert sor lo hiaume et ou col et es espaules tant com lui plot  c  onques li cheualiers ne se muet  ainz tient la teste ambrunchiee por les cos qu  il a aüz anmi lo uis . 
Et qant li nains l  a batu do bleteron tant que toz est las  si lo prant par lo frain  si l  an moine tote la uoie que il estoit uenuz  sanz contredit que li cheualiers i mete . 
Et qant ce uoit messires Gauuains et si compaignon  si en sont trop esbahi . 
 Par foi  fait messires Gauuains  c  est une des plus granz meruoilles que ge onques mais ueïsse  c  onques mais si prodom com cist est par si uil fauture ne fu si laidangiez  ne onques contredit n  i mist . 
Mais tant creant ge Deu que ia mais ne finerai d  errer tant que ge sache qui li cheualiers est et por coi il a tant ploré et ioie faite et por coi li nains lo batié et mena sanz contredit metre . 
Et se ge lo poïsse honoreement asaillir  il ne s  an alast mies qu  il ne m  abatist ou ge lui . 
Mais il est prisons  et qui prison asaut  bien a totes lois perdues . 
  Ha  sire  fait Kex  car faites tant que uos preignoiz un de noz cheuax  car autrement remanrons nos ci a pié  et nos uos siurons si tost com nos porrons estre tuit monté . 
 Et il li baille un des frains desoz lo pin . 
Et il chace tant par la forest que il prant lo monseignor Yuain  si li am moine et si li baille . 
Et maintenant les comande a Deu et lor dit que plus tost que il porront  lo siuent . 
Et il dient que si feront il . 
Ansi remanent tuit quatre  mais or se taist atant li contes d  aus et parole de monseignor Gauuain . 
Or dit li contes que messires Gauuains s  en ua et seust le esclox au cheualier et au nain . 
Si ot tote ior alé sanz auanture trouer . 
La nuit iut an la forest  et au matin bien main se lieue et reuint as esclox des cheuax . 
Si cheuauche tote la matinee iuque androit tierce  et lors ist de la forest et uient an une grant riuiere et uoit enmi la praarie tandu un paueillon mout bel et mout riche . 
Cele part cheuauche messires Gauuains tant qu  il uint a l  uis del paueillon  si met anz sa teste  tot a cheual  et uoit el mileu do paueillon une coche aornee de mout grant richece . 
An cele couche gisoit une damoisele de mout grant biauté  ses cheuox parmi ses espaules  qui mout estoient bel  et darrieres li estoit une pucele qui la pignoit a un pigne d  iuoire d  or ouré  et par deuant en auoit une qui li tenoit un mireor et un chapel . 
Quant messires Gauuains uoit la damoisele  si li dit que bon ior li doint Dex . 
Et ele li respont   Dex uos beneïe  sire cheualiers  se uos n  iestes des mauuais cheualiers et des recreanz qui uirent lo bon cheualier batre et laidangier  que onques ne li aiderent . 
 Lors se fiert messires Gauuains dedanz lo paueillon tot a cheual et dit   Ha  damoisele  qui que ge soie  por Deu uos pri que uos me diez qui li cheualiers est et por coi il faisoit et duel et ioie . 
  Fi  fait ele  taisiez  que ge sai bien que uos iestes des mauuais  des failliz . 
  Damoisele  fait il  por la pitié Deu  dites moi  par couant que ge soie uostre cheualiers a mon uiuant . 
  Tant  fait ele  uos dirai ge que male honte uos doint Dex  ançois que uos remuoiz uoz piez de ci . 
 Si tost com ele ot ce dit  si sant messires Gauuains son cheual qui se degiete soz lui et se detort  si que une de ses regnes ront . 
Et il regarde derriers lui  si uoit lo nain qui auoit batu lo cheualier  si tenoit a deus poinz un espié tot sanglant dom il auoit feru lo cheual parmi les costez . 
Et il saut ius  si correciez que a po que il ne desue  si aert lo nain parmi les tamples et lo lieue en haut por ferir a l  estache do paueillon . 
Et li nains comance a crier et dit   Ha  or m  est auenu ce que ma mere me iuia . 
  Et que fu ce   fait messires Gauuains . 
 Certes  fait il  ele me dit que mauuaise merde me tueroit  et ge sai que li pires crestiens qui uiue me tient a ses deus mains . 
  Certes  fait messires Gauuains  morz iestes uos  se uos ne me dites orandroit qui li cheualier est qui ploroit et rioit sor la fontaine  et por coi il faisoit duel et ioie  et por coi uos lo batiez et l  an menastes sanz deffanse que il i meïst . 
  Gel te dirai  par couant que tu te combatras a lui ou a un meillor cheualier de lui  et si auras ancor droit de la querrele . 
 Et messires Gauuains panse un petit et se pense que cil a mout grant auantaige qui a son droit se conbat . 
Mais puis que il est uenuz a cest offre  il se combatra ançois que il ne sache ce que il a tant chacié et dessirré  et creante au nain ce que il li a demandé . 
 Or te dirai  fait li nains  ce que tu demandes et si te mosterrai lo cheualier com un des plus biax et des meillors que onques ueïsses de tes iauz . 
 Lors commande a la pucele qui tenoit lo mireor et lo chapel qe l  aille querre . 
Et ele lieue lo pan do paueillon  si antre an une caue soz terre . 
Et maintenant uient fors li cheualiers  qui mout est biaus et genz et blondes et ancores est toz camoisiez des mailles do hauberc  et a sa cote a armer uestue et est par sanblant mout hontous et mout esbahiz . 
Lors parole li nains a monseignor Gauuain et dit   uoiz tu cest cheualier  C  est cil a cui tu te conbatras ou a un meillor se ge uoil . 
Et sachiez que c  est uns des miaudres do monde et a non Hetors . 
Et cele pucele que tu uoiz la peignier  si est ma niece  fille d  un mien frere assez haut home et gentil  et s  estoit ainz nez de moi . 
Il auint que mes sires acoucha de la mort  que il auoit esté naurez an la guerre que la dame de cest païs a uers un des meillors cheualiers qui orandroit uiue . 
Quant mes sires santi que il se moroit  qui mout estoit biax cheualiers et prouz  si m  anuoia querre  car il n  auoit plus de freres . 
Et qant ge uin deuant lui  si me bailla cele damoisele la qui sa file estoit  ne n  auoit plus de toz anfanz . 
Et ce estoit la riens uiuanz que il plus amoit  si me pria que si chier com ge l  auoie aü  que ge la gardasse autresi com ge feroie mon anfant  et me saisi de tote la terre que il tenoit  qui mout estoit bele et riche . 
Mes freres ala maintenant de uie a mort . 
Et ma niece amoit cest cheualier sor tote riens et aimme ancores  et il li sor totes fames . 
Et qant gel soi  si deffandi a ma niece  si chier com ele auoit m  amor et la son pere et s  annor  que plus ne feïst de ceste anmor se par moi non . 
Et se ele ne lo faisoit  ele ne seroit ia mais tenanz de chose que ses peres aüst tenue  et a toziorz auoit perdu moi et m  aide . 
Et autresi lo deffendi au cheualier et lor dis que se il ansi lo faisoient  ge feroie auoir ioie l  un de l  autre a lor uiuant  et il ansi lo me creanterent anbedui . 
Cele dame  de cui guerre ge t  ai dit que mes freres fu morz  estoit mal d  un sien uoisin qui estoit li miaudres cheualiers do monde et li plus hardiz et li plus dotez  et a non Segurades . 
Et ceste haïne mut par ce que il l  auoit fait requerre de panre a fame et ele ne uost  car trop iere haute fame anuers lui et plus iuene assez . 
Et qant cil uit que ele lo refusa  si an ot duel et honte et la comança a guerroier  ne mie par force de terre ne par paranté que il aüst  mais par ce que il est bons cheualiers et larges  si lo siuoient tuit li legier bacheler et laisoient ma dame por lui  neïs cil de sa tere  et mout uousisent que ele lo preïst . 
Et ele est orfenine de pere et de mere  et grant partie de ses charnex amis ont esté mort et nauré  que de la soe guerre que de la guerre lo roi Artu cui fame ele est . 
Et mainte foiz li fu loé que ele lo preïst  mais ele nel pot onqes amer  ne onques ne fu si liee  se ele an oï parler  que ele ne fust dolante . 
Li cheualiers guerroia ma dame longuement  tant que par ses homes qui li sont failli li a destruit grant partie de sa terre et ocist mout de sa gent . 
Ne nus fors de forterece n  osoit issir  tant que la menue gent crierent a ma dame a une uoiz que  se ele ne lo prenoit  il s  an fuiroient o se randroient a lui an sa merci . 
Et ele dist que ele s  an conseilleroit  come cele qui tant auoit duel que plus n  an pooit auoir . 
Quant ele ot asenblé tot son consoil  si dist que ele ne lo panroit por tot lo monde . 
Et uns siens oncles li dist  qui mout estoit de grant aage  que il la conseilleroit selonc ce que ele disoit outre ce que nuns ne la conseilleroit  se ele s  an uoloit a lui tenir . 
Et ele li creanta que si feroit ele . 
 Niece  dist il  puis que li mariages ne uos plaist  il ne sera mies . 
Mais totesuoies manderoiz au cheualier que uos iestes conseilliee et que uolantiers lo panroiz  par si que il uos donra respit iuqe a un an . 
Et por de que uos ne soiez blasmé de lui panre  qu  il n  est ne si hauz ne si puissanz com furent uostre ancessor  si uoudrez qu  il face tant por uostre amor qu  il se conbatra a toz les cheualiers qui dedanz lo terme uos osseront desraisnier ancontre lui . 
Et se il estoit outrez par cheualier  uos uoudriez que il et sa terre fust a uostre merci . 
Et par auanture  il sera dedanz lo terme morz ou otrez d  armes  o uos serez morte d  autre part . 
Ansi serez deliures li uns de l  autre . 
Et se il outre toz les cheualiers iusque som terme  pis ne feroiz uos que de l  espouser ou de randre none an une abaïe . 
 A cest consoil se tint la dame cui hom ge sui . 
Si furent ansi li couenant creanté et d  une part et d  autre . 
Et dist li cheualiers  se il l  auoit espousee  si feroit il ce por s  amor  se ele l  an requeroit . 
Ansi fu la pais establie de ma dame et de Segurades . 
Et neporqant  tuit si cheualier et si seriant gardent toz les pasages d  anuiron la terre ma dame  que cheualiers esranz n  i antre . 
Qant ces couenances furent faites  ge ui ma niece et ce cheualier si angoisos li uns de l  autre qu  il n  osoient parler ensenble por moi  ne des boiches ne des mesages . 
Si uin a aus et lor dis que il soffrissent ambedui iusque au chief de l  an et lors saüsient de uoir que ge feroie auoir ioie l  un de l  autre . 
Si lor fu cil termes trop lointains  et ma niece demanda a Hestor se il se conbatra a Segurades  se ele uoloit . 
Et il dit que il uoloit auoir doné un des iauz de sa teste que il fust ia o champ encontre lui . 
Et ele li fist fiancier que il ne se conbatroit sanz son congié . 
Et neporqant  mout a demoré li termes et plus li greua de ior en ior  et souant prioit ma niece que ele soffrist que il se conbatiest por sa ioie auoir  tant que ele lo dota perdre . 
Si li fist faire un escu noir goté d  argent et li commanda  si chier com il auoit son cors  que la ou il seroit de li mesfaiz  gardast que ia mais autre escu ne portast tant que il fust a li racordez . 
Li noirs senefie duel et les gotes d  argent senefient lermes  car por duel plore l  an . 
Qant cist cheualiers sot que il auroit s  amie a l  ore que Segurades seroit outrez  si li fu auis que tant se fioit an amor que  se il pooit uenir an leu ou il fust  il l  outreroit bien d  armes . 
Et tant com il estoit an cest pensé  si auint une nuit que il sonia un songe que il estoit au pin de la fontaine  la ou ge lo pris ier  si i estoit uenuz por une granz assanblee qui estre i deuoit . 
Si i cuidoit trouer Segurades  si estoit mout liez et mout ioianz . 
Et qant il uenoit desoz lo pin  si esgardoit en haut  si ueoit une nue  plaine de menues estoilles  sanz clarté  si lo conreoit si cele nue que il ne ueoit se petit non . 
Et neporqant il uaincoit l  asenblee tote . 
De cest songe fu mout liez  si lo dist a ma niece . 
Et ele respondi que ce n  estoit se folie non  et bien saüst il que ancor n  estoit mie li cheualiers nez par cui Securades seroit conquis . 
Et cil an ot mout grant duel  cui force d  amor donoit cuer et hardement  et dist a son cuer meïsmes que ce proueroit il par tens . 
L  andemain se leua bien matin  et ge fui ia alez au mostier . 
Et il prist ses armes  ses fist porter hors d  un mien chastel o nos estiens  si que ge n  an seüse rien . 
Mais ma niece lo sot  si uint a moi au mostier et me dist que ansin s  en aloit Hetors a la Fontaine do Pin . 
Et ge ne uoloie mies perdre la messe  car ge ne la perdi onques do moi soueigne  si fis un de mes garçons monter sor un de mes meillors cheuaus et li fis porter les lances que tu ueïs et l  escu noir  por ce que ge sauoie bien que qant il uerroit les lances  qu  il s  aresteroit  et qant il uerroit l  escu  lors n  iroit il ia mais auant . 
Et li uallez uint a la fontaine ançois que Hetorz  car il s  armoit auant  si apoia les lances au pin et si i pendi l  escu . 
Et qant Hetors i fu uenuz et il uit l  escu  si sot bien que il auoit mal esploitié . 
Et ce fu la noire nue que il auoit songiee  car tantost fu si esbahiz que il ne sot o il estoit  si aparçoit bien que il auoit lo corroz s  amie et lo mien  et lors commança son duel a faire si grant com tu ueïs . 
Et qant il ot longuement ploré  si se pansa qe mout estoit mauuais qui tel duel faisoit  car ce auroit il amandé si tost com il auroit troué Securades  que il ne dotoit nient que il no conqueïst bien par ses armes  et lors auroit il sa ioie qui promise li estoit . 
Ansi li sanbloit il ia que il aüst conquis Securades  tant lo faisoit lié la ioie qu  il atandoit . 
Et por ce faisoit la ioie  tant qu  il li manbroit de s  amie qui estoit mal de lui et que l  escu noir li couenoit porter  si an auoit tel angoise que il recommançoit son duel . 
Et aprés repansoit que s  anmie estoit tant leiaus  et ge auoc  qu  il ne seroit ia fausez de sa promesse . 
Por ce refaisait ioie . 
Ensi refaisoit duel et ioie  ansi con tu ueïs . 
Et ge  qui mout aüse grant duel se ge perdise tel cheualier  montai aprés  si tost com i  oi messe oïe . 
Si lo trouai an tel maniere comme tu ueïs et lo batié comme celui don ge pooie faire ma uolenté  car ge sai bien que il me dote sor toz homes . 
Et l  an amenai  que onques desfanse ne m  i mist . 
Or as oï commant li cheualiers a non et por coi il rist et plora  et por coi gel batié et amena sanz contredit et por coi il porta l  escu . 
Et tu m  as en couant que tu te conbatras ou a lui ou a meillor de lui  mais ge dot mout que tu ne t  an fuies  car ge sai bien que tu ies li pires hom do monde . 
 Et messires Gauuains ne dit mot  mais mout est dolanz de son cheual qui ocis est . 
Atant uient uns uallez fors de la caue et dit que toz est li mangiers apareilliez  si fait li nains monseignor Gauuain desarmer . 
Puis asient au mengier . 
Et qant il ont une piece mengié  si esgarde li nains tot aual les prez et uoit uenir une pucele mout tost sor un palefroi qui toz est tressuez . 
Et dit a sa niece et a Hestor que par tans orront nouelles . 
Maintenant descent la pucele . 
Assez fu qui la recoilli  et ele salue lo nain et sa niece de par sa dame  et si li baille unes letres . 
Li nains brise la cire et lut les lestres  qui bien les sot lire . 
Et qant il les ot leües  si commança a rire de felonie  et maudit corage de fame et qui nul an croit . 
 Por coi dites uos ce  sire   fait sa niece . 
 uos n  oez mies  fait il  que ma dame m  a mandé  que ses termes aproche et que ie aille a la cort lo roi Artu ferant des esperons  si li amoign monseignor Gauuain por combatre a Securades . 
Si cuide bien que ausi legierement soit fait com ele lo comande . 
Se ge mouoie orandroit  ne seroie ge mies s  a poines non a la cort au terme . 
Ne ce n  est mie legiere chose de monseignor Gauuain trouer  car an cinc anz n  est il mies s  a poines non an la maison lo roi son oncle deus foiz o trois  ainz ua cerchant totes les dures auantures comme li plus prodom do monde . 
Mais ge li manrai an eschange por monseignor Gauuain lo peior cheualier qui onqes portast escu . 
Ce est cist cheualiers qui ci est . 
 Et messires Gauuains ne dit mot  ne de rien ne li chaut que li nains dit  mais Hetor an poise mout . 
Atant fait li nains aporter les armes Hector et les monseignor Gauuain  et comande sa niece que ele i uoist et les puceles ausi . 
Et dit a monseignor Gauuain   Sire mauuais cheualiers  mout uoudriez ores que uos remansisiez por cheual don uos n  auez point  mais nel feroiz  car ge uos baillerai meillor del uostre . 
 Ensi li fait amener un cheual  et il i monte  et Hectors et sa damoisele et li escuier et les puceles  si porte li uns l  escu Hector et li autres une liace de lances roides et forz . 
Si s  an partent tuit do paueillon  que nus n  i remaint par sanblant . 
Ansi cheuauchent grant piece . 
Et la damoiselle apele Hector  si li dit   Hector  uos me fienceroiz leiaument comme cheualiers que uos ne uos combatroiz se par moi non . 
Et se uos lo faites  bien sachiez que a m  amor auez uos failli a toziorz mais . 
 Et il li fïance . 
Lors uint Hector a monseignor Gauuain  si li prie et requiert que ia ne li chaille de chose que li nains li die . 
Et il respont que il ne l  an chaut . 
Lors apele li nains la pucele qui les letres auoit aportees  si li demande ou est sa dame . 
Et ele li dit que ele est a un sien chastel qui a non Roestoc . 
 Dons gerrons nos  fait il a sa niece  as Plains . 
 Ce estoit une forz maisons sa niece . 
Si cheuauchent tote ior sanz auanture trouer do li contes parole tant que il uienent a lor gistes . 
L  andemain sont mout main leué  et qant il ont messe oïe  si se metent a la uoie et cheualchent tant que il est pres de tierce . 
Et lors aprochent des marches sa dame antre li et Securades  si uienent a un trespas d  une haie . 
Et li nains esgarde  si uoit deus cheualiers et trois serianz  si estoient li cheualier armé de totes armes  mais que tant que il auoient chapiax an leu de hiaumes . 
Et li seriant auoient haches et espees et hauberions . 
Lors apele li nains Hector et li dist   Hector  cist sont de la gent Segurades . 
Or si uos deffandez  car il en est bien mestiers  car par cestui cheualier ne serons nos ia deffandu  car il ne ualt pas une chamberiere . 
  Or ne uos esmaiez  fait Hector  mais cheuauchiez seüremant . 
 Puis dit a monseignor Gauuain   Sire  ne uos correciez mies de ses paroles  mais soffrez  que uos auez assez affaire . 
 Lors demande a sa damoisele congié  et ele li otroie . 
Et il demande son escu  et an li done . 
Et il lo pant a son col et prant un glaiue de son escuier  si se met el chief de la haie deuers les cheualiers qui uienent ferant a esperon  si peçoient andui lor glaiues sor son escu . 
Et il an fiert un si durement que il lo porte tot anuers a terre et lui et lo cheual . 
Et ses glaiues peçoie  et il met la main a l  espee  si cort as autres sus si uitement qui tuit s  en esbaïsent et li guerpisent place . 
Et n  i a un sol qui ost contredit metre  ainz s  an fuient li quatre parmi les chans au trauers . 
Et il les anchauce une grant piece tant que il se flatisent an la forest . 
Et il s  en torne  et cil qui chaoiz fu  si tost com il pot releuer  si se traist ou bois a garison . 
Lors dit li nains que mout prodom a esté Hector  si li dit  qant il est reuenuz   Hector  ne uos disoie ge bien  se uos ne fussiez  nos fussiens ia mal uenu  que cist chaitis cheualiers n  i meïst ia desfanse   Et messires Gauuains se taist  et Hector en est mout dolanz et mout hontous  si lo prise mout de ce qu  il se taist si debonairement . 
Ensi cheuauchent longuement tant que il uienent a une chauciee aprochant qui est antre un plaisiez et uns marois  si uoit li nains o chief de la chauciee trois cheualiers et cinc serianz  si estoient li cheualier autresi armé comme li autre . 
Et il dist a Hector   Hector  se uos ne nos deffandez  or somes nos tuit pris  car cist sont de la gent Segurades  ne nostre cheualiers n  i ferra ia cop . 
  Sire  dist il au nain  cheuauchiez et n  aiez garde . 
 Puis reuint a monseignor Gauuain et li dit qu  il ne li chaille des paroles au nain  et il s  an rit . 
Lors redemande Hector son escu et prant un glaiue de l  escuier qui les autres porte  et prant congié de s  amie . 
Puis se met toz premiers es destroiz de la chauciee et fiert lo cheual des esperons . 
Si ua parmi aus toz ferir un cheualier tant qu  il lo porte a terre . 
Et li autres lo prant au frain  et li autres a traite l  espee  si l  an done granz cox amont el hiaume  et autresi font li seriant . 
Et il met tantost la main a l  espee et fiert celui qui tient son frain sor la main  si que il lo mehaigne . 
Puis auise lo tierz cheualier et fiert anmi lo uis  que il lo tranche tot iusque as oroilles  et il chiet a terre . 
Et lors se desconfisent li autre par cest cop  si s  an tornent fuiant  et il les chace une piece . 
Puis reuient a son chemin  si oste son escu et son hiaume  car mont est chauz . 
Et messires Gauuains l  esgarde  sel prise mout an son cuer tant com il puet plus iuene home prisier . 
Ensi cheuauchent tant qu  il fu none base . 
Et lors aprochent d  un poncel qui est sor une petite riuiere par ou il les couient aler . 
Et qant il sont pres  si uoient el chief do pont un cheualier armé  lo hiaume en la teste  l  escu au col  lo glaiue an sa main  et auec lui serianz iusque a trente  armez de hauberions et de glaiues et d  espees comme uilain . 
Et li nains dist   Hector  or est il mestiers que uos nos deliuroiz  ou nos somes tuit pris  car de cestui n  auons nos ia aide  que ce est li plus recreanz hom qui uiue . 
 Et Hector respont que il n  ont garde . 
Lors dit a monseignor Gauuain que il ne li chaille de chose qu  il die   Que se uos estiez messires Gauuains  s  auriez uos assez a faire . 
Mais ge uos pri que uos m  aidiez se uos ueez que mestier an aie . 
 Et messires Gauuains dit que si feroit il mout uolentiers . 
Lors prant Hector son hiaume et si lo lace  et met son escu a son col  et reprant un glaiue tot lo plus fort . 
Et qant il est pres do poncel  si hurte si tost comme cheuax li pot aler . 
Et li seriant qui deuant sont apoierent les chiés des glaiues a terre  si l  an fierent tant sor son escu que tot lo cueurent . 
Et il parmi aus toz fiert lo cheualier si durement qu  il lo porte an l  aigue desoz lo pont . 
Mais li uilain l  ont si chargié de lor glaiues que il portent que il l  abatent an un mont et lui et lo cheual a terre . 
Et il resaut sus mout uistement  si lait lo cheual tot estraier et met la main a l  espee  si lor cort sus si durement que il n  i seuent metre conroi fors del fuir . 
Et il les anchauce mout durement  si an blece maint et mahaigne . 
Et li cheualiers qui abatuz estoit auoit son cheual recouré et fu montez  si s  an fuioit  mout durement naurez el braz et an la memelle . 
Et Hector repaire  qant il les a chaciez  et troue monseignor Gauuain  qui li tient son cheual  si li dit   Granz merciz . 
  Comment  sire cheualiers  Que maudite soit l  ore que uos fustes nez  fait li nains . 
Gahaignent ansi li cheualier de uostre païs qui tienent les cheuax as cheualiers qui font les proeces et les cheualeries   Et Hector li prie que ne l  an chaille . 
Atant cheuauchent tot lo uespre tant que il uienent a un chastel a la dame que il aloient secorre . 
Si i herbergerent la nuit  et l  andemain resont matin leué por messe oïr  et puis se remetent a la uoie et cheuauchent iusque a ore de tierce . 
Lors trouent une fontaine mout bele  si tornent illuec por disner . 
Et qant il ont disné  si dist li nains a la pucele qui les letres aporta que ele s  an aille auant et die a sa dame que il uienent an tel maniere et si li amoine an leu de monseignor Gauuain lo peior cheualier qui onques fust . 
Aprés li a dit a consoil   Dites ma dame que ge li mant que ele ueigne contre nos et prit a ma niece que ele laist a Hector combatre por li  car uos auez bien ueü quex cheualiers il est . 
 Atant s  an part la damoisele et cheuauche tant que ele uient a Roestoc  si troue lo seneschal deuant la sale  si li demande de sa dame . 
 Certes  ele ne mania onques puis que uos an alastes . 
Mais quex nouelles de Grohadain lo nain    Sire  fait ele  il uient ci et sa niece et Hectors et uns cheualiers que li nains tient au plus mauuais cheualier dou siegle . 
 Atant l  an moigne li seneschauz a sa dame . 
Et qant ele la uoit  si ne puet mot dire de paor de mauuaises nouelles oïr . 
 Dame  fait ele  Grohadains li nains uos salue  et sa niece  uostre coisine  et Hectors qui ci uient  et si uos amoigne un cheualier an leu de monseignor Gauuain  mais ge ne sai quex il est  mais uos lo uerroiz bien . 
  Ha  Lasse  fait ele  com suis morte    Dame  fait ele  or uos mande priueement que uos alez ancontre els et que uos priez a uostre coisine q  ele laist Hector combatre por uos  car c  est uns des miaudres cheualiers do monde . 
 Et li seneschauz li loe . 
Lors fait la dame anseler son palefroi  si est montee  et li seneschauz et cheualier autre et seriant a grant planté  si sont issu de Roestoc ancontre cels qui uienent . 
Si les ancontrent loign del chastel bien deus liues anglesches . 
Si ancontrent auant les escuiers et puis monseignor Gauuain  si trespassent tot  tant que il uienent au nain et a sa niece  si s  antrefont mout grant ioie . 
Et  li nains li dist   Dame  uos me mandastes que ge uos alasse querre monseignor Gauuain  mais ce n  estoit mie chose preste  car il n  est mie souant a cort  et si estoit li termes trop pres . 
Mais ge uos amoign un cheualier tel com ge lo puis auoir  celui qui cheuauche auec ces escuiers . 
 Lors dit la dame a sa coisine   Bele coisine  ge uos merci mout de ce que uos iestes ci uenue  et i  ai an uos mout grant fïance que  se toz li mondes me failloit  si me deuriez uos aidier . 
  Certes  bele dame  fait ele  ge uos an aiderai de ce qe ge porrai . 
Mais por coi lo dites uos    Por ce  fait ele  que ge uos pri  por Deu  que uos faites combatre Hector por moi . 
  Dame  fait ele  de ce ne uos fiez uos ia an moi  que  si m  aïst Dex et ses uerais cors  ge uoudroie miauz auoir Deu renoié que gel feïsse combatre a Segurades  par couant que toz armez fust et Segurades desarmez . 
 A cest mot sache la dame son frain et fiert un poign an l  autre de duel et dit   Ha  lasse  com suis morte qant la riens ou ge plus me fioie m  est faillie . 
 Et li seneschauz la prant  si li dit   Dame  fait il  cil cheualiers la est uenuz por uostre besoigne  et ge uos loeroie que uos alisiez a lui  sel merceisiez de ce qu  il s  est mis del tot an tot an uostre seruise . 
Lors si orroiz qu  il uos dira . 
 Lors s  en uient la dame a monseignor Gauuain  si s  acoste lez lui et dit   Sire  bien soiez uos uenuz . 
 Et il respont que Dex li doint bone auanture . 
 Sire  ge uos merci de ce mout  que uos iestes uenuz por ma bataille faire . 
  Dame  fait il  or sachiez que ce et autre chose feroie ge por uos . 
  Certes  sire  fait ele  uos mostrez bien que uos feroiez por moi  qant uos iestes uenuz combatre au meillor cheualier do monde . 
Mais  por Deu  que uos an est auis    Quoi  dame  fait il . 
Certes  dame  ge ne sai quoi . 
  Ne sauez  Lasse   Si sache son frain et commance son duel si grant que plus ne puet . 
Et li seneschauz i est uenuz poignant et li demande que ele a . 
Et ele respont que ele a assez duel et angoisse . 
 Dame  fait il  que dit donc li cheualiers    Quoi  fait ele . 
Il dit qu  il ne set combatre . 
 Et il li anquiert coment ce fu  et ele li conte commant ele li auoit dit que l  an estoit auis  et que il auoit dit que il ne sauoit quoi . 
 Commant  dame  fait li seneschauz  uolez uos qu  il uos die que il lo uaintra  Il a dit que sages cheualiers et que uaillanz . 
Mais uos n  iestes mie sage qui por noiant uos ociez  que Nostre Sires est toz puissanz de uos aidier  ne il ne uos obliera ia . 
 Ensi la chastie et conforte li seneschauz  si cheuauchent tant que il uienent a Roestoc  si descendent au pié de la sale  si se desarment entre Hector et monseignor Gauuain . 
Aprés reuienent an la sale  qui fu ionchiee de fres ions  si trouent la dame  couchiee en une couche  si morte et si esbahie que mot ne dit . 
Et li seneschauz siet a ses piez et se poine mout de li conforter . 
D  autre part rest li nains et sa niece  si s  asient antre Hector et monseignor Gauuain . 
Et qant plus l  esgarde Hectors  et plus lo prise  que onques mais cheualier ne uit de si bel contenemant ne de si seür  mais de son couine ne li osse anquerre  que a uilenie ne lo tenist . 
Ensi demorent illuec grant piece  tant que li mengiers est atornez  si metent les tables et asient la dame et sa compaignie  mais ele n  i assiet mie por mengier  mais por ses genz faire compaignie . 
La ou ele seoit au mangier  uint laianz uns escuiers granz et noirs et hiriciez sor un grant roncin  et uint tot a cheual iusque deuant la table . 
Et qant la dame lo uoit  si est tel conreé de paor que ele nel puet neïs esgarder . 
Et li escuiers parole et dit   Dame  ci m  anuoie mes sires  et si uos mande que il a oï dire que uos auez un cheualier qui desraisnier uos est uenuz  si uos mande mes sires que il est toz apareilliez de sa bataille faire orandroit . 
Et si uelt bien que uos sachiez  et cist cheualier qui ci sont  que d  ui an tierz iorz sera ses termes . 
 Lors prant li seneschauz la parole sor lui por sa dame   Biau frere  ce poez dire a uostre seignor que nostre cheualiers est las et traueilliez de granz iornees et de dures bessoignes  si a mestier de reposer . 
Mais a son droit terme lo porra trouer an la place  ne n  ait mie paor  que li cheualiers ne s  em fuira mie  ne ia por ce mar se hastera  que  se Deu plaist  tot a tans i porra il uenir . 
 De ce que li seneschauz ot dit fu messires Gauuains mout liez et merueillous gré l  an sot . 
Et si an amast il autant la bataille a maintenant comme au tierz ior  mais li darriens moz lo mist a aise . 
Et li escuiers a dit au seneschal   Comant  fait il  sire seneschauz  si est uostre cheualiers las et traueilliez  Ia n  est mie mes sires las de uaintre un de uoz cheualiers ou de deus ou de trois . 
  Biau frere  fait li seneschauz  ce poez dire uostre seignor que ansi li mande ma dame que ele seiorne son cheualier tot a aise  et anuoie querre toz ces que ele porra auoir por ueoir la bataille  que bataille de si grant chose ne doit mie estre celee . 
Et par auanture  tex la dessirre qui ancor i porra uenir tot a tens . 
 Atant s  an torne li escuiers  menaçant lo seneschal et lo cheualier  et cil maniuent totesuoies . 
Et qant il ont mangié  si se lieue messires Gauuains et uient au chief de la sale  si uoit bien soisante glaiues et un an prant tot lo plus gros et lo plus fort que il i cuide  si torche et lo fer et la hante de chief an chief  ueiant toz cels qui laianz sont  et puis lo reoigne deus granz piez . 
Atant uient a ses armes  si cerche par tot que riens n  i faille  ne corroie ne guiges ne enarmes ne chose qui mestier ait a son harnois . 
Si l  an prise mout Hectors et tuit li autre  et mout plaist et siet au seneschal ce que il fait . 
Ensi passent celui ior et l  andemain . 
Et quant plus l  esgardent tuit  et plus lor siet . 
Ne onques rien de son couine ne li anquierent  car il dotent que il ne li anuit . 
Et qant uint au tierz ior  si fu messires Gauuains main leuez  et fu alez au mostier . 
Et qant la dame lo sot  si uint aprés  si lo troua deuant lo crucefi a genoz  et lo uit de mout tres bel contenement  si li plaist assez plus que onques mais ne fist . 
Et li seneschauz li dit   Dame  dame  nos ne sauons qui cist cheualiers est  mais mout sanble bien prodome . 
Et ge uos loeroie que uos li donesiez de uoz drueries  et  par auanture  cuers li croistroit  car dames ont aidié a faire mainz prodomes . 
 Et ele s  i acorde bien . 
Lors apele une soe pucele  si li commande a porter un sien escrin  si an traist une corroie a manbres d  or mout bien ourees et un fermail d  or arabe don les pierres estoient safir et esmeraudes . 
Puis uient a monseignor Gauuain  si li dit que Dex li donast hui bon ior . 
 Dame  fait il  Dex uos face liee . 
Et que que soit des autres iorz  hui sai ge bien que uos lo uoudriez  que biens m  auenist . 
  Certes  et or et autre foiz lo uoudroie ge bien  fait ele  car uos auez por moi anpris a faire plus que ge ne porroie deseruir  si uos aport de mes drueries et uos pri que uos les portez por remanbrance de moi . 
Ce sachiez que ge suis tote uostre . 
Or si uos combatez por uostre amie durement . 
 Lors li baille la corroie et lo fermail . 
Et il la çaint et met lo fermail a son col . 
Et la dame li chiet an piez  si li prie mout de li . 
Et il cort  si l  an relieue et li dit que tote seüre soit  que ele n  a garde . 
Et qant li nains l  ot  si commança a rire et dit   An non Deu  se cist cheualiers n  est iures ou fox naïs  donc ne conu ge onques ne fol ne yure . 
 Atant est la messe comanciee  si la uont oïr . 
Aprés la messe reuienent a cort  si ancontrent deus cheualiers de grant aage sor deus palefroiz  si dient a la dame   Dame  mes sires uos atant la fors  des hui matin  et toz li pueples Deu qui est deça et dela . 
 Et li seneschauz qui mout est sages lor dit que il i eront orandroit . 
Lors s  en partent li dui  et Hectors et li seneschauz uont armer monseignor Gauuain . 
Et qant il est armez fors do chief et des mains  si uest une chape a pluie par desus . 
Et l  an li amoine un parlefroi  et il i monte . 
Et uallet sont apareillié qui li portent son escu et son glaiue et moinent son cheual . 
Lors est montée la dame auoc lui  et cheualier et seriant et dames et damoiseles  si isent fors de la uile . 
Et messires Gauuains cheuauche delez la dame  et li seneschauz ne se puet saoler de lui esgarder  car trop se contient seürement . 
Si s  acoste lez sa dame et dit   Dame  ge ne creroie mie que cist cheualiers ne fust mout prodom  et nos auons fait tuit mout grant mauuaitié que nos n  auons saü son non . 
 Ceste parole antandié messires Gauuains  si cheuauche un po auant et fist sanblant que rien n  en oïst . 
Et la dame dit que ele li demandera ainz qu  il ait lo hiaume an la teste . 
Atant cheuauchent iusque en la place  si uoient merueilles gent et d  une part et d  autre por la bataille ueoir . 
Lors s  areste la dame et li suen . 
Et messires Gauuains uient a li  si li dit   Dame  ge suis ci apareilliez por uostre bessoigne faire a l  aide de Deu  si uos pri et requier por toz mes seruises que uos me donez un don que ge uos demanderai sanz costemant . 
 Et ele li creante . 
 Dame  fait il  uos m  auez doné que mes nons ne me sera demandez a uostre pooir deuant set iorz . 
 Et ele li otroie . 
 Et sachiez  fait ele  que ce fust la premiere chose que ge uos demandasse . 
 Quant ce ot li seneschauz  si est mout dolanz  et la dame meïsmes s  an tient trop a deceüe . 
Atant uoit uenir trois homes a cheual  si orent li dui uestues chapes a aiue . 
Et li tierz cheuauche ou mileu  si fu armez de chauces et de hauberc  sa uantaille abatue et ses manicles  si ot une cote a armer uestue  bandee d  or et d  azur  autant de l  un comme de l  autre . 
Li cheualiers fu granz et corsuz et bien tailliez  si ot les piez uoutiz et les iambes longues et droites  si fu bien forniz de rains et par les flans et grailles et menuz . 
Si ot lo piz espaus et haut  et les braz gros et lons et forniz par lo tor des os  et les poinz bien carrez . 
Si ot les espaules anples et lees  et lo col bien auenant au cors  et la teste grose et noire et antremeslee de chienes  et lo uis froncié et plains de plaies  et si est anchais . 
Li cheualiers cheuauche la ou il uoit la dame . 
Et chascuns dit   C  est Segurades . 
 Si s  an uient antor la dame  qui ainz ainz  qui plus plus  por oïr que il dira . 
Et il parole si haut que grant partie l  antandent  et dit   Dame  fait il  ge uoil que uos sachiez  et tuit cil qui sont ci  que est la fins et li termes de noz couenances  et si tost com ge aurai uaincu uostre cheualier  me doiuent estre mes couenances tenues . 
 Et la dame est si esbahie que ele ne puet parler  tant li anuie . 
Lors se traist auant messires Gauuains et dit au cheualier   Biaus sire  nos uolons qe ces couenances soient recordees deuant ma dame et deuant ces qui a li sont . 
 Et Segurades respont   Certes  ge n  an suis mies aiornez de plait  ne ge nel uos dirai ores . 
  Par foi  fait messires Gauuains  donc li feriez uos tort se uos recorder nel uolez  sel sauroient cil qui or no seuent mie . 
  M  aïst Dex  sire  fait il  uos nel sauroiz ia . 
A uos que tient    Quoi  fait messires Gauuains . 
Ge di que bien auez terre  trouee  se uos cuidiez auoir a force une des plus beles puceles do monde et des plus hautes fames . 
  Certes  fait il  se uos l  auiez sor sainz iuré et tuit cil de uostre païs  si aurai ge mes couenances . 
  En non Deu  sire  fait messires Gauuains  an mon païs a de tex qui bien uos i porroient nuire . 
  Et ge les an met toz an mon nuissement  nes Gauuain  lo fil lo roi Lot  se il i estoit ores . 
 Et qant messires Gauuains ot que il lo met an ses hastines  si li eschaufe li uis  et li cuers li angroise . 
Si se drece sor les estriés et dit a Segurades  que mout l  ont oï  que ces couenances n  atandra il ia por pooir que il ait  que assez iert qui les deffandra . 
Quant Segurades l  ot  si s  an torne sanz plus dire  et li dui qui auoc lui uindrent  si menacent mout lo cheualier qui a parlé  mais a petit l  an est . 
Et lors prant la dame de monseignor Gauuain congié et li crie merci de sa terre et de sa uie  tot am plorant . 
Et il la prant antre ses braz et dit que ele n  ait paor  que ele ne perdra hui rien par home que ele aüst hui ueü . 
Lors s  an torne la dame loig a une part auoc les autres dames . 
Et li nains dit   An non Deu  onques ne fu nus liez contre sa mort se cist cheualiers non . 
 Atant met messires Gauuains sa uantaille et ses manicles  et Hector li lace son hiaume  et li seneschauz li baille son cheual  et il est montez . 
Et Hector li porte son escu  et li seneschauz son glaiue tant que il uienent as bones o la bataille deuoit estre . 
Et quant il ont un po esté  si uoient uenir Segurades  lo hiaume lacié  l  escu pris par les anarmes  comme cil qui bien lo sot faire  et uint les granz galoz la lande  qui mout estoit bele et granz  comme cil qui ia n  i cuidoit estre a tans . 
Et quant il aproche  si baille Hectors monseignor Gauuain son escu  et li seneschauz son glaiue . 
Et Hectors li dit   Sire  nos nos an irons  car nos n  i poons plus demorer . 
ueez ci Segurades  mais por Deu soueigne uos d  anor et qui uos iestes . 
 Et il lor respont   Alez  alez . 
N  aiez garde . 
 Lors les acole andeus et puis les comande a Deu . 
Et cil se meruoillent mout andui qui cist hom puet estre qui si seürement se contient . 
Lors s  aproche Segurades  et messires Gauuains se ioint et met l  escu deuant lo piz et met lo glaiue soz l  aselle et fiert cheual des esperons . 
Et autresi fait Segurades  si s  antreuienent si tost comme cheual lor puent aler et s  antrefierent es escuz si durement que tuit li glaiue uolent an pieces . 
Et qant il sont peçoié  si s  antrehurtent si durement des cors et des uisages et des armes que tuit li oil lor estancelent et toz li plus forz se desconroie  si s  antreportent anmi lo chanp tuit estordi . 
Et il iurent tant a terme que de chascune partie cuidoient qu  il fussient mort  si lo uousist bien la dame por estre deliure de son annemi . 
Premierement sailli sus messires Gauuains et met la main a l  espee et cort sus a Segurades  la ou il lo cuide trouer . 
Mais il gist ancor a la terre estordiz et bleciez de la dure ancontre que il a aüe et do fais des armes et do chaoir a la terre  car il estoit uns des greignors cheualiers do monde et des plus corsuz . 
Et qant il ot pooir de releuer  si sailli sus  si mist la main a l  espee  si se coure de son escu  car bien lo sot faire  et cort sus a monseignor Gauuain  la ou il lo uoit  et messires Gauuains a lui . 
Si se decopent les escuz as espees  et desor et desoz  et desmaillent les blans hauberz et lor fausent li hauberc et anbarrent li hiaume souant et menu  la ou les espees fierent  si se font de plusors leus lo sanc uoler aprés les cox des espees . 
Si est la meslee d  aus deus si dure et si felonesse que tuit cil qui la uoient s  en esbaïsent . 
Mout est felonesse la bataille  et mout sont andui de grant cuer et de granz pooirs  et se tienent andui si parigal que nus n  en set a droit iugier li quex an a lo plus mauuais  tant que uint grant piece aprés ore de tierce . 
Lors est a chascun sa force mout descreüe  si lor lassent li braz et les espaules  si lor acorcent lor alaines  ne n  i a si fort qui n  aüst mestier de reposer . 
Et lor armes sont anpiriees que parmi les hauberz lor perent les charz maumises et plaiees  la ou les espees ont hurtees . 
Et li hiaume sont si atorné que mout petit puent mais ualoir  que an mainz leus sont maumis li pot et li cercle  et li nasel decopé et detranchié  que les espees i sont maintes foiz descendues iusque anz les cerueilieres . 
Si est meruoilles comment eles durent tant as fais des granz cols qu  il s  antrepaient . 
Ne des escuz ne lor est tant remés don il poïssent courir lor uisages  qui trop sont nu et descouert  car il les ont fanduz et detailliez  et par desus et par desoz  a l  escremie des espees  si que mout petit an i a mais antor les bocles . 
Si reüsent souant et recourent li un sor l  autre si com il repranent lor alaines et lor forces  si n  i a si hardi qui totes paors n  ait de perdre l  annor et la uie . 
En ceste maniere se continrent  li uns bien  li autres mal  tant que ore de midi aproche . 
Et lors commance Segurades a panre terre sor monseignor Gauuain  si est mout ampiriez  au sanblant des genz  de si grant bonté com il a toziorz aüe  si que tuit cil de sa partie an ont et paor et pessance  car il ne fait mais se soffrir non por cest mestier . 
Mais tex estoit sa costume que toziorz ampiroit sa force a ore de midi  et si tost comme midis tornoit  si reuenait a doble et cuers et seürtez et force . 
Et lors i parut bien que si tost com midis torna  lo uirent tuit cil qui l  esgardoient autresi frec et autresi uiste com il auoit esté a l  ancommancement de la meslee . 
Si an furent a aise cil qui l  esgardoient et celes qui duel an auoient aü . 
Si recort sus a Segurades si que tuit s  an esbaïssent  car il lo ueoit tel conreé que il lo cuidoit bien mener iusque a la mort ou iusque a outrance . 
Mais or lo retroue plus fort et plus frec et plus seürs que il n  auoit fait qant il estoit sains et antiers de cors et d  armes . 
Si ne li sanble pas que il se conbate a home charnel mais a fantosme  car ou monde n  auoit si puissant cheualier que il ne cuidast auoir conquis o mort an tant de terme . 
Si ne uoit mies commant il puise des ore mais auoir duree . 
Et neporqant  tot met an abandon et cors et cuer  et durement se deffant selonc ce que sa force puet soffrir  qui mout est afebloiee . 
Sel tient mout an grant uertu li granz renons de bonoi que il auoit toziorz aü  et la paors que il auoit de perdre la rien que plus auoit dessirree c  est la dame de Roestoc  et li granz cuers dom il n  auoit onqes esté poures . 
Ces choses lo tinrent mout longuement an sa uertu  tant que a force li failli et cors et manbres . 
Si li greua trop li sans  dom il auoit perdu grant masse  et li chauz do soloil  qui mout fu aspres  si commança a ganchir as cox monseignor Gauuain et a guerpir place contre son gré . 
Et messires Gauuains lo hastoit mout durement  si que il n  auoit pooir d  aleine panre ne de terre recourer . 
Et ia estoit ore de none bien aprochiee . 
Et lors li cort messires Gauuains sores  si li paie grant cop de l  espee parmi lo hiaume . 
Si lo charge si de cox qu  il ne se puet mais tenir sus ses piez  ains chancele toz  si qu  il s  apoie a terre de l  une des paumes . 
Et qant il se uolt releuer  si li cort sus messires Gauuains et lo fiert el releuer do cors et de l  escu et des manbres  si qu  il lo fait a terre cochier de tot lo cors . 
Et il se lait cheoir sor lui  si li ront sanz demorance les laz do hiaume et lo li sache de la teste et fiert o uis et ou front grant cop do poinau de l  espee  si que maintes des mailles li sont a force antrees an la teste . 
Et il a les iauz si plains de sanc que il ne uoit gote  si uoit bien que deffanse n  i a mestier  si crie a monseignor Gauuain merci . 
Et messires Gauuains li dit que il n  i a de merci rien se il ne se claimme conquis outreement   Car ge nel puis  fait il  autrement laissier honoreement . 
  Ha  gentils cheualiers  fait Segurades  ia iestes uos li plus prodom qui uiue . 
Et qui aura donc merci se li plus prodome do monde ne l  a  Ne soffrez que ge die mot qui me honise mais faites por Deu et por pitié que uos priez ma dame de moi . 
Si m  auriez fait mout grant menaie . 
 Et il dit que mout uolantiers . 
Lors fu la dame anuoiee querre . 
Et ele i uient si liee que plus ne puet  et la ou ele uoit monseignor Gauuain  si se lait cheoir desoz ses iames  si li baisse les mailles de la chauce mout doucement et les esperons des piez  et dit   Ha  sire  l  ore soit beneoite que uos fustes nez qui ma grant ioie m  auez randue . 
 Et messires Gauuains la fait auant uenir et dit   Dame  cist cheualiers uos crie merci . 
Et uos ueez bien comment il est . 
  Sire  fait ele  uos an ferez uostre plaisir  que ia par moi rien n  en ferai . 
  Dame  fait il  nel ferai  car la querelle n  est mies moie  mais ge suis uostre cheualiers  si uos pri de lui . 
Et bien sachiez que ce est uns des plus prodomes que ge onques mais ueïsse  si uos an pri que uos ne lo soffrez a honir deuant uos . 
  Sire  fait ele  uos an deuez estre sires  car uos l  auez desraisnié . 
Ne ia  se Deu plaist  ne m  en entremetrai sor uos  mais  que que uos an uoudroiz faire  i  an tanrai . 
  Dame  fait il  se il se met en uostre merci  ge uos lo bien que uos l  an prenez sanz plus dire . 
 Et ele dit que si fera ele uolentiers . 
Et Segurades s  i met del tot . 
Et messires Gauuains li dit   Dame  ne dites mies que ge n  aie fait de la bataille tant com ge doi  car se il n  est a uostre gré  ge suis prez que plus an face . 
  Certes  sire  fait ele  plus mout an auez uos fait que ge ne poroie deseruir  et ge m  an taign a bien paiee . 
 Atant s  an lieue messires Gauuains  et Hectors et li seneschauz prannent Segurades  si l  an moinent au chastel isnellement . 
Et la dame uait aprés corrant qui si est liee que de nul anui que ele ait aü ne li souient . 
Et la grant partie do pueple cort aprés por ueoir que l  an fera de Segurades  si an remaint mout petit an la place auoc monseignor Gauuain . 
Iloc estoit uns uallez do païs mout biax et mout preuz qui lo cheual mon seignor Gauuain tenoit  si lo li amoine et li aide a monter . 
Et qant messires Gauuains uoit que la dame et li autre s  an uont faissant ioie  si sot bien que oblié l  ont  si s  an torne droit a la forest qui estoit a mains de deus archiees de la place . 
Et li uallez dit   Sire  ça sont li autre . 
 Et messires Gauuains li dit   Anmis  atandez me ci  que i  ai afaire an cest bois  ne ge ne reuandrai se par ci non . 
 Lors s  an part . 
Et li uallez l  atant qui cuide que aille el bois por autre bessoigne qu  il n  i uait . 
Et quant il uoit que il ne reuient  si fiert aprés des esperons toz les esclos que il trueue  tant que il a bien alé demie liue galesche . 
Et lors esgarde ou fonz d  un ual et uoit monseignor Gauuain qui se combat a un cheualier armé  si l  a tant batu do hiaume au cheualier meïsmes que il estoit toz couerz de sanc et crie merci comme cil qui mais n  en puet . 
Et messires Gauuains li fait fïancier qu  il se metra de par lui an la prison a la dame de Roestoc et li contera comment il a esté conquis . 
Et il li fïance . 
Et puis a pris son hiaume et met s  espee an son fuerre  si s  an torne grant aleüre . 
Et quant li uallez lo uoit uenir  se se fiert el bois que il nel uoie . 
Et li cheualiers conquis s  en passe outre et tient la droite uoie a Roestoc . 
Et la dame  qui s  an aloit aprés son prison  ot atainz ces qui l  an menoient . 
Et Hectors l  a regardee  si li dit   Dame  ou est uostre cheualiers   Et ele se regarde  si n  an uoit mie . 
 Ha lasse  fait ele  com suis honie qui si prodome ai oblié   Lors torne arriers grant aleüre  et serianz et cheualiers assez auoques li . 
Et ele ancontre ces qui uienent aprés  si lor an demande nouelles . 
Et il dient que il s  an est alez . 
 Alez  Lasse  chaitiue   Lors fiert un poign an l  autre et fait iqui si grant duel com ele puet greignor . 
Lors uient aprés Hectors et aprés cil qui Segurades amenoient . 
Si lor conte son grant anui et dit que ia mais n  aura ioie deuant que ele uoie lo cheualier . 
Lors saut Hectors an un cheual  et seriant et cheualier auoques lui  por monseignor Gauuain aler querre . 
Et qant li cheualiers conquis antre an la cort  son hiaume an sa main  si bleciez com il estoit  si desçant et uient deuant la dame  si s  agenoille et dit   Dame  ge suis uostre prisons de par lo cheualier qui conquist orainz mon oncle Segurades . 
 Et qant Segurades l  ot  si oure les iauz et uoit que c  est Tanagues  ses niés . 
Lors li demande Hectors commant il l  auoit conquis . 
 Certes  fait il  uoirs fu que qant ge ui qu  il ot conquis mon oncle  si me pansai que ge me metroie au deuant an cele forest o il s  estoit mis  si lo conquerroie legierement  car mout estoit las et naurez . 
Si l  asailli et peceiai mon glaiue sor lui  trais m  espee  si li corui sus . 
Et il ne deigna onques la soe traire  ainz m  aracha mon hiaume de ma teste  si me conrea tel com uos ueez et me fist fiancier que ge de par lui an la prison ma dame me metroie . 
 Et qant la dame l  ot  si se saigne et dit   Ha  lasse  Com suis morte  qui par ma grant mesauenture ai perdu celui qui ioie et annor m  auoit randue . 
 Et Thanagues respont que il ne seroit mie legierement trouez  car mout s  an ua grant aleüre . 
Et totesuoies point Hectors aprés et auoc lui plus de quarante . 
Et li uallez qui monseignor Gauuain auoit seü cheuauche tant que il l  ataint  si li dit   Sire  sire  bone nuit uos doint Dex  car hui an cest ior auez uos aü assez poine et plus honor . 
 Et messires Gauuains li rant son salu  si li demande qui il est . 
 Sire  ge suis li uallez qui orainz uos randié uostre cheual  si suis nez de cest païs d  un mien chastel qui est ça auant  que l  an apele Taningues . 
Si uos pri  por Deu et por uos aaisier  que uos herbergiez a moi annuit mais et tant  s  il uos plaist  que uoz plaies soient garies . 
Et il m  est auis que do retorner arriers  la don uos uenez  n  auez uos talant . 
Et ge uos herbergerai ou plus aaisié leu et o plus celé que onques ueïssiez  et uos auroiez de repos mout grant mestier . 
  Amis  fait messires Gauuains  gran merciz  mais il n  est mies ancores tans de herbergier a home qui tant a afaire comme ge ai . 
Ne ge n  ai mies plaies seiornanz  et mes cheuaus est  Deu merci  et forz et fres  si porrai cheuauchier ancor anuit mout longuement . 
  Sire  fait li uallez  li leus ou ge uos herbergeroie n  et mie pres de ci  ainz sachiez que il iert ainz noire nuit que nos i soiom . 
Et ge uos i manrai si a droiture comme se la lingne i ere tandue  sanz tenir uoie . 
Ne ia por home qui uos siue ne seroiz trouez ne an uoie ne an ostel . 
Et ge uos pri  sire  que uos i ueigniez  car mout i aurai grant honor se uns si prodom se herberge a moi . 
 Et messires Gauuains li otroie  se il uienent la de tel ore que il soit tans de herbergier . 
Et li uallez l  an moine parmi lo bois au trauers d  unes gastines  comme cil qui la forest sauoit miauz que nuns . 
Si cheuauchent tant que il uienent grant piece de nuit a une soe maison fort qui estoit a deus liues de Thaningues sor la riuiere de Sauerne  si estoit une des miauz seanz maisons do monde et si forz que nule maisons puet plus estre de bois et d  aiue . 
Et qant il aprochent  si li dit li uallez   Sire  ma maisons est ci pres qui mout est aaisiee et loign de gent . 
Et il est mais anuit tans de herbergier . 
Et sachiez que il n  est hom ne fame crestiene  tant com uos i uoldroiz celer  qui ia uos i sache . 
 Et il respont que il lo cuide a tant sage et a tant cortois que il i remandra mes anuit . 
Et li uallez l  an mercie  qui trop en a grant ioie . 
Et Hectors et si compaignon cheuauchent a esperon tant que il aprochent de la nuit et qe il ont toz les esclox perduz  si s  an retornent sanz anseignes aporter et trouent la dame si corrociee com ele doit . 
Et qant ele ot que nules nouelles n  an aportent  si dit que ia mais ioie n  aura qui cestui duel li face oblier tant que ele sache qui li cheualiers est . 
Et dit   Ha  lasse  com suis angigniee  qui lo plus prodome do monde auoie  ne onques honor ne li fis ne compaignie . 
Biau sire Dex  qui puet il estre  Comme uolantiers lo sauroie   Mout se demante la dame do cheualier . 
Et li seneschauz li dit   Certes  dame  bien poez ueoir que il estoit prodom  que onques de chose que il oïst ne s  esbaïst . 
Si li dist Grohadains li nains tant de uilenie que onques tant n  en fu dite a cheualier  si comme cil lo m  ont dit qui an sa compaignie uinrent . 
Et puis que il fu hui matin leuez  li oï ge dire assez annui . 
  Ho  fait la dame  por ce l  ai ge perdu . 
Mais si m  aïst li uerais cors Deu  ge l  an panrai assez cruel iostisse . 
 Maintenant commande que li nains soit pris  si lo baille au seneschal sor qanque il a . 
Et l  andemain fist Segurades son homage  et tuit cil qui de lui tenoient . 
Aprés dist la dame que ele ne porroit pas estre liee se ele ne sauoit la uerité de ce cheualier . 
Et dit que ele s  et porpensee et uelt aler a la cort lo roi Artu por oïr de lui anseigne  car la repairent tuit li bon cheualier . 
 Si i uanroiz uos  fait ele  Segurades  et uostre mires  car nos irons a petites iornees  et uos  fait ele  Hectors  et mes seneschauz et ma cosine et Grohadain li nains . 
Et si sache que por la honte qu  il dist au cheualier an panrai ge uaniance  qe a totes les genz que ge anconterrai et a l  antree de totes les uiles ou ge uanrai  si li ferai alier un cheuoitre o col et a la coe de mon palefroi  si lo trainerai aprés moi  ne ia por lui n  apetiserai m  aleüre . 
Et se ge n  an oi nouelles a la cort lo roi Artu  ge lo querrai par totes terres tant que ge lo trouerai . 
Et par tot uandra li nains si com i  ai dit . 
 Ensi parole la dame de son oirre . 
Et li nains a mout grant paor . 
Mais as autres n  en poise gaires  ainz tarde a tex i a que ele moue  car mout lor tarde nouelles a oïr dou prodome qu  il dessirrent . 
Et Segurades lo dessirre plus a ueoir que tuit li autre . 
Et ele muet a l  endemain sanz plus atandre a grant compaignie de gent  et anquiert noueles do cheualier par toz les leus ou ele uient . 
Mais or se taist ci li contes de li et de sa compaignie  que plus n  an parole ci androit  ainz retorne a monseignor Gauuain . 
Or dit li contes que messires Gauuains et li uallez qui l  an moine sont a l  ostel uenu . 
Et li uallez lo desarme et si lo aaise de totes les choses que il couient a cheualier las et nauré . 
Li uallez auoit une seror mout belle qui pucele estoit  si sauoit autretant de plaies garir comme celes de tot lo monde . 
Si regarde les plaies monseignor Gauuain mout doucement et dit que il n  auoit plaie que mout legiere a garir ne fust . 
Si les atorne si bien et si bel que mout li asoage . 
Quant uint aprés soper  li ostes araisone monseignor Gauuain et dit   Sire  ge suis mout liez de ce que Dex uos a doné çaianz herbergier  car uos iestes li plus prodom de toz les autres . 
Et ge uos prieroie por Deu que uos me conseilliez d  un mien afaire  car ge suis granz uallez et riches  si me blasme mes lignages de ce que ge ne suis cheualiers . 
Et ma dame meïsmes de Roestoc m  an blasme  cui hom ge suis . 
Et il m  auint plus a de doze anz que ge me gisoie an mon lit  si uint deuant moi li plus biax cheualiers do monde  si m  estoit auis que il me tenist par lo nes . 
Et ge disoie   Ha  sire cheualiers  com auez or fait grant uaselage qui uos prenez a un anfant   Et il me prenoit  si me disoit   Or ne uos chaut  que certes gel uos amanderai mout hautement  car ge uos ferai cheualier . 
 Et ge disoie   Qui iestes uos  sire  qui me feroiz cheualier    Ge suis  faisait il  Gauuains  li niés lo roi Artu . 
  Ha  sire  faisoie gié  bien soiez uos uenuz . 
 Atant m  esueillai  sel dis a ma mere  qui lors uiuait . 
Et ele an fu mout liee  si me fist creanter que ge ne seroie cheualiers s  il nel me faisoit estre . 
Et i  ai bien puis esté cinc foiz a la cort lo roi  onques nel trouai . 
Et n  a pas tier ior que ge an reuin  si me dist an que il queroit un merueillos cheualier  soi uintoismes de compaignons . 
Ne ge ne puis auoir respit de ma dame que ge ne soie cheualiers  si uos uoudroie proier por Deu que uos cheualier me feïssiez  car a plus prodome ne m  en porroie ge pas complaindre . 
 Et messires Gauuains respont que si fera il mout uolentiers . 
 Mais  fait il  uos iestes riches hom  si cuit que uos ne seroiz mie cheualiers a si grant haste . 
Ge ne demorroie çaianz por nul plait tant que ge i fusse seüz  car i  ai trop grant afaire anpris  si me couient haster . 
  Sire  fait cil  si m  aïst Dex  ge n  i demant autre compaignie de uos  et nos auons ceianz qanque mestiers nos est  la chapelle et lou chapelain  et armes ai ge totes fresches . 
Si me sera plus granz conforz ce que uos m  auroiz fait cheualier que se ge l  estoie par un autre outre mon cuer  car de uostre main ne porroit nus panre colee qui prodom ne fust . 
  Or soit dont  fait messires Gauuains  au non de Deu  lo matinet  que aillors m  an couandra aler . 
 Atant commande lo uallet aler ueillier . 
Et cil si fist tote nuit  car mout auoit grant ioie de l  annor que Dex li auoit anuoiee si prestement . 
La nuit fu messires Gauuains herbergiez com il li plot  car tant fu la uaillanz damoisele deuant lui qu  il s  andormi . 
Et qant uint au matin  si fu si asoagiez de ses plaies et de ses bleceüres que nules n  an cuida auoir se il ne les ueïst . 
Si se leua si matin com il uit lo ior . 
Et la damoisele fu tote apareilliee  qui de trop riche oignement li refreschi  Aprés alerent oïr messe  si çaint messires Gauuains au uallet l  espee et chauce lo destre esperon si com il estoit costume . 
Mais ançois li demanda son non  et il li dist qu  il auoit non Helains des Taningues . 
Quant il li ot donee l  ordre de cheualier si com droiture lo requiert  et il orent oï lo seruise  si demande messires Gauuains ses armes . 
Et li nouiaus cheualiers li requiert que il remaigne tant que il soit un po trespassez  mais il ne li uolt otroier . 
Mais il li prie tant que il lo retient a grant force iusque aprés mangier . 
Et qant il ont mengié  si n  i a plus mestier proiere que il ne demant ses armes por aler . 
Et li nouiaus cheualiers uient a lui et si li dit   Sire  sire  uos an iroiz  et si me dites uostre plaisir que ge dirai a ma dame  quant l  an saura que uos m  auroiz fait cheualier  et as autres qui me demanderont . 
Se uostre plaisirs estoit  ge uoudroie bien sauoir uostre non  si an seroit mes cuers plus a aise . 
  Tot seürement  fait il  dites a toz ces qui lo uos demanderont que Gauuains  li niés lo roi Artu  uos a fait cheualier . 
 Et quant Helains l  antant  si a tel ioie qe greignor ne puet auoir  et dit que toz ses desiers li a Dex donez a une foiz  ne or ne a il mies paor que il prodom ne soit quant il est cheualiers de la main au plus prodome do monde . 
Puis li a dit   Sire  ge sai bien que ge ne uos retanroie mies longuement  ce poise moi  mais  por Dé  lo premier don que ge uos requier aprés ma cheualerie me donez  que uos me laissiez les armes que uos auez aportees de Roestoc et uos en portez les moies  qui mout sont bones et belles . 
Si me tesmoigneront les uoz que cheualier m  auez fait . 
Ne uos ne me porriez rien doner que ge amasse tant . 
 Messires Gauuains l  otroie . 
Lors furent aportees les armes Heloin . 
Si estoit li haubers li uns des meillors que messires Gauuains aüst onques aü  et li escuz estoit toz blans comme nois  si com a cel tans estoit costume que cheualiers nouiaus portoit escu d  un sol taint lo premier an que il estoit  et li hiaumes estoit et bon et biaus . 
Si fu messires Gauuains mout bien armez des armes  et mout li sistrent . 
Et il ot sa corroie ostee et son fermail que la dame de Roestoc li auoit donee  si apela la danmoisele qui de ces plaies l  ot aligié  si les li done  et dit   Tenez  ma damoiselle  ce que ma dame de Roestoc me dona par bone druerie  et ge par bone druerie les uos doign . 
 Et cele les prant et mout l  an mercie . 
Lors a demandé son cheual  si monte et les commande toz a Deu . 
Et dist a la pucelle que bien saiche ele que il est ses cheualiers et sera tote sa uie . 
Et ele an a mout grant ioie . 
Lors fu apareilliez uns cheuaus  si monte Helains por monseignor Gauuain conuoier . 
Et qant il l  ot grant piece conuoié  si passa messires Gauuains Sauerne por aler parmi la terre de Norgales  si com Helains li dit que sa droite uoie si estoit a aler an la terre Galehot . 
Et lors se parti de lui Helains  si s  antrecomandent a Deu . 
Si s  an repaire Helains a son ostel et mande ses amis et ses uoisins por faire ioie de s  annor  si lor conte comment Dex li a totes ses ioies anuoiees  et que c  est messires Gauuains . 
An tel ioie et an tel feste demorerent deus iorz ansanble . 
Au tierz ior s  an ua Helains a Roestoc  mais il n  i trueue mies de la dame  ainz li dient que ele s  an ua a la cort lo roi Artu et est meüe deus iorz a . 
Et qant il l  ot  si s  an retorne a Thaningues  son chastel . 
Mais or se taist un po li contes a parler de lui et retorne a la dame de Roestoc . 
Or s  an ua la dame a la cort antre li et sa compaignie  si cheuauche tant que ele troue lo roi a Campercoranti . 
Si la reçoit li rois et la reine a mout grant ioie et mout se poinent de li anorer  car mout estoit haute fame . 
La nuit aprés sosper furent antre lo roi et la reine asis et la dame an une couche  si li demanderent qel bessoigne ele auoit aüe qui si loign estoit a cort uenue . 
Et ele lor an dit la uerité . 
 Sire  fait ele  cil cheualiers que uos ueez la me guerroia . 
 Si li mostre Segurades et li deuise ses couenances . 
 L  autrier fait ele  sire  si m  amena Grohadains li nains un cheualier  cil nains que uos ueez la  cui il dist totes les hontes que l  an porroit a home dire . 
Et cil cheualiers se combatié a Segurades por moi tant que il l  outra . 
Et par ce oi mes couenances . 
Quant ge lo ui conquis  si oi tel ioie que tot an obliai lo cheualier qui conquis l  auoit . 
Et il s  an ala  si que ge ne nus de mes genz ne sot ou il ala  si sai bien que ce fu par la honte que li nains li dist . 
Si an estoie ça uenue por oïr aucunes anseignes  car çaianz repairent tuit li prodome . 
 Lors li demande la reine  l  estre et la contenance do cheualier et son sanblant . 
Et qant ele li a deuisé  si dit que ele ne set qui ce puet estre se ce n  est messires Gauuains  car il est de çaianz partiz mout grant piece a et quiert un des plus prodomes do monde  soi uintoime de cheualiers . 
 Dex  dame  fait ele  se ce est messires Gauuains  donc suis ge honie  que onques honor ne li fis . 
Et ge uoudroie ausi uolentiers estre morte . 
 Ne li rois ne la reine ne l  an set plus asener  si an laissent la parole atant . 
Si s  an reuint la dame et sa compaignie a son ostel por reposer  car mout iert lasse . 
Et Grohadains li nains prie au seneschal a cui il est an garde que il li face compaignie tant que il ait parlé a la reine . 
Et il si fait  que mout estoit prodom et sages . 
Atant uienent andui deuant la reine  si li crie li nains merci et li dit   Ha  dame  secorrez moi  car an uos est toz li secors et li consauz . 
 Et la reine dit   De coi    Dame  fait il  ge suis li nains qui menai a ma dame de Roestoc lo cheualier qui sa bataille li uainquié . 
Si cuidai sanz faille que ce fust li uns des plus mauuais cheualiers do monde  si lo ranponai por lo sanblant qu  il faisait de mauuaitié . 
Or si dit ma dame que ele l  a perdu por moi  si dit que ele meesmes l  ira tant querre par totes terres  et si dit que ele me manra auocques li et a toz cels que ele trouera me fera esgarder  que i  aurai un cheuoistre el col lié et an la gole et a la coe de son palefroi  et autresi an totes les uiles ou ele anterra . 
Et ansi m  a ele amené puis que ele mut de son païs . 
Et ge an seroie morz . 
Et ge uos an requier  dame  por Deu que uos i metez consoil  car toteuoies suis ge iantils hom  comment que ge soie chaitis de cors . 
 Et la reine dit que si fera ele . 
 Et n  aiez garde  fait ele  que se ge puis  uos seroiz deliures ainz que uostre dame s  an aille de cest païs . 
  Dame  fait il  grant merciz de Deu . 
 Atant s  an retorne a l  ostel antre lui et lo seneschal . 
Et l  andemain reuient la dame ueoir lo roi et la reine  si parolent ensenble longuement . 
Et la reine li demande un don  et ele li otroie . 
 uos m  auez doné  fait la reine  que uos pardonroiz au nain uostre maltalant . 
  Dame  fait ele  ge ne hé mies lo nain por soi  mais il a une pucelle qui est sa niece et ma cosine . 
Si la priai a mout grant bessoign que ele laissast combatre por moi cest cheualier que uos ueez la  qui ses amis est . 
Et ele dist que ele renieroit ançois Deu . 
Et ge la cuidoie tant esmaier que ele anuoiast son ami an la queste de cest cheualier por son oncle deliurer  car ge la correceroie uolantiers de la rien que ele plus ainme . 
  An non Deu  fait la reine  se ele de ce faut a son oncle  don n  est il nus qui haïr ne la deüst . 
 Lors apele la reine lo nain  si li dit   Nains  i  ai porchaciee uostre deliurance  se uostre niece uelt tant faire por uos que ele anuoit son ami querre lo cheualier qui uainqui la bataille  ne autre pais n  i puis trouer . 
  Certes  dame  fait li nains  ge ne cuit ia que ele lo face  mais totesuoies l  essaierai . 
 Lors uient li nains a sa niece et li dit   Bele niece  ge suis morz se uos ne me secorrez  se uos ne me prestez Hetors por aler querre lo cheualier qui Segurades conquist . 
Et se ce non ma dame me trainera aprés li si com ele a a costume . 
 Et ele dit que ia Dex ne li aïst se ia Hectors i ua por son gré ne por son lox . 
Et qant li nains l  antant  si a tel paor que par un po qu  il ne se pasme  et uient a la reine et dit que nul consoil n  i puet trouer . 
 Dame  fait cele de Roestoc  gel sauoie bien . 
C  est la plus desleiaus criature qui onques fust . 
  Or ne uos chaut  fait la reine  que ge li ferai sa felenie comparer . 
 Lors li dit a consoil   uos ne uos mouroiz demain . 
Et anquenuit si dites a uostre maisniee que ge uos ai mout proiee de remanoir  mes uos ne remandriez por nule rien . 
Et demain  quant uos seroiz ci  si proierai a la damoisele que ele uos prit de remanoir  et ge la deceurai si belement com uos orroiz . 
 Lors s  an reuient la dame a son ostel  et dit la nuit a sa maisniee si com la reine li auoit dit . 
 Mais ge n  i remanrai mies   fait ele . 
L  andemain reuint a cort  et la reine la prie de remanoir  oiant tote sa gent  mais ele dit qe ce ne puet estre . 
Atant se lieuent totes et uont lo roi ueoir . 
Et li rois lor saut a l  ancontre  si prant la dame de Roestoc par la main . 
Et la reine prant l  amie Hectors  si li dit   Se uos ne m  aidiez uostre dame a anginier  ge ne uos amerai ia mais . 
  Dame  fait ele  comant    Ele m  a requis  fait la reine  que ge ne la pri pas por lo nain . 
Mais si ferai . 
Et ele cuidera que ge la pri de remanoir  et ele m  a dit que ele ne remanra pas se uos ne remenez . 
Et se ge uos demant un don  si lo m  otroiez . 
Et elle l  otroiera aprés  qui cuidera que ge parol de remanoir . 
Mais ge ferai tant que li nains sera deliures  ce sachiez . 
  Ha  dame  fait la pucele  com auez bien dit . 
Atant se uont aseoir  et la reine dist a la dame que li doint un don . 
Et ele dist   Dame  ne me demandez mie outraige  que ueez uos ci une damoisele qui a mout a faire an son païs . 
  Ne uos esmaiez  fait la reine  que uos ne sauez que ge uos uoil demander . 
 Et la dame dit que ele l  otroiera se la damoisele l  otroie auant . 
Et la reine li fait otroier a la damoisele  et puis an prant la foi de l  une et de l  autre . 
 Sauez  fait elle a la dame  que uos m  auez otroié que li nains est deliures uers uos de mautalant et de haïne et de qanque uos li demandez por lo cheualier qui Segurades conquist . 
Et uos  fait ele a la damoiselle  m  auez creanté que uos proieroiz Hectors qe il aille querre lo cheualier tant que il lo truisse . 
Et tant feroiz qu  il i era . 
 Quant ele l  ot  si est tant esbahie que ele ne puet parler d  une grant piece . 
Et tuit cil qui l  oent an sont lié  mais cele de Roestoc en est liee sor toz . 
Et qant la damoisele pot parler  si dit   Ha  dame reine  certes il n  a pas an uos tant de bien com l  an tesmoigne  et mout auez or po gaaignié a une pucele deceuoir . 
Et neporqant deceüe ne m  auez uos mie  que au ior ne m  aïst ia Dex que ge li prierai que il i aille . 
Ne par les sainz de cele chapelle laianz  se il nus an i a  ia par moi priez n  en sera  ançois me lairoie trestote desmembrer . 
  Certes  fait la reine  gel croi bien . 
Donc ne seriez uos mle niece au nain se uos n  esteiez plus felonesse d  autre fame . 
Et bien sachiez qe ou pooir monseignor lo roi ne a ceste dame qui ci est n  auroiz uos ia mais terre deuant que cist couenanz soit aquitez . 
  Dame  fait ele  ge n  am puis mais . 
Donc ne serai ge ia mais tenanz  que ce sera a faire au ior do iuïse . 
  Gardez  fait la reine  que uos n  an faites ia rien se par force non  que toteuoies lo feroiz uos  mais que bien uos anuit et griet . 
  Certes  fait ele  or i parra . 
 Atant se lieue . 
Et la reine dit a la dame de Roestoc que  si chier com ele a son cors  que elle n  ait baillie de rien qui soit an son pooir sor lo sairement et sor la fiance qe ele doit lo roi Artu cui fame ele est . 
Et la dame li otroie an sanblant de correciee  mais liee en est . 
Et aprés lo redit la reine au nain  qui de tot est saisiz  et s  an prant lo sairement . 
Et dit que  se il s  an pariuroit  bien sache il que ele lo conreeroit tel que il ne li remanroit roie de terre . 
Atant s  an ist la damoiselle de la chambre mout correciee et mout plorant durement  et ancontre Hector an son uenir  si li demande que ele a . 
Et elle no uelt dire  fors tant que a soi meïsmes dist an alant   Ha  lasse  Com m  a deceüe cele qui tot deçoit   Ne plus n  an puet traire Hestors por nule proiere que il li face  si la seust an iceste guise iusque a l  ostel . 
Et ele s  est couchiee an un lit et fait tel duel que nus n  an puet parole traire . 
Quant Hectors uoit que ele ne li dira l  achoison de son duel  si uient au nain  si li demande ce qe est . 
Et li nains uient  si li conte la uerité et lo sairement que ele a fait . 
 Ha   fait Hectors . 
 Por Deu  fait il  uenez a li et si li priez que ele soffre que g  i aille  car tot sanz commandemant i eroie gié  ançois que ele perdiest sa terre  se ge n  an cuidoie auoir sa haïgne . 
Et ge uos pri  et por uostre preu et por lo suen  que uos li priez  ansi com ge ferai  que ele soffre que g  i aille por sa proiere  por ce que la reine lo uelt . 
Et ele m  an priera  puis que gel uoudrai  si com ge cuit . 
 Et li nains dit que il est prez que il l  an chient andui as piez . 
 Mais ge la sai a si felonesse que a poines lo fera  puis que ele s  i est ahurtee . 
  Ce essaierons nos   ce dit Hectors . 
Atant uienent andui a l  ostel a la damoiselle  si s  agenoillent andui deuant lo lit ou ele gisoit mout dolante  et li prient por Deu que ele uoille que Hectors uoist an ceste queste . 
 Fi  fait ele au nain  auez me uos por ce faite deceuoir a la reine  Certes  ia preu n  i auroiz  que au ior ne m  aïst Dex que ia Hectors an aura de moi ne proiere ne commandement . 
Et se il i aloit sanz mon congié  bien sache il que ia mais ne me uerroit uiue . 
Et se il me reueoit  ne me uerroit il ia mais soe . 
 Et qant il l  oent  si an sont andui mout a malaise . 
Si s  an part li nains  si s  an uient ariés a sa dame deuant la reine . 
Et lors conte lo duel que sa niece fait  et dit que ia a nul ior Hectors n  en aura son commandement ne sa proiere . 
 Et se il i ua sanz son congié  ia mais ne la reuerra uiue . 
 Et qant la reine l  ot  si l  an prant mout grant pitié an son cuer et que bien set que grant angoise a la damoisele au suen . 
Si l  anuoie querre par la dame de Malohaut et par deus cheualiers  et prie a la dame de Malohaut que mout durement li met an consoil que ele an laist Hetors aler an la qeste  car il n  i demorra mie . 
 Certes  dame  fait li nains  il i alast mout uolontiers se ele ne li aüst deffandu  mais il l  aime et dote sor tote rien . 
 Lors ua la dame de Malohaut parler a la damoisele  si l  amaine a la reine mout angoisose  et mout li amoneste et loe que ele face aler Hectors an la queste do cheualier qui conquist Segurades  car il ne demorra mies granment . 
Et ele ne li otroie  ne contredit  mais toteuoies escote . 
Ensi uienent iusque a la cort . 
Et qant la reine la uoit  si la uolt mout anorer  por ce que ele set bien grant partie de la messaise que ele a . 
Si la prant antre ses braz et dit   Damoiselle  or ne uos esmaiez mies  mais confortez uos  car  se Deu plaist  uos auroiz par tens miauz que li cuers ne uos dit . 
 Atant est la pucele asise  si li reprie la reine que ele die a Hectors por la deliurance de son oncle que il aille an ceste queste . 
Mais ele ne l  i puet metre . 
A ces paroles antra laianz uns cheualiers armez de totes armes  une damoisele auoc lui mout belle  si portoit un escu a son col  ce desoz desores  car li cheualiers no pooit porter  que il auoit lo braz brisié antre la main et lo code . 
Si l  auoit lié d  estelles au miauz que il pot  et parmi les estelles auoit tel dolor des os  qui hurtoient ansenble  que par un po que il ne se pasmoit . 
Li cheualiers descent anmi la cort  si fu assez qui li aida et la damoisele . 
Et qant il furent descendu  si demanda li cheualiers o la reine estoit . 
Et il fu assez qui li anseigna  car chascuns corroit antor aus por ueoir lo cheualier blecié et por ueoir la damoisele a l  escu . 
Qant il fu deuant la reine  si la salue tot premierement  de par un cheualier qui mout uos aimme plus que uos n  amez lui . 
Et si uos mande que uos li feïstes ia un seruise demi que uos li poïsiez auoir fait antier . 
Et por ce si uelt que uos sachiez que il ne uos an doit que demi guerredom  et il lo uos randra o premier leu o il uanra do guerredoner . 
 Lors commança la reine a panser  si demanda au cheualier qui cil estoit qui ce li mandoit . 
Et il respont qu  il ne set qui . 
 Mais isi  fait il  me commanda que ge uos deïse  et que uos lo conoisiez bien . 
 Et qant la reine uoit qu  il est si bleciez  si li demanda qui lo bleça si . 
 Certes  dame  fait il  li cheualiers que ge uos dis m  abati si durement que ge chaï  si que ge me brisai lo braz ansi com uos ueez . 
 Aprés parla la pucele qui l  escu portoit et dit a la reine   Dame  saluz uos mande la plus sage pucele qui orendroit uiue et la plus belle que ge saiche au mien escient . 
Et si uos mande que uos gardez cest escu por amor de li et d  autrui que uos plus amez . 
Et si uos mande que ele est la pucele o monde qui plus set de uoz pensez et plus s  i acorde  que ele aimme ce que uos amez . 
Et bien sachiez  se uos cest escu gardez  il uos getera de la greignor dolor o uos fussiez onques et metra an la greignor ioie que uos onques aüssiez . 
  Si m  aïst Dex  fait la reine  li escuz fait bien a garder  et bone auanture ait la pucele qui lo m  anuoie . 
Et uos qui li aportastes soiez la bienuenue . 
Mais  por Deu  qui est la pucele  Dites lo moi  car mout uolentiers la conoistroie . 
  Dame  fait ele  ge la uos nomerai si com ge puis . 
Ele est apelee la Pucele del Lac . 
 Et qant la reine l  ot  si set bien maintenant qui la pucele est . 
Si saut ancontre la pucelle qui l  escu auoit aporté et li fait si grant ioie com ele plus puet . 
Lors li oste ele meïsmes l  escu do col  si lo regarde mout et amont et aual et uoit que il est toz fanduz des lo pié iusque an la panne amont  ne ne tienent les deus pieces a nule rien que eles ne cheent fors au braz de la bocle qui mout est et riche et bele  et sont les deus moitiez si loim l  une de l  autre que l  am puet antredeus fichier sa main sanz tochier as deus moitiez . 
En l  une des parties de l  escu auoit un cheualier si richement armé com cil lo sot miauz faire qui lo fist  fors la teste . 
Et an l  autre moitié estoit portraite une si belle dame com an la pot plus belle portraire  si estoit par an haut si pres a pres que li uns tenoit les braz au col a l  autre et s  antrebaissasent  se ne fust la fandeüre de l  escu . 
Mais par desoz estoient si loign a loign com plus pueent . 
Et la reine dist a la pucele   Certes  damoisele  cist escuz est mout cortois  se il ne fust si fanduz . 
Et dites moi par la rien que uos plus amez que ce senefie que il est si fanduz  car il pert estre toz fres  et do cheualier et de la dame qui i sont portrait me redites la uerité . 
 Et la pucele li dit   Dame  cil est uns cheualiers  li miaudres qui orandroit soit  qui pria une dame d  amors  la plus uaillant qui orandroit soit au mien cuidier . 
Tant fist li cheualiers  que par amor  que par oure  li dona sa dame s  amor  mais plus n  i a ancor aü que de baisier et d  acoler  si comme uos ueez an cest escu . 
Et qant il auanra que l  amors sera anterine  si sachiez que cist escuz que uoz ueez si desioint se raioindra et tanront ansenble ces deus parties . 
Et sachiez que uos seroiz lors deliuree do greignor duel qui onques uos auenist et seroiz an la greignor ioie que uos aüssiez onques . 
Mais ce n  auandra deuant que li miaudres cheualiers qui soit hors de la cort lo roi Artu soit deuenuz de sa maisniee . 
Et se ge disoie qu  il fust li miaudres et dedanz et dehors  ge n  an mentiroie mies  tant an ai oï retraire  car plus a fait d  armes an po de tens que nus . 
 De ces nouelles fu mout liee la reine et retint la damoiselle a mout grant feste  et bien pansa en son cuer qui li cheualiers pooit estre . 
Aprés reparla li cheualiers et prist congié a la reine car mout auoit ancorres a errer . 
Et ele li dit que il remanroit tant que il fust gariz de son braz  car de cheuauchier n  auoit il mestier . 
Et il dist que a faire li couenoit  que li cheualiers qui conquis l  auoit li fist fïancier  si com il estoit leiaus crestiens et cheualiers  que si tost com il auroit esté a la reine qu  il iroit a la dame de Roestoc  et ge ne sai  dame  o ce est ne onques n  i fui . 
 Quant la dame de Roestoc l  antant  si saut auant et li demande do cheualier nouelles  et dit que ce est ele a cui il l  anuoie . 
 Dame  fait li cheualiers  sauue uostre grace  ge no cuit mie . 
Mais se madame la reine lo tesmoigne  ie l  an creroie bien . 
 Et la reine est mout tart que ele oie nouelles do cheualier  si li tesmoigne que ce est la dame de Roestoc . 
 Dame  fait il  uos est il bien droiz que ge uos an croie  et beneoiz soit Dex qui si pres la m  a amenee . 
 Lors li dit   Dame  li cheualiers qui uostre bataille uos fist contre Segurades uos mande que  se il uenoit an point de uostre bessoigne  il uos oblieroit ansi com uos feïstes lui  ne il ne uoudroit que uos ne autres l  an blamast  car uos l  auez deserui . 
Et uostre seneschal uerroie ge mout uolentiers  et lui et Hectors . 
 Et il saillent auant andui et demandent do cheualier nouuelles . 
Et il lor an dit tex com il les an uolent oïr  et dit au seneschal   Sire  li cheualiers qui se combatié por cele dame la a Segurades uos salue comme celui cui il tient a seignor et a ami  et m  anuoie en uostre prison  et set bien que uos ne porriez faire ne mal ne uilenie . 
 Et li seneschauz lo reçoit a mout grant ioie et dit que por amor de lui sera il mout bienuenuz . 
 Sire  fait li cheualiers  et il uos mercie mout de ce que uos li portastes son glaiue qant il ala an la bataille . 
 Aprés se fait li cheualiers desceindre une espee que il auoit ceinte auoc la soe  si la tant a Hector et dit que li cheualiers li anuoie  por ce que il la cuide mout bien auoir emploiee . 
 Et sachiez  fait il  qu  il la uos anuoie por tel com il set qu  il a uos conuient et comme cil qui esprouee l  a  car autremant ne la uos anuoiast il mie . 
Et si me commanda que ge uos deïsse que a prodome uauasor doit an anuoier prison et a preude bacheler errant doit l  an armes enuoier . 
 Mout font antre lo seneschal et Hestor grant ioie  li uns de son prison  li autres de s  espee  et ne seuent qui cil est qui lor anuoie . 
 Commant  fait la reine au cheualier  a la dame de Rohestoc que anuoie il donques    Par foi  dame  fait li cheualiers  il me dit qu  il li auoit anuoié deus cheualiers  Segurades et son neueu  ansi com ele li dona deus dons  une çainture et un fermail . 
Et por ce que il ne uolt mies que ele fust deceüe de lui  si li mande par moi que il ne tient mais ses drueries  ançois les a donees a une des plus uaillanz pucelles qu  il ueïst onques  car il nes auoit prises se por remanbrance de li non  et il li est auis que il ne se meffait de rien se il l  oblie  car ele l  oblia auant . 
 Et qant la dame l  antant  si se pasme  car ce estoit la riens an ces monde que ele auoit plus amee que lo cheualier  si sauoit bien qe ores l  auoit ele a toziorz perdu . 
Maintenant cort la reine et l  autre dame et damoiselles assez  si la traient an une chambre que totes les genz ne la ueïssent . 
Et qant ele fu reuenue de pasmoisons  si l  araisne la reine priueement  et li demande  comme cele qui toz les biens sauoit  que ele ne li mantist mies se ele amoit lo cheualier . 
 Dame  fait ele  ge ne uos celeroie pas . 
Mais onqes tant com gel ui  rien nel prisai . 
Et puis que gel perdi  si m  est o cuer nee une anmor si grant que dire nel uos sauroie  et chascun ior croist et anforce . 
Et sachiez que ia mais an tote ma uie ne serai liee iusque gel uoie . 
Et ge uos pri por Deu  comme ma dame  que uos metez force an ce que Hectors l  aille querre  se uos me uolez ma uie sauuer . 
 Et lors li est chaüe an piez tote plorant . 
La reine l  an relieue et uient ariés tote pansiue hors de la chanbre . 
Si apele la niece au nain et dit que il couient que ele face aler Hector an cele queste et que ele l  an prit . 
Et ele dit que ia Dex ne li aïst au ior que ele l  am proiera  ne commandera . 
Et ele dist  por son sairement sauuer que ele auoit fait  que ia ne l  an face proiere ne comandemant  mais que  tant solement soffrez que il i aille et otroiez  . 
O se ce non  bien sache ele que ele en perdra sa terre outreement et ele meïsmes sera misse an tel leu que ele n  aura pooir de son cors . 
Et qant ele uoit que faire l  estuet  si dit que  se Deu plaist  par sa proiere ne par son commandemant n  ira il ia an peril de mort . 
Mais s  il i uelt aler  ele l  otroie bien sanz maleuoillance . 
Et Hectors en est mout liez et dit que il i era mout uolentiers . 
 Si m  aïst Dex  fait ele  Hector  dou tot ne serai ge mie an son lien . 
Et puis que uos auez la queste acreantee  i  an suis quite  ne suis dom  dame   fait ele a la reine . 
 Certes  oïl  fait la reine  quant il l  aura iuree . 
  M  aïst Dex  fait ele  por iurer ne remanra il mies . 
Et bien sache que il n  i era mie seus  que ge m  an irai auec lui . 
 De ce se rient totes les dames et l  an tienent por fole et l  an chastient . 
Mais chastiz n  i a mestier que toteuoie n  an uoille aler auec lui . 
Et la reine la trait a consoil antre li et la dame de Malohaut  et dient que do tot seroit honie s  une mescheance auenoit Hector . 
Ne ia mais n  auroit ioie   car se il auenoit or  fait la reine  que uns autres cheualiers conquist Hector  si uos panroit et feroit de uos sa uolenté . 
Miauz uos uanroit il auoir uostre ami  o sain o mehaignié  car maint preu cheualier ont esté mené iusque a outrance qui ancor sont prodome et anoré . 
 Et cele respont que aprés la mort son ami ne quiert ele plus uiure . 
Et neporqant tant li dient que ele se tient a la remenance  mout dolante et mout correciee . 
Et ia sont Hector ses armes aportees  si l  arment tot fors que de ses mains et de la teste . 
Lors fait la reine aporter les sainz  si ua li afaires deuant lo roi . 
Et la reine li conte tot de chief an chief et an quel maniere Hectors an ua an la queste et commant et por qoi . 
Aprés  par lo comandement lo roi s  agenoille Hectors deuant les sainz  si iure ce que li rois li deuise  si con a cel tans estoit costume  que il querroit lo cheualier a son pooir tant comme queste deuoit durer c  estoit un an et que il ne uanroit sanz lui o sanz ueraies enseignes por coi an sauroit de uoir que il l  auroit troué  et que de chose qui li auenist an sa queste ne mantiroit a son pooir  ne por sa honte courir  ne por s  anor auancier . 
Itel sairement iuroient tuit cil qui an la queste aloient au tens que les meruoillouses auantures auenoient el reiaume et es fiez de Logres  si com uos auez oï autrefoiz an cest conte . 
Quant Hectors ot iuré  si arma son chief et ses mains et laça son hiaume . 
Et la pucelle qui s  amie est fait tel duel que riens ne la puet conforter . 
Si l  a la dame de Malohaut enserree an une chambre que li communs des genz ne ueïst lo duel que ele faisoit . 
Lors prant Hectors congié do roi  si s  an uient par la reine et la commande a Deu  toz armez de hiaume  que la reine ne les autres ne ueïssent les lermes qui des iauz li cheoient . 
Si s  agenoille deuant li et li crie  por Deu  merci de sa damoiselle . 
Et la reine lo uoit angoisos  si li dit  por lui esleecier  que il ne s  esmait mies  que  se il lo fait bien an ceste queste  ele li promet la compaignie des pers de la maison lo roi . 
 Antretant  fait ele  uos retaign ge de ma maisniee . 
 Itex estoit la costume de la maison lo roi Artu que nus cheualiers  tant fust proz  ne fust asanblez as conpaignons de sa maison deuant que par les compaignons meïsmes o par lo roi fust sa proece queneüe . 
Et souant auenoit que  qant uns cheualiers estoit tesmoigniez de proece par estranges genz et a la reine estoit bele la compaignie  que ele lo retenoit de sa maisniee tant que il fust esprouez de haute proece . 
En tel maniere fu retenuz messires Sagremors li Desreez qant il uint a cort . 
Mout fu Hectors liez de la retenance la reine . 
Et ele meesmes lo mena au cheualier qui auoit lo braz brisié por sauoir an qel leu il auoit troué lo cheualier . 
Et il dit que il l  auoit troué outre la riuiere de Sauerne es landes de Brequeham  ce est la forez qui est antre la duchie de Cambenic et lo reiaume de Norgales . 
Et qant Hectors l  ot  si set assez ou ce est  car mainte foiz en auoit oï parler  mais il n  i fu onques . 
Atant s  an part de la cort au mardi  antre none et uespres  et ua au plus droit que il set an la terre de Norgales . 
Ci se taist ores un petitet de lui et de ses oures et retorne a parler de la reine et de sa compaignie . 
Ce dit li contes  qant Hectors se fu partiz de cort  si uint ariés la reine au cheualier blecié et lo fist desarmer a mout grant poine  et trop li grieue  car il se pasma deus foiz ançois que ses haubers li fust traiz del dos hors . 
Et ele lo fist aaisier a son pooir . 
Et l  escu que la pucele auoit aporté fist pandre an sa chambre  si que ele lo ueoit totiorz  car mout se delitoit an lui ueoir . 
Ne onques puis n  ala nul leu que il ne fust aportez deuant li et panduz an sa chanbre totiorz iusque a cele ore que il fu reioinz par auanture que cist contes deuisera ça auant . 
Et lors s  an parti la pucele qui aporté l  auoit  que plus ne la pot la reine retenir . 
Anprés ala la reine ueoir l  amie Hector por conforter . 
Et cele li dit  si tost com ele la uit  que si liee poïst ele estre de la rien que ele plus ainme et tenoit chiere  ainz que ele morist de mort  comme ele est de celui que ele plus amoit que rien qui uiue . 
Si an fu mout effree la reine . 
Et puis fu tel ore que ele no uousist auoir fait por nule rien  car ne demora mies granment que ele an fu autretant correciee o plus . 
L  andemain que Hectors s  an fu alez androit tierce  fu apareilliee la dame de Roestoc por aler an son païs  si estoit uenue panre congié au roi et a la reine . 
Et li seneschauz auoit laisié la reine ou lo cheualier blecié par sa priere tant que il fust gariz  par si que il iroit a lui qant il seroit gariz . 
Si auoit li rois et la reine mis grant paine an la dame retenir une piece ancores  mais ne pot estre  que trop auoit grant duel  si li anuioient a ueoir li plus des genz . 
Ensi prist congié do roi et de la reine . 
Mais tant prierent la niece au nain antre la reine et la dame de Malohaut que ele remest auoc eles por oïr nouelles d  Estor  car tote ior uenoient nouelles et auantures a la cort  si i trouerroit plus solaz et compaignie que aillors . 
Au congié que la dame prenoit a la reine  si antra laianz uns uallez  un escu a son col qui n  estoit mies antiers  car il i auoit grant pertuis de lances groses et desoz la bocle et desore  et si estoit de cols d  espee decopez et detranchiez et amont et aual  et brisiez et eschantelez  tant com il an i auoit bien mains de la tierce part que il n  i auoit a l  ore qu  il fu fres et nouiaus  mais neporqant do taint i paroit tant que bien lo pooit en ancor conoistre  si estoit d  or li chans  a lieon de sinople . 
Li uallez demande nouelles de la dame de Roestoc  tant que auoc la reine li fu anseigniee . 
Et il uint tot droit as chanbres  si descendié . 
Et qant li nains et li seneschauz lo uirent antrer  si distrent   Esgardez  dame . 
Par foi  ueez ci l  escu a uostre cheualier que Hectors ua querre . 
 Qant ele l  ot  si li fuit toz li sans et ele s  asiet  que plus ne se pot sostenir . 
Qant li uallez aproche  si n  i a nul de la maisniee qui bien nel conoisse  si li corent encontre et li font grant ioie . 
Et il demande la quele est la roine . 
Et l  en li mostre . 
Li uallez uient deuant li  si oste l  escu de son col et s  agenoille . 
Et la roine dit   En non Deu  cest escu cuidasse ge bien conoistre s  il ne fust si anpiriez . 
  Dame  fait li uallez  ge uos aport nouelles de monseignor Gauuain mout boenes  que il est sains et haitiez . 
 Et la reine ne li lait plus dire  ainz prant l  escu  si lo baise et anbrace et en fait autretel ioie com ele feïst do prodome qui lo portoit . 
Et li uallez dist a la dame de Roestoc   Dame  mes sires uos salue  Helains de Thaningues  et si uos mande que tant l  auez semos d  estre cheualiers que ores l  est par la main monseignor Gauuain . 
Et ce fu cil qui uostre bataille fist contre Segurades . 
 Et qant ele ot que ce fu messires Gauuains  si n  est nule granz dolors que ele ne sante . 
Puis dist  si li aïst  que ele n  aura ia mais ioie . 
Puis demande au uallet comment ce fu . 
Et il lor conte la uerité . 
 Et uez ci  fait il  son escu  et totes ses armes sont mon seignor remeses et il an porta les mon seignor . 
 Tant est la chose alee que li rois lo sot . 
Puis acort il meesmes por les nouelles oïr a grant compaignie de cheualiers  si sachiez que li uallez est tant onorez com il plus puet . 
Et li rois li demande de son neueu  et il li mande que il est sains et haitiez des plaies que Segurades li fist . 
 Car ma damoisele lo gari  fait il  qui trop an set . 
Et uos  fait il  dame de Roestoc  uerroiz a iceles anseignes les drueries que uos li donastes  car il les a donees a ma damoiselle et deuint ses cheualiers por ses plaies que ele li gari . 
 La dolor que la dame a en son cuer ne uos porroie mies dire  si prant congié trop angoissosement  et li uallez d  autre part . 
Et mout uolentiers i feïst li rois et la reine tenir l  escu monseignor Gauuain . 
Mais li uallez dit que ses sires li auoit fait iurer qu  il lo raporteroit a son pooir  et se ce non  bien gardast que ia mais ne retomast uers lui  qu  il lo destruiroit . 
Por ce l  an laisa li rois porter  si s  an ala li uallez auoc la dame . 
Mais ele li fist l  escu tolir par force et dit que Helains meïsmes lo comparroit  qant il li auoit celé monseignor Gauuain  il nel deüst mies faire  car il estoit ses hom liges . 
Et por l  escu et por autres choses murent tel contanz dom il furent puis maint mau fait . 
Mais ci ne parole plus li contes d  aus  ainz retorne a monseignor Gauuain dou grant piece est taüz . 
Ci androit dit li contes que qant messires Gauuains fu partiz de Helin cui il ot fait cheualier  si erra tote ior sanz auanture trouer dom a parler face . 
La nuit lo porta auanture a une maison de moines qui seoit sor une petite riuiere an l  oroille d  unes petites broces  si estoit la maisons apelee li Bienfaiz . 
Cele maisons auoit esté hermitages mout anciens  si l  auoit li dus Esaüz de Qanbenic tant escreüe et amandee que or i auoit couanz de randuz an abit reguler . 
Mais ce n  estoient mie moine noir  car a cel tans n  estoit mies ancor espandue la religions noire an la Grant Bretaigne  ançois estoient apelé a cel tans Astinant tuit cil qui uiuoient an rigle de religion . 
En cele maison herberia messires Gauuains cele nuit et leua mout matin  tant que auanture lo porta an unes mout granz landes et mout beles . 
Et il esgarde sor destre  si uit une mout riche uile et mout belle  si estoit apelee Qanbenic . 
Et deuant lui a droiture uit la forest don li contes a parlé ça arrieres  qui auoit non Brequehan . 
Icele forez si auoit bien de lonc quarante liues englesches . 
Et la ou ele estoit mains lee  si an auoit bien plus de trante  si duroit quatre liues de Canbenic iusque a l  antree do reiaume de Norgales . 
Et an mileu de cele forest corroit une riuiere mout petite et mout parfonde  et ce estoit cele sor qoi li Biensfaiz seoit . 
Si departoit cele aiue deus seignories qui an cele forest estoient  c  estoit la seignorie au roi de Norgales et au duc de Canbenic . 
Si estoit la forez au roi de Norgales tote soe par deuers sa terre iusque a l  aiue  et par deuers Canbenic restait tote au duc iusque a cele aiue meïsmes . 
La ou messires Gauuains estoit an la lande et il cheuauchoit son chemin pansis  si oï un po desor destre une uoiz de fame qui chantoit mout cler et mout haut . 
Messires Gauuains torne cele part et uoit en un ual desoz lui une damoisele de mout grant biauté et portoit a son col pandue une espee don li fuerres estoit assez riches et biaus . 
Il la salue  et ele respont  tot an alant   Et Dex uos beneïe  sire cheualiers  se uos l  auez deserui . 
  Ge  fait il  damoisele  et ge comant    Par foi  fait ele  que la pucele ne doit mie saluer cheualier se il n  a pucele conseilliee  se il en est uenuz en leu ou an aise que ele an ait mestier aü . 
  Por ce uos doint Dex  fait ele  bone auanture . 
 Atant se taist la pucele et por ce ne laissa son esrer . 
Et messires Gauuains la met en paroles au plus que il puet et la uolt faire arester et dit   Auoi  damoiselle  atamdez moi  car ge uoil a uos parler . 
  Nel ferai sire cheualiers  fait ele  car ce seroit ia mout granz outrages se ge m  arestoie o uos . 
  Et por coi   fait il . 
 Certes  fait ele  por ce que ge uois au meillor cheualier qui soit  aprés un que ge conois . 
Et se ge m  arestoie o uos  tant me destorberoie de querre lo prodome por uos  qui ne sai que uos ualez . 
  Damoisele  fait il  par la foi que uos deuez a la rien que uos plus amez  qui sont cil dui bon cheualier  Dites lo moi . 
 Et la damoisele lo tarde a dire . 
 Dites lo moi  se Dex uos doint a bon chief uenir de ce que uos querez . 
  Trop durement  fait ele  m  an auez coniuree  et gel uos deuiserai se uos osez . 
  Se ge os  fait il . 
Petit oseroie dons  se ge n  osoie oïr ce don ge suis dessirranz . 
  An non Deu  fait ele  par tans sera seü . 
Siuez moi . 
  uolentiers   fait il . 
Et ele s  an ala auant  et il aprés . 
Si s  an issent hors do grant chemin  si se metent en un estroit santier  si s  an antrent an une basse forest espesse et uont tote cele forest tant que il uoient une grant tor  et ancoste une grant maison par terre . 
Si estoient et la torz et la maisons close d  un baille haut et espés . 
Et il demande a la pucele qant ele li dira qui li dui cheualier sont . 
 uos lo sauroiz  fait ele  an cele maison la . 
  Et cele espee  fait il  cui portez uos    Ge la port  fait ele  au cheualier que ge quier . 
 Atant aprochent de la tor . 
Et qant il uienent a la porte  la pucele ua auant et il aprés . 
Et qant il est dedanz la porte  si uoit un cheualier armé anmi la cort qui l  escrie et dit que mar i enterra . 
Si lait corre a lui  et il refait autel  si s  entrefierent anmi les escuz . 
Et la lance au cheualier peçoie  et messires Gauuains fiert lui  si qu  il lo porte a terre . 
Et qant messires Gauuains s  an torne por siure la pucele qui s  an ua uers la sale  li cheualiers fu releuez et uient grant aleüre  l  espee an la main . 
Si se haste si de son cop giter qu  il ne pot pas auenir a monseignor Gauuain  ainz descendié li cox sor lo col del cheual  si li tranche tot  et de l  arçon de la selle un petit par deuers senestre atot lo pié de l  escu . 
Li cheuaus chiet  et messires Gauuains remest a terre toz droiz sus les deus piez . 
Puis met la main a l  espee et cort sus au cheualier et dit a la pucele qui s  an uait   Ha  damoiselle  dites moi an quel leu ge uos siurai  car ci ne remanrai ge mies . 
  An la plus bele chanbre et an la plus riche me porroiz trouer  fait ele  se uos m  osez siure . 
 Et il s  adrece uers lo cheualier  si lo fiert de l  espee parmi lo comble do hiaume grant cop pessant  comme cil qui uertu ot grant et dolanz fu de son cheual qu  il uit ocis  si charge si lo cheualier de son cop qu  il fiert a terre d  une des paumes . 
Et qant il cuide releuer  et messires Gauuains lo fiert del pon de l  espee tel cop an la tample qu  il le porte a terre tot estandu . 
Lors li arache lo hiaume de la teste et la li menace a coper  mar lo fist si dolant . 
Qant il li uolst coper la teste  si ot une pucele qui s  escrie . 
Et il esgarde a une fenestre an haut  si uoit une damoisele de mout grant biauté qui li dit   Sire cheualiers  io conduis . 
  Damoisele  fait il  donc n  a il garde  si m  a il mout forfait . 
 Atant laisse lo cheualier  si s  an ua la o il a ueüe la pucele aler . 
Et qant il fu anmi la sale  si uoit un cheualier greignor que li autres n  auoit esté  armez de totes armes  et fu a pié  si tint lo glaiue aloignié et uint si tost com il pot  et feri monseignor Gauuain sor son escu  si que do fer et do fust passe outre  mais li cox s  arestut sor lo hauberc . 
Et messires Gauuains fiert de l  espee et colpe lo glaiue et uient uers lo cheualier . 
Et cil ot osté la guiche do col  si se cueure au miauz que il puet . 
Et messires Gauuains fiert antre lo cors et l  escu sor lo braz senestre  si que il lo mehaigne et par po que il ne li a copé . 
Et cil laisse l  escu cheoir  si n  atant mies l  autre cop  ainz s  an torne fuiant en une autre chanbre  son braz pandeillant qui estoit copez iusque o mileu . 
Et messires Gauuains no siust an auant  ançois s  an ua atot lo tronçon an son escu outre en une autre chambre o il ot parler  ce li est auis  la damoisele a l  espee . 
Et si tost com il antre anz  si l  asaillent dui cheualier . 
Et il se regarde  si uoit la damoisele a l  espee et une autre damoiselle de trop grant biauté qui li crie   Ha  cheualiers  gaaigniez moi . 
  Certes  fait il  damoisele  mout uolentiers . 
 Et lor laisse corre as deus qui l  asaillent et li randent mout grant meslee . 
Et il fiert lo premier amont sus o hiaume  car mout a grant honte de ce qu  il se delaie tant . 
Si l  a si chargié de cop que la ceruelliere est rote  et li cox descent sor la coife  si que maintes mailles l  an sont entrees an la teste . 
Si est si estordiz et si uains que il ua chancelant iusque a un mur . 
Et messires Gauuains ua droit a la damoisele qui siet an une chaiere  qui est de mout grant biauté . 
Et li autres cheualiers l  aloit toteuoies ferant par derrieres . 
Et messires Gauuains ne se retorne ne tant ne qant  car la damoisele li plaist a esgarder . 
Et cil toteuoies fiert tant que il lo blece . 
Et messires Gauuains lo regarde  si fiert de l  espee arrieres main el nasel  si que tot li cope lo nasel et do nes bien la moitié  si l  abat a terre tot estordi . 
Et dit a celi de la chierre   Damoisele  commant uos gahaignerai gié    Comant  fait ele . 
Si m  aïst Dex  uos m  auez auques gahaigniee si com ge cuit . 
  N  i metez ia  fait il  cuidier  car se ge n  an ai preu fait  g  en ferai encorres la ou uos uoudroiz  car a ces deus qui ci sont n  an feroie ge plus  car il n  ont mais mestier de m  espee . 
Damoiselle  fait il a celi de l  espee  uos m  aüstes an couant que ge sauroie an ceste chambre lo non del bon cheualier que uos qerez et de l  autre qui est miaudres de lui . 
  Par mon chief  fait ele  uos n  iestes mies an la plus bele chanbre de çaianz  et la lo uos doi ge dire . 
  Damoiselle  fait il  donc alez auant  et ge aprés . 
Ia n  iroiz an leu o ge ne uos siue por sauoir les nons as deus plus preudomes do monde . 
Mais ge uoudroie mout sauoir se i  ai gahaigniee ma damoisele qui ci est . 
  Certes  fait cele a l  espee  nenil . 
Mais qant uos auroiz esté an la riche chambre  si l  auroiz gahaigniee . 
 Lors s  an torne auant la damoisele et il aprés  et antrent an une grant salle bele et freschement ionchiee . 
En mileu de celle salle a droiture auoit un lit couert d  un mout riche couertor de totes parz . 
Si auoit agait anuiron iusque a dis cheualiers toz armez sanz de lor chiés . 
Et si tost com il uirent monseignor Gauuain  si lacerent tuit lor hiaumes et pristrent lor escuz et lor espees  si saillent tuit sus  car il se seoient . 
Et messires Gauuains s  aparoille de deffandre et seust la pucele qui s  an ua droit au lit . 
Si s  asiet ele deuant  a la terre . 
Et tuit li cheualier corrent monseignor Gauuain au deuant  si li escrient   Estez  sire cheualiers . 
uos n  i eroiz mies deuant que uos sauroiz comment . 
  Coment  fait il  doi ge aler   Et li plus granz d  aus toz li dit que se il se uelt combatre a aus toz au reuenir  il i era et porra ueoir ce que il a desoz lo couertor . 
Et se ce non  il n  i portera les piez . 
 Damoisele  fait messires Gauuains  o saurai ge ce que ge quier    uos lo sauroiz  fait ele  qant uos serez partiz de ci a annor . 
  Comant a annor   fait il . 
 Nus cheualiers  fait ele  erranz qui soit uenuz ne s  an puet a henor partir  s  il ne uoit auant ce qui est desoz ce couertor . 
  Par foi  fait il  dons lo uerrai gié . 
 Lors se traient li cheualier ariés . 
Et messires Gauuains ua iusque au lit et lieue lo couertor  si uoit desoz un des plus biax cheualiers do monde et li miauz tailliez de manbres . 
Mais il auoit eü tant de mal que il ne parloit mais  ne ne pot gesir se anuers non  car il auoit lo braz senestre si plain de anfleüre et de pertuis  et la destre iamme autresi  que il ne pooit ne tant ne qant remuer . 
Et si oloit si durement que a poines pooit an durer an la chanbre qant li couertors estoit reuersez . 
 Ha  Dex  fait messires Gauuains  com mar i fu si biaus cheualiers com cist est  que onques nul miauz taillié ne ui de totes choses . 
  uoirement  fait la damoisele  diriez uos que mar fu  se uos sauiez la grant proece que il auoit . 
 Lors lo recoure la damoisele do couertor . 
Et li granz cheualiers qui auoit deffandu a monseignor Gauuain qu  il n  alast auant  li dist que conbatre lo couenoit a toz dis . 
 Ha  nel feriez  fait la pucele a l  espee . 
Mais prenez an lo paage que li autre paient . 
  Quel paage  fait il  damoisele    Plain son hiaume  fait ele  de uostre sanc . 
  Maudehait  fait il  san cheualier o sanz damoisele qui lo demanda  que cheualiers ne doit mies paage . 
Ge me combatrai  par Deu  ançois a tex quatre tanz de cheualiers . 
 Atant laissent corre tuit li cheualier . 
Et il se desfant mout durement . 
Et li cheualiers do lit  qui dormoit  s  esuoille  si uoit deuant lui la dame a l  espee  et dit   Hee  damoisele  ia uos auoie ge tant proiee que uos alissiez la o ge uos auoie dit . 
Et uos iestes retornee . 
  uoires  fait ele  que ge trouai la dehors un cheualier qui est mout prodom  si l  amenai çaianz si com il me fu anseignié . 
Et ueez lo  la ou il se combat . 
 Et cil se fait leuer la teste tant com il lo pot soffrir  si uoit que messires Gauuains rant as cheualiers mout grant meslee . 
Et il lo requierent mout  si an a il ia un mort et deus mehaigniez . 
Et qant il uoit que il nos sofre mies aaiesieement  si se crient mout par derrieres . 
Lors s  an torne reculant uers un huis d  une chambre qui iert fermez . 
Si se panse que  se il puet uenir a l  uis et adosser  par deuant ne dotera il ne tant ne qant  se il estoient plus que il ne sont . 
Et qant il a l  uis adossé qui clox estoit  si se deffant si durement que cil qui estoit ou lit  qui mout petit pooit parler  commança a rire . 
Et la damoisele a l  espee li demande por qoi il rit . 
Et il li respont   Don ne ueez uos merueilles de ces filz a putain failliz qui ne puent ce seul cheualier comquerre  Haï  Dex  tant mar i fui   Lors se relait o lit cheoir ariés  si commence a plorer . 
Qant messires Gauuains cuide estre aseür par derrieres  si oure une damoisele l  uis  cele qu  il auoit ueü an la chaiere . 
Et qant li cheualier la uoient  si saillent tuit arieres . 
Et ele saisist monseignor Gauuain par lo poign destre  si li uot tolir l  espee de la main . 
Et il dit   Ha  damoisele  laissiez m  espee  car uos ueez que ge suis ci en auanture de mort . 
  Laissiez  fait ele  l  espee  car ge la uoil auoir . 
 Lors fait sanblant as cheualiers . 
Et il rasaillent monseignor Gauuain  sel fierent sor lo hiaume et sor les espaules  et se gardent de la damoisele ferir qui monseignor Gauuain tient par lo poign ne laisier ne lo uolt por rien que il die  ne il ne la uolt blecier . 
Et il sent que cil lo blecent  si lait il l  espee a la damoisele et s  escorse de tote sa uertu  si fiert l  un d  aus et des braz et do cors  que il lo porte a terre et l  espee li uole de la main  et il la prant  si cort sus a toz les autres . 
Si lor sanble estre plus forz et plus uiguereus qu  il n  auoit esté au commencement . 
Et neporqant il l  auoient assez blecié et maumis . 
Et la damoisele reuient  si lo prant par lo braz por tolir l  espee . 
Et il dit   Ha  damoisele  certes  ge n  ai pas fait an uos boene gaahaigne si come ge cuidoie auoir fait . 
 Et toteuoies li lait il l  espee et s  adrece as cheualiers et prant les anarmes a la destre main . 
Si en fiert lo plus grant et lo plus fort anmi lo uis  celui qui la plus bele espee tenoit  si lo reporte a terre . 
Et cil se pasme  car il li a tot escachié lo nasel et anbatu dedanz lo uis . 
Et il li arache l  espee de la main et dit a la damoisele   Ha  damoiselle  por Deu  ceste me laissiez  et ge uos donrai totes les lor se uos uolez . 
 Et ele commance a rire . 
 Estez  fait ele  uos iestes pris . 
 Lors lo reprant par lo poign et dit as cheualiers que se traient ansus . 
 Ha  por Deu  fait il  laisiez les moi . 
Ia ueez uos bien qu  il ne s  an puent aidier que li quatre . 
 Et ele l  an moine toteuoie en la chambre dom ele estoit uenue  si li dit que reanbre lo couient . 
Et il dit   De qel reançon    De celi  fait ele  que li cheualier uos demanderent . 
  Do sanc   fait il . 
 uoire   fait ele . 
 Ia ne m  aïst Dex  fait il  se ge ne uoloie miauz morir  car il ne seroit ia mais iorz qu  il ne me fust reprochié . 
  Don n  istroiz uos  fait ele  ia mais de ma prison . 
  Par foi  fait il  ge ne sai que ge ferai  mais par cele reançon n  an istrai ge ia mais . 
  Si m  aïst Dex  fait ele  por ce ne uos i tanrai ge ia en prison  car uos iestes trop prodom . 
Mais ge uos an clain quite de ceste prison  et si uos dirai por coi il uos demandent lo sanc . 
Cil cheualiers est si malades com uos auez ueü  si ne garra ia mais deuant que li miaudres cheualiers sanz un li auroit ointe la ianbe de son sanc  et li autres qui miaudres est li ait oint lo braz . 
Et lors sera toz sains et toz haitiez . 
Et ce uos seroit mout granz annors  se il an garisoit de uostre sanc  car uos i auriez et anor et aumosne  anor en ce que uos seriez li miaudres cheualiers do monde  et aumone de ce que il seroit gariz par uos  si ne seroit ia mais iorz que il ne uos deüst guerredon de sa uie . 
  Ce  fait messires Gauuains  uoudroie ge ia qu  il fust fait et que ce fust uoirs . 
Mais certes ge sai bien que ge ne suis mies li miaudres cheualiers do monde . 
Meillor i a . 
Et puis que a l  essai m  en auez mis  gel uoil bien  car ia la santé au cheualier ne sera delaié par moi . 
 Lors se drece la dame  et uallet uienent et damoiselles  si li ostent son hiaume et li deslacent de ses chauces l  une  et ce fu la destre  si com la damoiselle lor enseigna . 
Et la damoiselle li baille l  espee  et il la fiert en la cuisse  que li sans an uole a grant planté tant que la dame dist assez est . 
Lors uint laianz la pucele a l  espee  et il li demande son couant . 
Et ele dit que il lo saura par tens  mais que li cheualiers soit oinz de son sanc . 
Aprés uient illuec uns uallez et iones enfes  si estoit mout biaus . 
Et qant il oï parler monseignor Gauuain  si li fu auis qu  il l  aüst autre foiz ueü . 
Mais il nel conut mies  car il n  auoit an la chanbre que une sole fenestre ouerte  si estoit mout annuble . 
Lors li cort li uallez deffermer totes les autres . 
Et messires Gauuains esgarde  si uoit que ce est la plus bele chanbre et la plus riche o il fust onqes  et que la pucele qui amené l  i auoit estoit de trop plus grant biauté que il ne cuidoit . 
Lors fait la dame desarmer monseignor Gauuain de totes ses armes por ses plaies regarder  car il estoit mout bleciez . 
Et qant li uallez uit ses plaies  si s  an torne faisant tel duel que ia mais hom tel duel ne fera  tant qu  il uient deuant lo cheualier qui gisoit o lit  cui an oignoit sa ianbe do sanc . 
Et il se dormoit qant li uallez uint la  si li font signe qu  il s  an aille  car li cheualiers repose . 
Et il s  an ua an une chambre  si se lait cheoir en un lit et plore et crie et fiert ses deus poinz ensenble et depiece tote sa robe . 
La damoisele de la chaiere regarde les plaies monseignor Gauuain mout doucement . 
Et a chief de piece s  esuoille li cheualiers et giete un mout grant sospir . 
Et qant il ot lo uallet qui crie an la chanbre  si s  esfroie et meruoille  si qu  il uolt hors saillir do lit  et sant que sa ianme est tote garie et dit   Ha  Dex  toz suis gariz de la iambe . 
 Si se lieue et ua an la chambre ou li uallez plore  son braz mis encontre son piz  si troue que li ualez arache ses cheuox et deront sa robe . 
Et qant il uoit son seignor deuant lui  si ne se muet . 
Ne por ce ne laisse son duel . 
 Que est ce  fait li cheualiers  fiz a putain  bastarz  de coi faites uos duel  Donc ne ueez uos que ge suis gariz    Certes  sire  fait il  moi ne chaut  que por cestui preu uoi greignor domage . 
  Et qel   fait li cheualiers . 
 Iantils hom  fait il  çaianz ont ocis monseignor Gauuain  uostre frere et lo mien . 
  Gauuain   fait il . 
Et qant il oï ce  si a tel duel que il se pasme . 
Et ses genz li corrent antor  sel redrecent . 
Et la damoisele de la chaiere fu uenue corrant a lui  por ce que ele auoit oï dire que il iere gariz . 
Mais qant ele lo uit pasmé  si fu trop a malaise  car ele n  amoit tant nule rien  sel porprant antre ses braz . 
Et qant il reuient de pasmoisons  si demande qui a son frere mort . 
Et ele demande   Quel frere   Et il dit   Gauuain . 
  Commant  fait ele  est il çaianz    Oïl  fait il  ce dit Modrez . 
  Ha  lasse  fait ele  io sopeçoie bien . 
uoirement est ce li plus prodom do monde  et par lui iestes uos gariz . 
 Si li conte commant . 
 Mais il n  a  fait ele  nules plaies mortels  ainz garra bien . 
  Menez moi tost la o il est . 
 Lors lo uolent sostenir si com il auoient a costume . 
 Laissiez moi  fait il  car ge suis toz gariz . 
 Lors s  an uait aprés aus an la chambre  la o messires Gauuains estoit . 
Et qant il lo uoit  si se lieue ancontre et uoit que c  est li cheualiers do lit . 
Mais il ne conoist mies que ce soit Agreuains  car il ert maigres et anpaliz . 
Si li tant au col lou braz haitié et dit   Ha  biau douz frere  uos soiez li bienuenuz çaianz  que de ma ianbe m  auez gari . 
 Lors lo conut messires Gauuains a la parole  sel baisse et acole . 
Et font tel ioie et tel duel li uns de l  autre que il se pasment ansenble  mais messires Gauuains s  ocit  car assez ot et duel et ioie . 
 Biau frere  fait messires Gauuains  o auez uos prise ceste anfermeté    Gel uos dirai  fait Angreuains  il auint chose  qant nos fumes parti de la deriene asemblee o la pais fu faite de monseignor lo roi Artu et de Galehot  et ge uos oi laissié a Carduel malade  si m  esmui uers ces païs por ueoir ceste damoisele ci . 
 Et ce dist il de cele de la chaiere . 
 Car ge l  ain  fait il  plus que nule rien . 
Si com ge fui antrez an la uoie  si ancontrai un mesage qui me uenoit querre a mout grant bessoing  que ma damoisele me mandoit que si chier com ge auoie s  amor  que ge la uenisse rescorre  car ses peres Tradelinanz  li rois de Norgales  l  auoit donee a un cheualier que ele ne uoloit mies auoir . 
Et ge uin  si fis tant que ge l  oi deuers moi . 
Aprés ce ne demora gaires que g  estoie ci delez an une forest et auoie chacié tote ior  tant que uint anuers midi que ge mori mout de chaut . 
Et ge auoie pris deus granz cheuriaus  si les en anueoie auant par mon frere Modret et par un de mes escuiers . 
Et ge fui an ma chemise cochiez soz l  ombre d  un sicamor  sor l  erbe uert qui ere sor une fontaine . 
Et aoulz estoit ia antrez o nos somes encor  si faisoit mout grant chaut . 
Ne auoc moi n  auoit de totes noz genz que un sol escuier  qui tenoit noz cheuaus et s  estoit pres d  iluec couchiez an un boison . 
Ie m  andormi por lo chaut et por la laseté . 
Et la ou ge dormoie  si uindrent deus damoiseles sor deus palefroiz et tenoit chascune an sa main une boite  si com li uallez me conta qui les uit . 
Et il cuida que ce fust ma damoisele et une de ses puceles . 
Eles uindrent iusque a moi  si descendirent . 
Et l  une me mist desoz lo chief un oreillié qui me tint endormi  si m  oint l  une la iambe de ne sai quoi  et l  autre lo senestre braz . 
Qant eles s  an alerent par delez lo boison o mes uallez estoit  si distrent   Hé  or nos an somes nos trop criement uenchiees qant nos ne li auons mis terme de sa garison . 
  M  aïst Dex  dist l  autre  et ge li metrai terme au braz au ior que il sera oinz do sanc au meillor cheualier qui orandroit soit . 
  Et ge li met  fait l  autre  a la iambe au ior qu  il l  aura lauee do sanc au meillor cheualier aprés celui . 
Et sachiez que mout a ores a atandre  que petit de gent a or o siegle qui saüsient les deus meillors cheualiers eslire . 
 Atant se ferirent o bois  que plus n  an oï mes escuiers  si sot lors bien que eles estoient estranges . 
Si uint a moi mout esbahiz  si me cuida esueilier . 
Mais ge ne m  esueillase ia  toziorz fust li oreillié desoz ma teste . 
Et cil ne s  en prenoit garde  si me bota tant que la teste me chaï de sor l  oreillié et ge m  esueillai  si me santi de la ianbe et do braz autresint comme ge faisoie hui matin  ne ne soffrise por tot lo monde a monter sor mon cheual  si couint que mes escuiers uenist ça et me porchaça une litiere sor coi ge m  an uin . 
Et qant ie m  an uenoie  l  oreillier desoz ma teste por reposer  si uint uns cheualiers toz armez  si s  acosta soz la litiere et m  aracha l  oreillier de soz ma teste si durement que mout me bleça . 
Ensi malades m  an uin . 
Or si uos ai conté tot mon malage . 
  Sire  sire  fait la damoisele  ne uos disoie ge bien que uos anuoisiez querre monseignor Gauuain  uostre frere  car ce est li plus prodom do monde  Et uos deïstes que assez i auoit de plus preuz . 
Si n  est remés s  an uos non que uos n  aiez perdue la ianbe  car uos cuidiez que ce fust mençonge que li uallez uos dist . 
 Et Engreuains se taist  qu  il ne dist mot  ainz a mout grant honte de son frere cui il auoit mesprisié . 
 Et ceste maisons  fait messires Gauuains  cui est    Ele est  fait il  moie  si la me dona li dus de Canbenic  qui la conquist l  autre ior sor lo roi de Noruales  qui l  auoit a force fermee an ceste terre . 
 Et lors commança la damoiselle a sozrire . 
Et messires Gauuains li demande et coniure  la rien que uos plus anmez an cest siegle  que ele li die por coi ele rist . 
 Ge  fait ele . 
Por les folies do siegle  que i  ai une moie seror plus ione de moi qui a uoé que ele ne donra ia son pucelage se a uos non . 
Et mes peres n  a plus de toz anfanz que nos deus  si la garde si por paor de uos que riens ne la puet ueoir . 
  M  aït Dex  fait messires Gauuains  il la garde de mout loing  et i  ai mout autre chose a faire . 
Et neporqant  se ie uenoie an leu  ge la uerroie s  il pooit estre . 
Damoiselle  fait il a la damoisele a l  espee  dites moi qui sont li dui prodome que uos m  aüstes an couant a nomer an ceste chanbre . 
  Sire  fait ele  il i pert bien que uos an iestes li uns . 
  Et li autres  dist messires Gauuains  qui est   Et ele dit que ce est cil qui uainqui l  asanblee do roi Artu et de Galehot . 
 Mais ge no sai ueraiement nomer . 
Et l  espee que ge portoie uos anueoit mes sires an chief  car ge aloie a uos a la cort qant ge uos ancontrai  si uos amenai ça  et por ce que li cuers me disoit que ge feroie que sage . 
 Lors li baille la damoisele l  espee  et il la prant  si la trait  si li est mout bele . 
Et Angreuains li dit   Sire  se l  espee est tex com les letres tesmoignent  ele est bone a bacheler qui n  est mies esprouez . 
Mais ele ne seroit mies si boene a un prodome  car ce dient les letres que ele ne fera ia mais s  anpirier non  et cil sor cui ele sera amendera toteuoies . 
Et qant ele me fu enuoiee et ge soi que ele auoit tel costume  si me pansai que nus ne l  anploieroit miauz de uos  si la uos anueoié . 
  Certes  fait messires Gauuains  et ge la cuit mout bien amploier an un ione bacheler preu et hardi et de cui i  ameroie mout l  amandement . 
  Sire  fait l  amie Angreuain  an bon leu la metez  car ele uint de si bon leu comme de ma seror qui uostre frere l  anuoia  por ce qu  il l  amanteüst a uos . 
  Certes  fait il  si ferai ge . 
Et do cheualier qui uainqui lo tornoiement uos di ge por uoir et sanz nule faille que ce est li miaudres que ge onques ueïsse . 
Et ge suis meüz por lui querre plus a d  un mois  moi uintoime de cheualiers . 
 Si les nome Angreuain . 
 Ha  sire  fait Angreuains  o cuidiez uos que il soit    Ge sai bien ou  fait il  mais ge ne lo puis dire se ge ne me pariur . 
Et se gel puis trouer  ge l  amanrai ça . 
Et sachiez que c  est Lanceloz do Lac  li fiz au roi Ban de Benoyc . 
 Granz fu la ioie que li uns freres fist de l  autre  et huserent lo ior an paroles tant que il fu nuiz  et lors s  alerent couchier . 
Et au matin se leua messires Gauuains mout matin . 
Et qant il fu armez  si ala panre congié . 
Et lors li fist Angreuains amener un mout bon destrier por lo suen qui auoit esté ocis . 
Et li demanda messires Gauuains au partir por coi il estoit si gardez et don cil cheualier estoient tuit . 
Et il dist que il estoient s  anmie  car qant ses peres la uost marier  si li deuisa sa terre et fist as cheualiers que il li auoit deuisé an sa terre faire omage . 
Et il s  an estoient a li uenu por lor sairement aquiter . 
 Si auoient anpensé  fait il  qu  il auroit une espie en ce grant chemin laïsus por amener ça les cheualiers  tant que aucuns prodom i uenist par cui ge fusse gariz . 
Et il uos est si auenu que uos iestes li premiers qui onques i fust . 
  Et celes  fait messires Gauuains  qui lo mal uos donerent  sauez uos  ne ne sopeciez qui eles furent    Certes  fait il  naie  fors tant que ge me conbatié a un cheualier  si l  afolai d  un des braz . 
Et une damoiselle soruint  ce quit  qui estoit s  anmie  si me dist que se ge uiuoie un an  que ge ne l  an galeroie ia . 
L  autre uos dirai qui ge cuit qui ce fu . 
G  eroie oan querant auenture an la Forest de Lande Belle  si trouai une damoisele de mout grant biauté . 
Et aprés li uenoit uns cheualiers . 
Et ge la prain par lo frain  si l  an uos mener si tost com ge ui que ele auoit conduit . 
Et li cheualiers la me uost rescorre  si nos combatimes ansanble  et l  otrai an la fin . 
Et lors pris la damoisele  si l  an menai grant piece  tant que ge uign en unes espesses broces . 
Si descendié et dis que ge li feroie  si la mis ius de son palefroi . 
Et ele se uost desfandre  et ge m  asis lez li  si ostai mon hiaume et li descouri la destre ianbe a force iusque uers la cuise amont . 
Et ele faisoit trop grant duel et se desfandoit com ele pooit . 
Et qant ge li uos faire  si ui que ele auoit tele la iambe iusque au gros de la cuise que onques si roignose ne fu ueüe au mien cuidier . 
Et ge li dis que an maleür feïst elle dongier  que se g  estoie contraiz  ne tocheroie ge a li ne que a une messelle . 
Et si m  an tornai atant et dis que honiz fust li cheualiers qui lo li feroit . 
Et ele me dist que se ge uiuoie un an  que ge uouroie auoir doné qanque ge porroie auoir que la moie iambe ne fust plus laide que la soe ne plus roignose ne plus orde . 
Ne ge ne cuit auoir prise par autrui l  anfermeté que par as deus . 
 Et messires Gauuains dit que ce puet bien estre  et que mout laide chose est de prodome d  estre orgoillos et mesafaitié  car tuit li mal en uienent . 
Et Angreuains estoit uns des cheualiers de son tans qui plus fu orgoillos et mains pitos . 
Qant li cheuaus fu amenez  messires Gauuains prist congié  si monta et pandi l  espee a l  arçon de la selle que la damoiselle li deuoit porter  si s  an torne atant . 
Et la damoiselle qui laianz l  auoit amené monta  si lo conuoia iusque la dom ele l  auoit amené . 
Et puis l  a comandé a Deu  et il li . 
Or s  an ua messires Gauuains et cheuauche tote la matinee iusque a tierce . 
Lors est antrez an la forest de Brecanhan ou plus parfont et erre tot lo grant chemin tant que il uient an une mout grant lande et mout large et uoit deuant lui o mileu de la lande deus estaches nouellement fichiees et cheuiles d  amont iusque aual menuement a guise de hantier  et sont totes chargiees de groses lances . 
Et d  autre part pant uns escuz toz uermauz . 
Et qant il aproche  si uoit desoz l  une des estaches un cheualier armé de totes armes fors do hiaume . 
Et qant il se regarde  si uoit desoz un aubre corner un cor . 
Et maintenant saut sus li cheualiers et lace son hiaume et met a son col l  escu uermoil et est montez sor un grant cheual et porte ses armes mout couenanment et lait corre a monseignor Gauuain si tost com cheuaus pot aler . 
Et messires Gauuains refait autretel  si s  entrefierent de si grant aleüre com cheuaus lor porent corre sor les escuz  si que totes les lances uolent an pieces . 
Et messires Gauuains met la main a l  espee  si uost corre sus au cheualier . 
Et li cheualiers li dist   Ha  sire cheualiers  as espees recouerrons nos assez a tot tens  ne il ne fu onques si biaus comancemenz de cheualerie comme ioste . 
Et par la rien que uos plus amez  que nos iostons de ces lances que uos ueez la tant que li uns de nos chiee o que eles soient totes brisiees . 
 Et messires Gauuains dit que il ne l  a a faire se bon ne li est  car aillors a a aler . 
 Par la foi que uos deuez Deu  faites lo . 
 Et il l  otroie . 
Lors uienent andui a l  estache et pranent andui lance tel com il uolt  si s  antreuienent et peçoient lor lances sanz cheoir . 
Si uoit bien messires Gauuains que mout ioste apertement li cheualiers . 
Lors repranent lances et les repeçoient sanz cheoir  et a chascun cop uise li cheualiers a ferir monseignor Gauuain soz la gole  et tant que il uienent a la quinte ioste . 
Si s  esloigne messires Gauuains an la lande tant com an ruiast une menue pierre . 
Et lors fiert des esperons . 
Et li cheuaus ua si tost que il bruit toz  si s  antrefierent des granz cors des cheuaus et de lor grant force si durement que les lances peçoient et esclatent iusque as poinz . 
Et si qu  il s  en passent outre  si lo fiert si durement messires Gauuains do cors et de l  escu et do hiaume et si durement se hurte a lui de tot lo cors qu  il li est auis que li oil li soient de la teste uolé . 
Si l  arache des arçons et lo porte par desus la crope de son cheual a terre  si que les regnes anmedeus li remagnent o poign senestre . 
Et au parcheoir qu  il fait  si se peçoie lo braz dedanz l  escu  si se pasme . 
Lors descent messires Gauuains  si met la main a l  espee  si li cort sus . 
Mais cil ne met nul conroi an lui releuer  ainz gist pasmez mout longuement  tant que il reuient de pamoison . 
Si se plaint mout durement  si se lieue an son estant . 
Et messires Gauuains reuient sor lui et dit que  se il ne se garde  il lo ferma . 
Et cil dit que bien lo puet faire  car de desfandre n  a il pooir . 
 Ensi  fait messires Gauuains  n  an iroiz uos mies  que ge uos ocirrai se uos ne uos tenez por outrez . 
 Et cil s  i tient  qui miauz ne puet . 
 Or fïanciez  fait messires Gauuains  prison a tenir la ou ge uoldrai . 
 Et il li fïance . 
Et messires Gauuains li dit  par sa foi  que il aille a la cort lo roi Artu premierement  sanz nul leu seiorner . 
 Et saluez la reine de par un cheualier cui ele fist ia un seruise demi  si li poïst bien auoir fait tot antier se ele uousist . 
Et si li dites  fait il  se ge uenoie an leu  ge li guerredoneroie demi guerredon . 
Et gardez  fait il au cheualier  sor uostre fiance que uos mon non n  anquerez  car ge ne uoil que uos an sachiez plus . 
Mais qant uos auroiz fait mon message  si alez au seneschal de Roestoc tenir prison  et dites a la dame de Roestoc que  se ge l  oblioie au bessoign ensi com elle fist moi  ele ne autres ne m  an deuroit rien demander . 
Et dites li que ge suis cil qui fist la bataille a Segurades . 
 Et lors prant l  espee qui a l  arçon de la selle pandoit  si la çaint au cheualier et dit que il la doint Hector de par lui et li die que il mercie mout lo seneschal et lui de ce qu  il furent si escuier an la bataille . 
Ce fu li cheualiers qui a la roine parla a Qanpercoranti et a la dame de Roestoc ansemble lo ior que Estors mut an la queste de monseignor Gauuain  si li ancharga tot ansi com li contes deuisa  la o il parla a la reine . 
Aprés li fist messires Gauuains meesmes a l  espee estelles au braz lier  car ce estoit uns des cheualiers o monde qui plus an sauoit  car il s  an estoit mainte foiz antremis  que por soi  que por autrui . 
Si le lia et apareilla mout debonairement . 
Et qant il l  ot atorné  si li demanda por qoi il auoit iqui ces estaches mises et ces lances aportees . 
Et il dit   Sire  ge ain une haute dame de cest païs  si l  auoie mainte foiz d  amor requise tant com ge fui uallez . 
Et ele dist que ia en sa uie escuier n  ameroit  car ele estoit dame  si seroit trop ampiriee . 
Et ge me fis maintenant faire cheualier  si n  a pas ancor un an  Et lors si la priai . 
Et ele me dist que ancor ne sauoit ele mies que ge fusse cheualiers  mais qant ele en auroit oï parler de moi as cheualiers que ge fusse prisiez cheualiers  lors seroit bien droiz que ele m  amast . 
Et ge me penai mout de bien faire tant que ge li plaüse . 
Et fis tant que mout fu plus debonaire que ele n  auoit esté anuers moi et mout me fist bele chiere . 
Et lors la requis de s  amor . 
Et ele me dit que ele me donoit s  amor par couant que ge garderoie un mois la Lande des Set uoies  ce est ceste lande  et que ge me conbatroie a toz les cheualiers qui i passeroient . 
Et qant ge l  auroie gardee un mois sanz outrer  si seroit moie a mon plaisir . 
Por ce auoie ces estaches ci leuees et aportees ces lances  car l  an me tenoit au meillor iosteor de cest païs . 
Or auez oï lo porcoi . 
  Comment  fait se messires Gauuains  est ce don la Lande des Set uoies    Oïl  sire  sanz faille . 
ueez ci l  antree de totes les meruoilles de ceste forest o chief de ceste lande . 
  Et sauroiez me uos  fait messires Gauuains  metre en la uoie a aler an la terre de Norgales    Oïl  sire  mout bien . 
 Lors li aide messires Gauuains a monter  si lo moigne au carrefor des Set uoies . 
Et qant il uinrent au carrefor  si ancontrerent la damoisele qui uient a la cort lo roi Artu atot l  escu fandu . 
Si li demande messires Gauuuains ou ele aloit . 
Et ele dit que a la reine Guenieure . 
 A li  damoiselle  fait li cheualiers bleciez . 
Ausis i uois ge  si uos feroie compaignie se uos uoliez . 
Et ge auroie grant mestier de conpaignie et de solaz . 
 Et ele li dit que ce li plaist mout . 
Lors demande messires Gauuains a la pucele que cil escuz senefie et por coi ele lo porte . 
Et ele dit que il ne li puet chaloir de chose de qoi il n  a a faire . 
 Car se uos auoiez a faire et a siure l  auenture de l  escu  uos ne la sosferriez por tote Bretaigne . 
  Damoisele  fait il  bien puet estre  mais toteuoies lo sauroie ge uolentiers se uos lo me uoliez dire . 
  uos no sauroiz de semaine  fait ele  se uos ne uenez a la cort lo roi Artu . 
  La  fait il  ne retornerai ge mies legierement . 
A soffrir m  an couient . 
 Atant se met a la uoie que li cheualiers li auoit mostree . 
Et li cheualiers retient sa uoie o la damoiselle a l  escu . 
Mais or ne parole ci androit plus li contes de monseignor Gauuain ne d  els  ançois retorne a Hector qui est antrez an la qeste por monseignor Gauuain . 
Ce dit li contes que Hectors cheuauche sanz auenture trouer don a parler face  tant que il uint outre la riuiere de Sauerne . 
Et cheuauche tote la droite uoie uers la Lande do Carrefor  car il i auoit esté escuiers a une mout grant assamblee . 
Mais ançois que il la uenist  li auint que il cheuauchoit pansis parmi la forest . 
Si estoit ia antor tierce  si faisait mout bele matinee . 
Et il toteuoies pansoit  comme cil qui n  estoit mies sanz amor  tant que il uint sus une damoiselle qui estoit descendue de sor son palefroi desoz un chasne . 
Si se demantoit mout durement  et tenoit sor son giron un cheualier mout durement nauré d  une espee parmi les deus cuises d  estoc  et an la teste un cop  et an la senestre espaule  et auoc aus estoit uns escuiers qui tenoit un tronçon de lance . 
Si faisoit la damoiselle duel mout grant  et li escuiers  car il cremoient que li cheualiers ne morist . 
Hectors cheuauche toteuoies pansis  et cil furent anmi lo chemin  si ala si cheuaus si pres d  aus que par un po qu  il ne monte desor lo cheualier nauré . 
 Hé  sire cheualiers  fait la damoiselle  uos n  iestes mies si cortois com uos deüssiez estre  que par un po que uos n  auez escachié un cheualier qui est espooir ausi gentils hom com uos iestes  o plus . 
 Mais Hectors ne l  antant mies . 
Et li escuiers dit   il dort  que ia Dex ne li aïst   et iure que  se ses sires ne fust malades  il lo meïst ia ius do cheual . 
Lors hauce lou tronçon de la lance  si an fiert si lo cheual Hector anmi lo uis que il lo fait uoler an pieces . 
Et puis lo prant au frain  sel sache arieres  que par un po qu  il n  est a terre chaüz . 
Et lors a Hestors laisié son pensé  si uoit l  escuier  qui bien sanble felon et dit  oiant lui meesmes  que il li poise qant il n  a lo col brisié . 
 Et por coi  biaus frere   fait Hectors . 
 Por quoi   si commance a iurer trop durement li escuiers derechief   Li uif deiable uos auoient andormi  que par un po que uos n  auez ci escachié un cheualier qui est morz  autant se uaut  et celle damoisele qui lo tient . 
Et deables uos font aler comme cheualier  que uos ne faites se dormir non . 
 Qant il l  antant  si s  en tient mout a uilain et uient a la damoiselle  si li prie mout que li pardoint   que bien sachiez que ie pensoie a la rien o mont que ge plus ain  et mout m  est tart que ie la reuoie . 
Si uos pri qe uos lo me pardonez par couant que ge soie uostre cheualiers o premier leu ou ge uanrai o uos en auroiz mestier . 
 Et cele  qui ot ce que ele queroit  dit que par ce couant li pardone ele bien  sauf son greante a tenir . 
Et il li creante a tenir comme cheualiers . 
Lors li demande la damoisele o il ua . 
Et il dit que il uoudroit estre en la lande do Carrefor de la Forest de Brecanhan . 
 Mais ge n  i sai mies  fait il  la uoie  que ge n  i fui onques que une foiz  si a grant tans que ce fu . 
Et il i a mout aniouse uoie a tenir . 
  Haï  fait la damoisele  com ge uos i sauroie bien mener  se uos m  i osiez conduire  car ge i auroie mout a faire . 
  Oseroie  fait il  sociel n  a leu o ge ne uos osasse mener an tel maniere que uos n  i auroiz nul mal sanz moi . 
Et an tel maniere uos conduira se uos uolez . 
  Granz merciz  fait la damoisele  donques i erai gié . 
 Lors fait uenir l  escuier an son leu  si li met lo cheualier sor lui et lui consoille an l  oroille  mais il ne set quoi . 
Et Hectors li aide a monter an son palefroi et se monte il meesmes . 
Si s  an uont andui ansanble et cheuauchent tote ior iusque a none . 
Et lors uienent sor la riuiere qui depart la Forest de Brecanhan  si com li contes a ça ariés deuisé . 
Et lors se merueilla Hectors de ce qu  il iere ia si auant  et il cuidoit estre encor mout loign de l  aiue . 
Ne ne cuidoit mies aler cele part . 
Si li est auis que la damoiselle l  a destorné de son droit chemin . 
Et si auoit ele sanz faille . 
Et il li dit  et ele li nie mout durement . 
Et ele li dit que ele li manra mout bien  ne s  esmait ia . 
 Damoiselle  fait il  ge ne sai que uos pensez . 
Mais ne me gitez ia hors de mon grant chemin por auanture eschiuer  car ge ne uos en sauroie nul gré . 
  No fais ge  fait ele  n  aiez garde . 
 Atant s  en antrent  an une praerie mout belle . 
Et Hectors li demande do cheualier que ele tenoit  qui l  auoit isi nauré . 
Et ele li conte . 
 Sire  fait ele  il a ci pres un cheualier mout felon et mout cruel . 
Et cuide estre dus des merueillos cheualiers do monde  tant est outrecuidiez . 
Et li cheualiers que ge tenoie est ses coisins et mes amis  car ce est la riens o monde que ge plus ain . 
Un ior auint chose que cist cheualiers que ge uos di  qui si est fel  estoit alez o bois toz armez  car il n  i osoit autrement aler  car il estoit de la guerre au roi de Noruales et au duc de Cambenic . 
Et mes amis uint an un paueillon ou l  amie celui estoit  qui se dormoit an une chambre . 
Et il se coucha delez li si comme cil qui nus maus n  i antandoit . 
Ne demora gaires que ses amis uint et dit que an li auoit conté antreuoies que mes amis gisoit a s  amie . 
Et il n  i pansa onqes nul ior . 
Et qant il lo troua auoc s  amie  si lo naura  si com uos ueïstes  sanz deffiance que il li feïst . 
  Certes  fait Hectors  mauuaisement lo naura . 
 Ansi uienent cheuauchant tant que antr  ax deus choisisent un paueillon mout bel . 
Et qant il aprochent do paueillon  si uoient deuant lo paueillon un cheualier qui fait lacier ses chauces de fer . 
Et dedanz lo paueillon crie une damoiselle a mout haut cri  si que bien loin la pooit an oïr . 
Si dist la damoisele a Hector   Sire  ueez ci lou cheualier  dist ele  et ge sai bien que il me uoudra ia faire anui  et ge m  an retornerai ançois  se uostre conduiz ne me puet garantir . 
  Auez uos  fait Hectors  garde se de lui non    Sire  dist la demoisele  naie  car ge sai bien que nus de sa compaignie ne me het . 
  Or n  aiez  fait il  point de paor  car de son cors uos cuit ge bien garantir  a l  aide de Deu . 
  Sire  fait ele  granz merciz . 
  Or alez auant  fait il  car ge uoudroie bien achoison trouer por qoi ge me poïse panre a lui . 
Mais qui puet ce estre qui si durement crie    Sire  ge cuit que ce soit s  amie  l  une des plus uaillanz damoiseles dou monde et des plus auenanz . 
Mais ge me meruoil por qoi ele crie si . 
 Lors uient iusque deuant lo cheualier qui armer se faisoit . 
Et Hectors li demande sanz saluer por qoi la damoiselle plore . 
 Que an auez uos a faire    Io saüse uolantiers . 
  uos n  an sauroiz  dist il  rien . 
  Ha  cheualiers  dist Hectors  dites lo moi par debonaireté . 
  M  aït  or l  auez trouee  Certes  uos no sauroiz hui por pooir que uos aiez hui entre uos et uostre putain que uos auez amenee . 
  Auoi  sire cheualiers  fait Hectors  uos me dites honte et si ne uos faites mies annor  car puis que cheualiers mesdit a cheualier estrange qui sor lui s  anbat  il ampire plus soi que lo cheualier estrange . 
Et plus me poise de ceste damoisele cui uos dites honte . 
  An non Deu  que ge me di uoir . 
  Certes  fait la damoisele  ainz mantez . 
 Et qant li cheualiers l  oï  si roigi et ot honte . 
Et sailli sor un faudestuel sor qoi il s  estoit et sailli a la damoiselle . 
Mais Hectors se fiert entredeus et dit que la damoiselle est an son conduit . 
 Et trop petit me priseriez  se uos deuant moi l  abatiez  qui suis toz armez  et uos n  auez encor armé que uoz iambes solement . 
Plus belement uos porriez uanchier com uos fussiez toz armez . 
  Fi  fait il  por uos m  armeroie gié  Certes  se ge n  auoie que mon escu a mon col  si la giteroie gié an une longaigne et pandroie laïsus a un de ces chaisnes par les treces . 
  Ancor  fait Hectors  n  a ele de uos garde  auez don damoiselle    Certes  nenil . 
Ge no pris  ne ne ain  ainz uoudroie que hontes li auenist  car il l  a bien deserui et uers Deu et uers tot lo monde  car c  est li plus traïstres cheualiers et li plus desleiaus que uos ueïssiez onques . 
 Et qant li cheualiers l  ot  si an ot grant honte  si li lance tres parmi Hector por panre par les treces . 
 Auoi  fait la damoisele a Hector  ge cuit que uos me seroiz  ancui mauuais garanz . 
 Et Hectors hurte lo cheual des esperons et fiert lo cheualier do piz do cheual  si que il lo porte tot estandu a terre et li ua par desus lo cors . 
Et dit que se il n  aüst honte  bien sache il de uoir que il lo conreast ia tel que ia mais a damoiselle ne meïst main que de ceste ne li souenist  que por son ami  que por li  don il l  a trop correciee . 
Quant li cheualiers se relieue  si a honte  et dit que mar lo se pansa Hectors  que ia mais ne gerra an lit tant com il ait o cors la uie  et la pucele pandra il . 
 Or uos alez dom armer  fait Hectors . 
Et se la pucele uos a rien mesfait  si an uenez panre uaniance  qe panre l  an poez se uers moi la poez conquerre . 
  M  aïst Dex  ge ne me deigneroie mies armer por toi . 
 Lors commande a un suen escuier qe li doint son hiaume et il li baille  quer plus le dotoit qu  il ne fesoit la mort . 
Et quant il l  a lacié  si saut sor un cheual et met un suen escu a son col et çaint une espee . 
Puis a pris un glaiue et s  esloigne anmi lo chanp . 
Et si fait Hectors qui mout dessirre la ioste . 
Si s  antreuienent si tost com li cheual lor puent corre  et s  antrefierent sor les escuz . 
Si peçoie li cheualiers sa lance . 
Et Hectors lo fiert si durement que il fait tote sa lance arçoner sor les barres de la bocle  mais ele ne peçoie mies  ainz lo porte a terre . 
Et si fu ce deuers de l  arestuel  car il n  i uost lo fer torner  por ce que desarmez estoit  si i cremist auoir honte  se il l  oceïst  ne bleçast Et qant il uost releuer  Hectors l  auise  si lo fiert an la teste do plat de l  espee  si que il lo rabat tot estandu  et fiert sus an la penne de l  escu  si que il li fant bien demi pié et par po ne li a tranchié lo braz senestre . 
Et cil oste lo braz des anarmes  sel lait tot anbroié an l  espee et trait la soe espee  si an fiert Hector a deus poinz . 
Et Hectors ne pot la soe auoir  si saut a terre . 
Et qant cil lo uoit  si saut dedanz lo paueillon . 
Et Hectors arache s  espee de l  escu et saut aprés et dit  morz est . 
Et cil oste lo hiaume et l  espee auec  se gete laïs . 
Et Hectors dit que riens ne li uaut  que il l  ocirra se il ne se tient por outrez . 
Et cil qui est desarmez dit ( qu  il a paor de mort )   Ge l  otroi com hom desarmez  si i aies tel onor com tu i deuras auoir . 
Mais se tu uoloies otroier que ge m  armasse et que tu m  atandieses et combatiesses contre moi  lors diroie gié que tu seroies cheualiers . 
Et lors i auroies tu anor de ce que tu m  auroies conquis . 
  Et ge lo ferai  fait Hectors  mais tu me diras auant por qoi celle damoiselle plore . 
  Et ge lo te dirai  fait il  por ce que ie n  anterrai ia mais en leu o elle soit des cest ior an auant  car ge l  ai esprouee de mauuaistié . 
  Ho  fait Hectors  est ce por ce que tu as nauré lo cheualier sanz deffier  qui tes coisins est germains et anmis a cele pucele la    Ce est elle  sanz faille . 
Mais sanz desfiance no naurai ge mies  car la ou il me forfist  fu il deffiez . 
Et est il encorres uis    Oïl   ce dit Hectors . 
 Certes  ce poise moi  car il est mes traïstres . 
 Lors demande li cheualiers ses armes  et l  an les li aporte . 
Et Hectors uient a la pucelle  qui mout est dolante de ce que il lo lait armer . 
 Certes  fait ele  se il uenist autresi au desus de uos comme uos iestes au desus de lui  il uos oceïst  ia merci n  en aüst . 
  Or n  aiez garde  que a l  aide de Deu an serai ge ancor annuit en autresi boen point comme i  ai hui esté et an greignor annor  car ge no poïse ne ocirre ne conquerre se a ma honte non  car il estoit desarmez  et cheualiers armez qui cheualier desarmé ocist a totes lois perdues et est honiz an totes corz  se il nel fait sor soi desfandant . 
 Issi com Hectors et la pucelle parloient  si uint fors li cheualiers toz armez  et ses cheuaus li fu amenez . 
Et il fu de mout orgoillouse contenance  si menaça Hector et la dame . 
Et Hectors uint auant et dit que se il uoloit amander la honte que il auoit fait au cheualier et a la pucelle autresi que il auoit illueques amenee  il se sofferroit ancor de la bataille . 
Et il dit que se il s  an uoloit soffrir  ne s  an sofferoit il mies  que ia mais an sa uie ne sera liez deuant que il sera uengiez de lui . 
Or si gart bien qui a garder s  i aura  puis que il est armez . 
Lors monte sor son cheual et a pris un glaiue gros et roide  si resont ansenble uenu a ioste entre lui et Hectors  si lo porta Hectors a terre ausi legierement com il auoit fait auant . 
Et lors descent Hectors  qu  il li estoit hontous de celui requerre a cheual qui estoit a pié . 
Si sont andui uenu  as escremies des espees et se combatent mout durement . 
Et la damoiselle qui Hector auoit amené s  an torne o bois  la ou ele plus espés lo uoit  por ce que ele s  an poïst foïr se il mescheoit a Hector  et se il conquiert lo cheualier  ele sera tost arieres retornee . 
Et antre Hector et lo cheualier se conbatent mout durement grant piece  tant que a la fin lo moine Hectors iusque a outrance  que plus ne se pot tenir . 
Et Hectors li arache lo hiaume de la teste et mout li menace a coper . 
Et la damoiselle uient lors  qui o bois estoit ferue  qanque ses palefroiz puet anbler . 
Et crie a Hector que il li traint la teste . 
Et cil li crie merci d  autre part . 
Et Hectors dit que il n  an aura ia merci autre que la damoisele uoldra  cui cheualiers il est . 
 Ha  don seroi ge morz  que ele me het por son ami . 
Et ge cuit bien et croi que ge ai tort uers lui et que il n  ot corpes an ce do ge lo mescreoie por m  amie . 
Et ge cuit  por ce m  est il meschaü  si suis prez que ge m  an conteigne a uostre uolenté do tot . 
Et uos cri merci  ne ge ne uos forfis onques por qoi uos n  an doiez merci auoir . 
Tenez m  espee . 
 Et cele dit que il n  an praigne point . 
Et toteuoies dist Hectors que il n  an fera se ce non que la damoiselle uoudra . 
Et qant cil l  ot  si ot mout grant peor de mort et chiet Hector as piez . 
Et la damoiselle del paueillon  quant ele uit an tel peril son ami  si ne set que faire  car ele l  amoit sor toz homes . 
Et se ele a fait grant duel  or enforce . 
Et li cheualiers est toteuoies deuant Hector a genoz . 
Et Hectors demande a la damoiselle que il an fera . 
Et ele dit   Sire  uos an feroiz ce que uos plaira . 
Mais si com uos m  auez an couant  uenchiez la honte mon ami . 
 Et lors dist Hectors que il li copera la teste . 
 An non Deu  fait cil  copez . 
 Si abat la uentaille de sa teste . 
Et la damoiselle do paueillon saut fors  si se lait cheoir as piez Hector et li crie merci  que il ne l  ocie . 
Et Hectors lor dit que il aillent andui crier merci a la damoiselle . 
Et il si font andui . 
Et qant cele les uoit  si commance a plorer por la damoisele que ele anmoit mout  si dist a Hector   Sire  fait ele  faites an uostre uolonté  et ge l  otroi  car mout l  auez fait bien . 
 Lors dist Hectors au cheualier que il fïant prison a tenir la ou il uoudra et a faire ce que il li comandera . 
Et il l  otroie  si li fïance comme cheualiers . 
Et Hectors li dit que par sa foi s  an ira au cheualier cui il a nauré et fera outreement ce que il uoudra  et s  amie pardonra son maltalant . 
Et il dit que si fait il tout  ne il n  aimme nule rien tant comme li . 
Atant est montez Hectors  que il a ancor assez a faire  si dit au cheualier que remont ausi  car il uolt que il lo conuoit tant que il uoie un mostier o une chapelle et que il li iurera a tenir ses couenanz . 
Et il monte  si ua tant auoc Hector  il et la pucelle au cheualier nauré et dui escuier  que il uienent par deuant un hermitage . 
Et dist Hectors a la pucele que il auoit amenee que ele lo maint tot droit en la Lande do Carrefor . 
 Par foi  fait li cheualiers  uos n  ietes mies droit uenuz . 
  Ne uos chaut  dist la damoiselle  ge uos i manrai mout bien . 
 Lors fait Hectors descendre lo cheualier a l  uis de la chapelle a l  ermite et li fait iurer sor sainz que il ne faura ne ne ganchira de tels couanz que il li auoit  ainz fera tot outreement son plaisir sanz angin . 
Et issi l  a iuré . 
Lors l  ont mis en la droite uoie de la Lande do Carrefor . 
Et il lor dit que il s  an retornent tuit . 
 Sire  dit li cheualiers  ainz m  an irai auoques uos iusque la  que an cest païs a trop gent  si porriez trouer tel gent qui por uoz armes ou por uostre cheual uos mehaignerient ou feroient grant anui . 
  uos n  i uendrez ia . 
Mais alez uos an  si uos acoisiez  et ge recheminerai la o Deu plaira . 
  Sire  fait uns des escuiers a son seignor  car li dites que il soffre que io conuoi iusque au carrefor  et il gerra annuit en la maison mon pere . 
  Ha  fait il  com as ores bien dit   Et il li dit Hector  et il l  otroie por les uoies dom il i a mout  si crient desuoier . 
Lors li demande son non . 
Et il li dit que il a non Hectors . 
 Et uos comant  sire   fait il . 
 I  ai non Guinas de Blashestam . 
 Atant s  antrecomandent a Deu  si s  en uont antre lo cheualier et la damoiselle et l  autre escuier . 
Et Hectors et li autres escuiers cheuauchent  si li porte son escu et son glaiue et son hiaume  que mout est penez . 
Si se refroide et refreschist a l  air et au serain . 
Et il traoit durement a la nuit . 
Lors uienent a un grant ual . 
Et qant il l  ont passé  si puient lo tertre . 
Et lors uoient cheualiers deuant aus  toz armez  et serianz atornez comme de guerre . 
Si estoient bien que un que autre cent qarante . 
Et il demande son hiaume et sa lance et son escu  si lo met a son col . 
Et li uallez les conut  si dit   Il sont de noz genz . 
Ne uos n  auez  fait il  garde d  aus . 
 Toteuoie ne se delaie mies Hectors de ses armes . 
Et li uallez cort uers aus  si les salue et il lui  car il i auoit assez de tex qui lo conoissoient . 
Si li demandent   Est ce tes sires    Nenil  fait il  ainz est uns cheualiers estranges  mout preuz et mout hardiz . 
 Lors regarde li uallez  si uoit bien que ce est li sires de la Falerne . 
C  est uns chastiaus qui est an la marche lo roi de Norgales et lo duc de Cambenic  si estoit sa forterece an la terre au duc et de son fié  et tote s  autre terre si estoit au roi de Noruales . 
Et il estoit hom liges au duc de Canbenic  et por ce estoit il ses cors deuers lo duc et une partie de ses cheualiers deuers lo roi de Noruales . 
Lors li anquierent dom il est . 
 Certes  fait il  ge ne sai don  mais il a non Hectors . 
 Illuec auoit un iuene bacheler mout preu et mout dessirrant de ioster  si estoit niés au duc . 
Si apelle un escuier  et dit que il aille au cheualier et li die que ioster lo couient a un d  aus . 
Et cil ua  si li dit . 
Et Hectors dit que ançois iostera il que il li coueigne faire noauz . 
Et li escuiers uint ariés  si çaigne lo cheualier . 
Et il uient  si laisse corre  si tost com li cheuaus pot aler . 
Et Hectors fait autel qant il lo uoit uenir  si l  auise desoz la gole  si lo fiert mout bien  si lo porte a tere . 
Et cil se pasme  que par un po qu  il n  a la gorge rote . 
Et uns autres cheualiers  qui compainz a celui estoit  fiert des esperons por ioster a lui  si s  antrefierent . 
Mais ausi lechierement l  abatié Hectors comme il fist l  autre . 
Lors muet uns autres  freres au seignor de la Falerne  por ioster a lui . 
Et qant li sires lo uit  si iure son sairement que il n  i portera les piez  ne il ne autres hui mais  car bien s  est aquitez li cheualiers . 
 Et ce est  fait il  granz ioie  car il ueoient bien que li cheualiers s  est combatuz  et bien pert a ses armes . 
Et se il lor an est mesauenu  c  est a bon droit et ge an suis liez . 
 Lors uient il meïsmes contre lo cheualier sanz glaiue et sanz hiaume  so salue  et il lui . 
Et dit   Ge uoil  fait li sires  que uos sachiez car il m  est bel  si uoirement m  aïst Dex  que il uos an est anors auenue  que il sont fol et anfant . 
 Atant sont uenu li autre au neueu lo duc  si l  ont troue pasmé . 
Et qant il fu uenuz de pasmoisons  si pot il a poines parler  car mout estoit bleciez an la gorge . 
Si l  an lieuent et montent hontos . 
Et antre lo seignor de Falerne et Hestor cheuauchent durement  si li demanda dom il iere . 
Et cil li dit qu  il est do reiaume de Logres et des cheualiers la reine Guenieure . 
 Et ou alez uos   fait il . 
 Certes  fait il  ge quier un cheualier que onques ne conui  si uoudroie estre an la Lande do Carrefor . 
  Ainz uos an uenroiz  fait li sires  mais hui auoc nos an une forterece ci pres  si est a monseignor le duc de Canbenic  car uos ne troueriez mie ci pres bon ostel a uos aaisier . 
Et uos an auez mestier  car il m  est auis que uos uos iestes combatuz . 
  Sire  ge ne me suis mies combatuz iusque a seiorner  ainz me couanra a aler mout annuit  tant que ge oie nouelles de ce que ge quier . 
 Et li sires li demande an qel terre il uoudra aler aprés ce que il aura esté an la lande . 
Et il dit que il ne set ou  fors la o il porra oïr nouelles do cheualier . 
 Par foi  fait il  en ceste terre an a aü nouellement  et ge cuit que la an oroiz uos nouelles  se uos i alez . 
  Sire  fait il  ge sai bien que an la lande fu il . 
 Si lo conte commant il lo sot . 
Aprés lo commande a Deu  si s  an ua a destre antre lui et lo uallet . 
Et li sires de la Falerne s  an ua antre lui et ses genz  et dient a lor seignor que cil uallez lor a conté que cil cheualiers a son seignor outré d  armes  si se meruoillent qui il est . 
Et lor poise mout qant il n  ont plus anquis de son couine . 
Ensin s  an uont antre Hestor et son uallet tant que il est grant piece nuit . 
Et lors aprochent de la maison son pere . 
Et Hestors li demande s  il a ci pres nules uiles ne nus repaire o il puissent herbergier . 
Et li uallez li dit que la maisons son pere est mout pres  o il seront mout bien herbergié et mout a aise . 
Et Hestors an est mout liez . 
Lors oirrent tant que il uienent a une bretesche qui estoit pres de la maison son pere . 
Si hurte li uallez et apelle un suen frere plus ione de lui  si l  antant li uallez mout tost et dit   Sire  ge oi mon frere  Deu merci  a quel ore uient il   Lors saut a l  autre porte  si l  ueure . 
Et qant il uoit lo cheualier  si li cort a l  estrier  si l  aide a descendre . 
Et ses freres uient a son pere  si li dit   Sire  il uient ci uns cheualiers  li miaudres que uos ueïssiez pieç  a . 
  Biau filz  est ce uostre sires    En non Deu  nenil  ainz est un miaudres de lui . 
Or si an pansez si com uos sauez que il en est mestiers . 
 Atant se lieue li sires  si commande a alumer mout grant planté de chandoilles  et uient au cheualier  si li fait mout grant ioie . 
Puis lo moinent an une chanbre  si lo desarment . 
Et li sires uait par la maison  si fait apareillier et atorner totes les choses que il cuide que il li eüt mestier . 
Et qant il est desarmez  si lo moignent en une couche mout belle et mout bien atornee comme chiés uauasor . 
Q  en uos deuiseroie gié totes les choses  Mout fu bien herbergiez  et furent ses plaies et ses bleceüres bien esgardees  et firent laianz que que il cuiderent que a lui plaüst . 
Et qant il fu tens de couchier  si lo couchierent bien et bel . 
Et lors conta li uallez a son pere commant il auoit conquis son seignor par deus foiz . 
 Et bien sachiez que ie quit que ce soit li miaudres do monde  que  se il ne fust si hardiz  il n  aüst mies quis si longuement la Lande do Carrefor o maintes meruoilles auienent . 
 L  andemain se leua matin Hestors . 
Et li uallez fu apareilliez  si li aida a armer . 
Aprés prist congié do pere au uallet et de sa mere  qui mout est bele dame . 
Si s  an alerent issi com li uallez sauoit la uoie  qui maintes foiz l  auoit alee  et errent tant que il uienent en la lande a ore de tierce . 
 Sire  fait li uallez  uez ci la lande . 
  Biau frere  fait Hestors  or uos en alez  car assez m  auez fait compaignie . 
Et me saluez uostre pere  se uos par iqui en alez  et uostre mere que ge mout pris  et Guinas  uostre seignor . 
  Sire  fait li uallez  por Deu  se ge uenoie an leu ou ge aüse mestier de uos  ne me mesqueneüsiez uos mies . 
  No feroie ge  fait Hestors  ce sachiez . 
  Sire  a Deu . 
Et s  il uos plaisoit plus que ge alasse o uos  il me seroit mout bel . 
  Io sai bien  fait cil  mais alez a Deu  que ge n  ai plus que faire de compaignie fors la Deu . 
 Lors s  an retorne li uallez . 
Et Hestors erre tot contraual la lande  et uoit ancor les deus estaches an estant  et mout se meruoille de coi elles seruent . 
Et qant il uient au carrefor  si uoit un clerc qui aportoit pain et uin . 
Et Hestors li demande a cui il est . 
Et il dist que il est a un hermite qui est en ce bois ci alués an un hermitage que l  an apele Carrefor . 
Et il li demande por coi ces estaches sont an cele lande . 
Et il dist que uns cheualiers les i auoit faites fichier por metre lances . 
Et il li conte comment uns autres cheualiers l  auoit conquis l  autre ior  tant que Hestors antandié bien que ce fu li cheualiers qui auoit esté a la cort lo roi Artu  qui lo braz auoit brisié . 
Se li demande se il sauoit nules nouelles del cheualier qui conquis l  auoit . 
Et il dit nenil  fors tant que par deuant l  ermitage s  en ala . 
 Et ou ua cele uoie qui ua par deuant l  ermitage    Sire  fait il  a Norgales . 
 Lors se met Hectors a la uoie et cheuauche bien quatre granz liues  tant que il uient an un grant ual . 
Et puis aprés a monté un grant tertre . 
Et qant il ot monté lo tertre  si uoit grant plain et large  et uoit deuant lui un chastel mout bel et mout fort . 
Si n  i est pas loig deus liues anglesches . 
Et lors uient au chemin qui uait a ce chastel  si lo uoit de cheuaus nouelement alé . 
Et qant il uolt passer  si uoit trois cheualiers qui an moinent une damoisele sor un palefroi . 
Et ele fiert un poign en l  autre  si sanble bien que ele ait grant duel a son cuer . 
Et Hestors broiche son cheual  si tost com il puet aler  cele part . 
Et li cheualier croisent lor aleüre  si cheuauchent plus tost . 
Et la damoisele esgarde  la ou ele faisoit son duel  si uit uenir lo cheualier  mais ele ne set qui il est  et crient que il nes puisse mies ataindre . 
Si se lait cheoir do palefroi et fuit tot contraual lo chanp tot droit au cheualier qui uient  et uait criant   Sire Dex  que ferai   Et li troi qui la menoient la siuent  si l  ataignent et la uolent monter . 
Et ele se couche a terre et crie merci au cheualier qui aprés uient . 
Et li troi dient et conoissent que il n  est mies de lor gent   Mais que nos chaut  que nos somes troi et il est seus   La ou li dui tiennent la damoisele por monter deuant l  un des deus  et li tierz uient deuant lo cheualier et li demande qui il est . 
Et il li dit que il se gart  et cil qui la damoisele tienent . 
Et il i uient poignant et fiert celui qui la damoiselle auoit montee deuant lui  desoz la destre aisselle  si li brise lo braz et fause lo hauberc  qui clers estoit  si que il li met el cors lo fer dou glaiue et do fust une partie . 
Et puis lo giete mort . 
Et sache lo glaiue del cors et fiert des esperons encontre l  autre qui poignant li uient  so fiert de tote sa force  qu  il lo porte a terre . 
Et li cheuaus sus lo cors li chiet sor une pierre en trauers  si li peçoie la iambe senestre . 
Et li glaiues li peçoie  et il a mise la main a l  espee  si cort sus a celui qui la damoiselle an porte  et dit que mar la bailla . 
Et cil se regarde  si uoit que si compaignon sont mort  si mist ius la dame  et ot trop grant paor  si torne an fuie si tost com li cheuaus pot aler . 
Et Hestors ne l  anchauce gaires  si reuient a la damoiselle et la monte sus lo palefroi dom ele s  estoit laissié cheoir . 
Et ele li crie  por Deu merci  que il ne la laisast tant que ele soit a sauueté . 
Et il dit que no fera il . 
Et qant il s  an uont uers lo chastel  et uns escuiers armez comme serianz lor uient au deuant  naurez el cors mout durement . 
Et la damoisele lo conoist  si l  apele . 
Et il fait trop grant duel  si uient a li  si li dit  Et ele dit   Ou est mes sires    Il est ça desoz o il se combat  li iantis cheualiers  li prouz  a uint cheualiers . 
Et s  il aüst aide  il les meïst ia toz a la uoie . 
Mais il n  est que soi tierz  et il sont plus de dis set . 
  Ha  sire  fait la damoiselle a Hestors  laissiez moi et si li aidiez  que plus auroiz uos fait por moi  que que ge deueigne  que uos n  auroiez se uos m  auiez cent foiz rescose  et il fust pris et morz  car se il eschape sains  ge ne puis estre se garie non an qelque leu que ge soie  et s  il est morz o pris  ge suis alee . 
  Damoiselle  ce dit Hestors  ge n  ai garde se de uos non . 
Mais tu la garde  biau frere  et conduis an maison . 
Et se nus destorbiers uos uient  si uien por moi . 
Mais auant me mostre lou cheualier . 
 Et qant cil l  ot  si se meruoille qui cil puet estre qui si hardiement parole  si lo moine bien une archiee loign  tant que il li mostre an une grant ualee une grant meslee de cheualiers . 
Et il dit   Sire  c  est cil qui porte cel escu d  or a ce chief uermoil . 
 Et Hestors fiert cheual des esperons  et ot pris de l  escuier un glaiue qu  il an portoit  si se fiert an la meslee  si entalantez et uolenteïs com il pooit plus estre  et auise lo plus riche  qui si ert arestez sor un des cheualiers a celui cui il aidoit  si lo tenoit par lo nasel do hiaume . 
Et Hestors lo fiert sor l  arçon de la selle darriés  si com il iert anbronchiez . 
Et li glaiues fu forz et roides  et li fers bien tranchanz  et li haubers fause et li fers li cole iusque an la boele . 
Et il s  an ua outre par desus l  arçon deuant  et il chiet morz a terre par deuant lo cheualier que il tenoit ores par lo nasel . 
Et cil  qui a pié fu  saut sor lo cheual . 
Et cil qui estoient de la partie au cheualier qui chaï furent si esbahi  comme cil qui lor seignor auoient perdu  si lieue antr  aus li diaus trop granz . 
Et Hestors s  eslance anmi lo chanp et reuient arieres  lo glaiue an la main  si porte cheuaus et cheualiers a terre . 
Et les fait si fremir et departir que nus ne l  ose a cop atandre  ainz se desconfissent tuit por lor seignor qui morz est . 
Et li cheualiers meïsmes cui Hestors seruoit s  an meruoille plus que nus  car il ne conoissoit mies ses armes . 
Si lo refait mout bien  que por lo bienfaire au cheualier  que por ce que li afaires estoit suens  et androit soi estoit il mout bons cheualiers et mout seürs et mout iones . 
Et si troi compaignon se refforçoient mout de bien faire et ont plus cuer que il n  orent mes hui  car il uoient bien que il ne puent uers aus durer  car an po d  ore les en a Hestors trois tels conreez qui mais n  ont mies grant pooir d  aus nuire ne greuer  estre lo seignor qui ocis estoit sanz recourier . 
Et li autres cheualiers en auoit un nauré et deus morz  et chascuns des compaignons a lo suen abatu  si que or ne sont mais que huit  et or estoient dis set . 
Si ont duel trop grant et paor merueillose  ne n  i ossent plus arester  si s  en tornent a garison  fuiant la o il pueent . 
Et cil les anchaucent qui mout sont dolant de ce qu  il nes ataignent . 
Et ce n  estoit mies merueilles  car li cheuaus Estors auoit tote ior erré  et cil au cheualier que il secorroit et a ses compaignons auoient correü assez . 
Et cil a lor anemi estoient plus frec  car il estoient tantost monté com il l  auoient ueü uenir aprés aus . 
Et qant il uoient que ataindre nes porroient  si s  an tornerent uers lo chastel que Hestors auoit ueü  si ancontrent les cheualiers qui secorre les uenoient  mais il nes seuent ou querre . 
Si les conurent mout de loign  et dist li cheualiers qu  il ne lor sauoit gré de sa uie  que tote ior l  auoient laisié sol . 
 Et se ne fust  fait il  cist cheualiers que ge ne conois mies  uos ne me ueïssiez ia mais . 
 Et cil li content que bien estoient uint cheualier que il auoient troué de lor anemis tant que il estoient pres a tanqan . 
Si se melerent a aus  si que mainte foiz an ont aü et lo peior et lo meillor  tant que uns cheualiers uint poignant qui d  aus estoit  si lor dist que la damoiselle que il amenoient auoient perdue et que tant i auoit aüz cheualiers que tuit estoient pris se il i demoroient . 
Et cil tornent maintenant les dos . 
 Et nos les anchauçames  font il  tant que nos en auons que morz que pris iusque a huit  et des noz i a trois morz . 
 Si li noment . 
Et cil commencent mout durement a plorer  et li sires plus que tuit li autre  car li uns des trois estoit ses coisins germains  iones anfes  et mout fust prodom se il uesquit . 
Se dient li cheualier que il ne fu morz se par sa tres grant proece non  que nus tant ne s  abandona . 
 Et nos  font il  aüsiens tot perdu se il ne fust  seus . 
  Or n  i a plus  dist li cheualiers  Dex an ait l  arme  que plus ont nostre anemi perdu que nos ne auons . 
Et ancor m  est il mout bel qant ge m  en suis eschapez uis  et ge an merci Deu auant  et ce seignor qui ci est aprés moi   fait il de Hestor . 
Atant ez uos l  escuier qui la dame en auoit amenee . 
Et qant li sires lo uoit  si li demande dom il uient . 
Et il dit   De ma dame . 
  Et ou est ele   fait il . 
 Ele est au chastel  si m  a mout bien ma plaie bandee et apareilliee  et m  anueoit sauoir comment uos lo faisiez . 
  Et comment fu ele rescouse   fait il . 
 An non Deu  cist cheualiers qui ci est la rescout . 
 Et qant il l  antant  si saut ius  si uost Hestor lo pié baissier  et dit que cent tanz li set de gré de la damoiselle que de lui . 
Et Hestors resaut ius  qant il lo uoit a terre  si ne li sofre mies ce que il uolt faire . 
Lors lo commande Hestors a Deu  car mout a a errer  si ne li couient mies que il demort . 
 Ha  sire  fait li cheualiers  ge ne uoudroie mies por un autel chastel comme cil la est que uos en alessiez issi  se uos an nule maniere uoliez remanoir . 
Et uos ne feriez mies bien se uos ansi uos an aloiez  ainz sauroiz  se uos plaist  qui ge suis  et la damoiselle que uos auez rescouse  qui mout uolentiers uos uerra . 
Et se ge uos pooie de rien asener de uostre afaire  ge lo feroie uolentiers  et uos n  an uaudriez mies nohauz . 
 Tant prient Hestor et il et si cheualier que il dit que il remanra hui mais  et il an sont mout lié . 
Si li demande li sires o il aloit . 
Et il dit que il ne sauoit gaires ou aler  mais il quiert un cheualier mout preu  mais il ne set qui il est  ne comant a non  si li conte l  auenture . 
Et il li demande dom il est . 
Et il dit que il est do reiaume de Logres et des cheualiers a la reine Guenieure . 
Et il li demande son non  et il se nome a aus . 
Et qant li cheualiers l  esgarde plus  plus lo prise  et tuit li autre . 
Et lors li demande Hestors  de la damoiselle que il auoit rescouse  qui ele est  et il dit que ele estoit sa fame . 
 Et por coi l  an menoient li cheualier    Sire  gel uos dirai . 
Tote ceste terre est orandroit tote plaine de guerre  ne onques mais autretant guerres ne ui an cest païs com orrandroit i a  car ge ne sai haut home ne puissant qui ne gerroit son uoisin . 
Et ge meïsmes ai guerre a ces qui mi ami deüssient estre  ce sont li parant ma fame et si uos dirai comment . 
Il auint chose que qant li peres ma fame iut au lit de la mort  et il cuida bien que de garison n  i aüst rien  si apela sa fille et li fist iurer sor sainz et par la foi que ele li deuoit que ele ne se marieroit par consoil de paranz que ele aüst  se ses hom liges n  estoit . 
Et qant ele se marieroit  ele panroit lo meillor bacheler que ele sauroit d  armes  ne que ele porroit auoir  de que que poureté que il fust . 
Ensi lo iura la damoiselle . 
Et li peres refist iurer a toz ses homes qe il leiaument s  acorderoient au meillor sanz engien . 
Longuement demora la damoiselle a marier . 
Et ele m  ama  et ge li . 
Et ele oï dire par auenture plus de bien de moi que il n  en i auoit  si atorna son cuer a moi . 
Et ge me penai de bien faire por amor de li  tant que si parant la uostrent marier et l  an uoudrent efforcier . 
Et ele respondi tot an trauers que ele ia mariee ne seroit par els . 
Et il an furent mout correcié  si l  an menacerent et li tornerent sa terre mout a mal et prenoient tote ior del suen . 
I  estoie souant an sa compaignie  et ele m  auoit s  amor donee sanz autre pansee que ie i aüse . 
Si auint un ior qu  il acoillirent la proie de cest chastel . 
Et li criz leua  si sailli au cri et ge et li cheualier qui laianz estoient  car li chastiax a encor cent quarante cheualiers de son fié  si plot Deu que nos rescosimes la proie par la proece de tex i ot . 
Et s  estoient mout plus icil ancontre nos que nos n  estions  si fu mout granz la ioie par lo chastel . 
Et com nos fumes reuenu  si m  an donerent plus de los que ge n  i auoie deserui  si distrent li prodome et qui miauz l  auoient fait que ge  que tot fust perdu se ge ne fusse . 
Si parlerent a ma dame do mariaige  si li loerent que ele me preïst . 
Et ele  cui mout an fu bel  respondi ausi com s  il l  an pesast et dist que ele ne cuideroit pas bien faire . 
Et lor demanda a toz sor lor sairement que il deïssent la uerité de ce que il lor an sanbloit . 
Et il  la lor merci  distrent que il s  i acordoient tuit . 
Et ele me prist autresi comme se il l  an eüssient efforciee . 
Qant si ami l  oïrent  si la tindrent a honie et a deceüe  et li manderent que ia mais ne l  ameroient . 
Et moi deffierent il  mais  Deu merci  ge m  en suis auques secoreüz et garantiz d  aus par l  aide de ces par cui ge ai la dame et la terre  car m  ont mout de cuer aidié . 
Tant qu  il auint iehui qu  il auoient lor agait dehors cest chastel . 
Et ge me baignoie  por ce qe ge m  estoie bleciez l  autre ior a un cheual qui chaï sor moi . 
Et ma dame est acostumee que ele ua chascun ior au mostier a la grant messe et i dit ses ores . 
Et il l  orent espiee et la pristrent si tost com ele issi do mostier . 
Si se pensoient bien que puis qu  il auoient li  que do remanant uendroient il bien a chief . 
Et si cuit que il lo faisoient plus  por ce qu  il sauoient bien que ge ne me tandroie mies que ge n  alasse aprés  si me troueroient a meschief et lors m  ocirroient o panroient uif . 
Et qant i  oï les nouelles que il l  an portoient  si sailli hors do baig et fui ançois armez que nus de mes cheualiers fors que troi qui estoient auoc moi qant uos i soruenistes . 
Et tantost com ge poi asembler a els  et il uinrent antor moi por forclore . 
Et lors en anuoierent la damoiselle par trois d  aus . 
Et uos la rescoisistes comme li plus prodom que ge onques ueïsse . 
Et beneoiz soit Dex qui uos i amena . 
Et uos soiez beneoiz sor toz cheualiers  que cil cui uos feristes premiers estoit li plus prodom et li plus puissanz de cest païs et par sa mort sera mout la guerre efforciee . 
Et si estoit il coisins ma damoiselle . 
Mais puis que ansins est auenu  n  i a que do bel contenir  car por auanture qui aueigne ne se doit prodom esmaier ne aparecir  ne por belle cheance anorgoillir ne desdaigner . 
 Lors li demande Hectors comment il auoit non . 
Et il li dit que il auoit non Synados  et ses chastiaus Windessores . 
Issi uienent parlant iusque au chastel  si uoit Hestors que il siet trop bien de totes parz  si bien comme chastiaus puet miauz seoir fors tant que riuiere i a petite . 
Mais de totes autres choses est il mout bien seanz et mout aaisiez et mout planteuros comme sanz uignoble  dom il n  a gaires en la Grant Bretaigne . 
Et li sires ot enuoié auant por faire ioie ou chastel et por la dame apareillier . 
Si set an ia par tote la uile comment uns cheualiers a secorreüe lor dame et lor seignor  si li uont tuit criant a l  ancontre   Bienueignant li bons cheualiers qui a secorreü mon seignor et ma dame de lor anemis . 
 Si lo conuoient li home iusque au palais au seignor . 
Et lors uint la dame hors  mout acesmee  et prant Hestor tot armé antre ses braz  si li dit   Sire  uez ci un tel chastel et un tel cheualier com mes sires est et une tel dame com ge suis  que uos poez tot tenir por uostre . 
Et il est bien droiz  que assez l  auez deserui . 
 Et Hestors l  an mercie mout . 
Atant s  an uont li cheualier desarmer . 
Et si i a dames et damoiselles a grant planté a Synados et a Hestor desarmer . 
Et Synados a commandé que an ne s  antremete se de Hestor non  ne la dame ne les puceles . 
Et eles font mout bien son commandement  que eles n  antandent que a lui obeïr et annorer  tant que il li est auis que trop an font . 
Et qant il sont desarmé  si est basse ore . 
Et li mangiers est hastez  si asient au mengier  et maniuent entre la dame do chastel et Hestor . 
Et conta la dame  oiant toz  comment Hestors l  auoit rescose et la grant paor que ele auoit de ce que il estoit seus . 
Mout fu granz la ioie o chastel la nuit d  Estor  et mout fu la nuit regardez de damoiseles et de cheualiers et de dames . 
Et Synados disoit c  onques n  auoit ueü de son aage nul si bon cheualier . 
La nuit lo pria mout Synados et la dame de remanoir  mais proiere n  i ot mestier . 
Si laissierent atant la parole ester  si s  alerent couchier . 
Au matin prist Hestors congié a la dame tot auant . 
Et puis monterent Synadoc et si cheualier  si lo conuoierent et lo mistrent o chemin a aler en la terre de Norgales . 
Et lor les comanda a Deu  et il lui . 
Si li pria mout Synados que il li manbrast de lui se auanture lo menoit a la cort lo roi Artu et il i estoit  car c  estoit la meson del monde dom il plus uolentiers s  acointeroit s  il auoit aucune fin mise en sa guerre . 
Et puis fu il compainz de la maison lo roi Artu . 
Et Hestors li dit que an toz les leus o il lo troueroit porroit il uenir a lui comme a son ami leial . 
Et cil l  an mercie mout  si s  an part li uns de l  autre . 
Et Hestors cheuauche tant que il fust auespri . 
Et il esgarde  si uit deuant lui un chastel mout fort et mout bien seant . 
Mais dehors les murs ne ualoit un sol denier de toz herberiages fors solement murs de maisons arses  toz roges  et li mur do chastel tot autretel . 
Mais li chastiaus siet si an fort leu que il n  est riens que il dot fors afamer  car il siet toz sor une grant roiche naïue d  une part  et d  autre part el coign d  une grant aiue lee et parfonde et corant  et d  autre part l  aiue si est li plaiseiz granz et espés et anciens  et li maraus tels que nus antrer n  i ose . 
De cele part ou Hestors uenoit estoit la roiche haute et anniose . 
Et si uoit Hestors que par illuec est ses chemins . 
Et qant il uint au pié de la roche  si descent et monte la roiche a pié et moine son cheual aprés lui . 
Si est mout chauz et mout las ançois que il uenist o mileu de la roiche  tant que il ne puet en auant aler a pié . 
Si remonte en son cheual a quelque poine et cheuauche tant que il uient a la porte do chastel  si antre anz et uient cheuauchant totes les rues . 
Et si tost com les genz lo uoient  si ferment lor huis . 
Et il s  an meruoille mout que ce puet estre  si ua iusque a l  autre porte do pont . 
Et qant il uost issir hors  si la troua bien fermee  si hurte et apele mout durement . 
Mais nus ne li respont . 
Et il maudit et les genz et lo chastel comme les plus escomeniees genz que il onques ueïst . 
Et dit que maus feus puisse ardoir la uile par dedanz comme ele est arse par defors  et que tant la haïst ores Dex comme il la het  ele seroit ancor anuit fondue . 
Lors uient a la porte  si apelle mout durement . 
Et nus ne li respont  si est trop esbahiz . 
An ce que il s  an retorne uers l  autre porte comme cil qui ne sauoit que faire  si uoit un uilain qui uenoit de busche coper  si iere antrez an une fause posterne et auoit une coigniee a son col . 
Et si tost com il uit Hestor  si torne fuiant droit a une maison qui est pres de la porte a main senestre . 
Et Hestors hurte aprés lui  si aconsiut lo uilain ançois que il fust en la maison  car li huis estoit fermez . 
Et il l  aert parmi les tanples  et li dit que morz est se il ne li anseigne commant il porra issir de cest chastel . 
Et il dit que il n  an istra mais annuit  nes li rois Artus se il i estoit . 
 Et por coi ne uolent ces genz parler a moi    Por ce  fait il  que il dotent que uoilliez herbergier . 
Et nus n  est si hardiz an cest chastel qui osast herbergier cheualier errant  ainz les couient trestoz herbergier en cele grant tor an ce palais . 
  Comment  fait Hestors  si me couanra herbergier annuit en ceste uile maugré moi    Certes  dist il  uoires  que uos n  an porriez issir . 
  Ge cuit  fait Hestors  que si ferai par tens  ou ge i trouerai autre deffense . 
 Lors li arache la coigniee do col et uient a la porte . 
Et li uilains uient aprés  si li demande sa coigniee . 
Et cil dit que se il ne s  en ua  il lo fandra ia tot de sa coigniee meaumes  car d  autres armes ne doit uilains morir . 
Et li uilains a paor  si s  en torne . 
Et Hestors descent de son cheual  si l  aresgne a un croc deuant une maison pres de la uoie . 
Puis uient au braz de la porte atote la coigniee  si commance a ferir granz cox a deus mains . 
Et dit que or an istra il  maugrez as felons sers qui lor huis li cloient ores . 
Lors est uenuz uns uallez a lui  si li dit que il ne fait mies bien qui cope la porte  car de l  isir est il hui mais noianz . 
 Mais uenez au seignor do chastel  car a lui uos couient anquenuit herbergier . 
 Et Hestors  qui mout se crient de traïson  dit que il n  i portera les piez  ne ancor ne herbergera a piece . 
Et qant li uallez uoit ce  si s  an uient par lo cheual et est sailliz es arçons et dit que lo cheual en manra il au mains . 
Et com Hestors lo uoit  si cort aprés  mais li cheuaus s  en ua si tost que il no puet ataindre . 
Si est si dolanz que il ne puet plus  et dit que ia por ce ne laira que il ne face a la uile tant de mal com il porra . 
Si s  an reuient au braz de la porte  si ancommance a coper . 
Et lors escoute  si ot desor lui une mout grant noise  si se regarde et uoit que l  an destache une grant porte coleïce qui dedanz estoit . 
Et il se tient a anginié  si se trait arieres et dit que deiable aient part an tantes portes  car il n  auoit pas apris a ueoir portes coleïces dedanz chastel se dehors non . 
Lors giete la coigniee an uoie par mautalant  si s  an torne uers lo palais que li uilains li ot mostré . 
Et qant il a monté lo degré  si uoit laianz assez cheualiers  toz canmoisiez de lor armes  et uit an mileu seoir un uiel home qui mout sanbloit bien prodome et mout auoit esté biaus cheualiers . 
Hestors salue lo prodome et sa compaignie  mais il ne li rant mies son salut . 
 Ha  sire  sont tel li cheualier de uostre païs  fait li uiauz  qui estiez deuenuz charpentiers por ma porte coper  Que dahaz ait la terre o uos l  apreïstes  Autresin sage com uos iestes auons nos fait sa folie comparer  si ferons nos a uos ainz que uos nos eschapoiz . 
  Sire  fait Hestors  ge suis uns cheualiers esranz . 
Et sachiez bien que ge ai mout grant bessoign  si uoudroie que uos me feïssiez randre mon cheual que uns uallez en amena çaianz . 
  Si ferai ge  fait li sires  qant uos m  auroiz amandé ce qe uos m  auez depeciee ma porte sanz moi mostrer uostre bessoign . 
  Certes  il est uoirs  fait Hestors  ge la copasse  se ge aüsse loisir  que il a en cest chastel la plus desleial gent que ge onques ueïsse  car il n  ont cure de nul franc home conseillier . 
Ne ge ne poi onques mais autant uilaigne gent haïr . 
 Et li sires commança a rire  si li demanda dom il est . 
Et il li dist que il estoit des cheualiers la reine . 
 A la qel reine   dist li sires do chastel . 
Et il dist  a la fame lo roi de Logres . 
Lors se dreça li sires ancontre lui et li dit que bien soit il uenuz . 
Sel prant tot armé antre ses braz et li dit  or li soit pardoné que que ait meffait  sauue l  anor et la droiture de cest chastel   Car uos deuez bien en ceste uile auoir pooir de fere une force qui a moi apartiengne  ne ge ne uos efforceroie mie  car ge sui hom liges lo roi Artu de cest chastel et de qanque il li apant . 
 Lors commande li sires que il soit desarmez . 
Et il dit que il iroit ancor annuit aillors  se il auoit son cheual . 
Mais li sires li dit que il n  an aura or mie  car se li rois Artus i uenoit  si lo couenroit il çaianz gesir une nuit se il ne uoloit aler ancontre la droiture do chastel et ancontre les costumes . 
 Et quex sont les costumes et les droitures   fait Hestors . 
 uos seroiz ançois desarmez  fait li sires  que io die . 
Et seiez autresin aseür comme se uos estiez en la maison uostre dame la reine  et la moie . 
 Lors saillent auant uallet  si lo desarment . 
Et com li sires lo uit desarmé  si lo prisa mout  car a merueilles estoit biaus et bien tailliez  et a meruoilles sanbloit preu et hardi cheualier . 
Sel troua li sires de mout belles paroles et de mout sages et de mout biaus respons . 
Et Hestors li dit et requiert qu  il li die la costume do chastel . 
Et il li dit que auant li die son non . 
Et il li dit que il est apelez Hestors . 
 Hestors  fait li sires  il est uoirs que cist chastiax est miens . 
Et il est si forz com uos poez auoir ueü  et por la grant force que il a  en ont aü anuie maint prodome  car il marchist a trois barons assez puissanz et felons . 
Li uns est li rois Benianz de Norgales  et li autres Malauguins  li Rois des Cent Cheualiers  uns rois mout fiers et mout puissanz et mout bons cheualiers et coisins Galehot  lo fil a la Iaiande . 
Et li tierz est li dus Esçaüz de Cambenic . 
Cist troi ont toziorz cest chastel encoui et toziorz m  ont guerroié  mais  Deu merci  ancor n  en ont il mies . 
Et neporqant ai perdu tant que ores est montee une tançons et une guerre antre lo roi de Norgales et lo duc de Cambenic  si ne me guerroierent passé a trois anz . 
Ne ge n  ai orandroit guerre fors dou Roi des Cent Cheualiers  et non mies de lui  car il est grant pieç  a en la terre Galehot  son cosin . 
Mais uns suens seneschauz me fait mout mal  qui est mout preuz et mout guerroianz  si a non Marcanors . 
Si n  est nus iorz que il ne ueigne ci deuant et uient a la porte deuers lo pont por peçoier lor lances et por hurter  mais il ne troueront ia do mien hors uaillant une maaille . 
Ne il nel font se por ce non que tant me cuident annuier que ge face uers aus aucun plait mauuais . 
Mais  se Deu plaist  ge no ferai ia mais  puis que tant ai demoré a faire . 
An tel angoise ai esté des que ge uig an terre  tant que ge suis mais uiauz . 
Ne ge n  ai o monde si grant duel com ge ai de ce qu  il n  iert aprés moi qui cest chastel maintiegne aprés moi si bien com ge l  ai maintenu  car ge n  ai de toz anfanz que une file mout belle et mout sage  qui poïst ia auoir trois anfanz par aage . 
Ne ge ne la uoil marier iusque tant que ge truisse un cheualier de si grant richece o de si grant proece ou ele fust bien anploiee et qui aprés moi maintenist cest chastel a annor  car se ge la uousise auoir mariee o lingnage a mes anemis  ele fust mariee bien et hautement . 
Mais mes cuers ne les porroit amer  car trop m  ont tué de mon lignage et de mes charnés amis . 
Et a mon seignor lo roi Artu an ai enuoié maintes foiz por ce que il i meïst consoil  mais il a tant a faire de ses granz anuiz que il a au cuer que il n  i puet consoil metre . 
Et ge ne l  an blasme mies  car ge sai assez de ses granz paines et des tribouz ou il a esté . 
Et ge puis assez atandre  Deu merci  car cist chastiax ne crient siege  puis que nos aiens a mengier . 
Mais mout ai perdu de mes homes . 
Et por ce que ge n  auoie çaianz mais gaires cheualiers  si uindrent a moi li boriois de ceste uile  or a trois anz  et me distrent que trop demoroie a ma fille marier . 
Et ge lor dis que ge ne ueoie lo leu . 
Et il distrent que se ge ne m  en maintenoie a lor consoil  il me guerpiroient la uile et iroient an autres terres  car trop auoient sofferte ceste male auenture . 
Et ge dis que si feroie gié  mais que ce ne fust contre m  anor . 
Et il me distrent que il me donroient bon consoil et laial et sanz honte  mais que ge lor iurasse a tenir ce qu  els diroient . 
Et ge lor iurai . 
Et il me distrent que ia mais cheualiers n  antrast an cest chastel qui ne geüst une nuit an ma maison et qui ne demorast l  andemain aniusque au midi an l  aide de la uile . 
Et lo ior qu  il s  an deuroit aler  ainz qu  il aüst les armes  li couanroit iurer sor sainz que a toziorz seroit nuisanz et annemis a toz ces qui guerroieroient lo Chastel de l  Estroite uoie - issi a non li chastiaus - se il n  estoit hom a celui qui lo guerrieroit . 
Ne ia hors do chastel n  isisient se par celui sairement non . 
  Certes  dist Hestors  ci a mauuaise costume  car li estrange ne deüssient mies comparer autrui guerre de autrui chastel qui rien n  i ont mesfait . 
  Par foi  sire  il lo firent issi  por ce que nos ne poons auoir secors do roi Artu qui mes sires liges est . 
Si distrent que il porroit tex uenir çaianz por cui li rois secorroit lo chastel  por ce que il orroit les granz maus qui an auienent et qui an sont auenu  car ce est li chastiax de tote Bretaigne qui est toziorz an greignor trespas . 
Et si distrent que par ce porroie marier ma fille an aucun preu bacheler cui ses chemins aporteroit çaianz . 
Ensi si ne morroie mies sanz oir . 
Et ancor n  a mies set iorz que li rois Artus i a perduz deus de ses cheualiers de sa maison . 
Ce poise moi et mout an suis dolanz por lui que onques tel costume i fu mise . 
Mais ge lor iurai  si me couient tenir lo sairement . 
 Qant Hestors ot des cheualiers lo roi que deus en i a pris  si li demande qui il sont et comment il furent pris . 
 Ge lo uos dirai  fait il  li uns a non Yuains et li autres Sagremors  qui iurent çaianz et me distrent que il queroient lo meillor cheualier qui onques l  escu portast  et si ne sauoient ou  ne il no conoissoient  et que messires Gauuains estoit compainz de ceste queste . 
Et qant ce uint l  andemain  qu  il orent iuré a qelque poine  car Sagremors disoit q  il nel iureroit  ia por ce porroit çaianz am prison morir . 
Ne onques n  en uost rien faire por rien que messires Yuains li deïst  qui li looit mout a faire  por ce que ge et li chastiaus somes lo roi Artu . 
Mais il n  an uost rien faire  tant que il oï noz anemis qui estoient la fors a cele porte . 
Et messires Yuains les oï  si iura . 
Et Sagremors dist  puis que li guerroior estoient si pres  donc iureroit il . 
Et il iura  et ge li fis aporter ses armes  si s  arma . 
Et uindrent andui auoc mes cheualiers a la porte et me proierent mout que ge les lessasse fors issir comme cil qui uolentiers font d  armes et prodome sont . 
Et ge ne uos  car ge les sauoie a uolenteïs d  asenbler  si cremoie que il perdissent  car nos auions çaienz po de cheualiers  et cil dehors estoient assez et mout cheualeros . 
Tant que ge lor dis  s  il me uoloient fiancier que il ne passeroient un petit poncel qui est la aual el chief de cele chauciee de ça  ge les an laroie issir  et que chascuns d  aus deus ne iosteroit a plus d  un cheualier  et se plus en uenoient sor aus  il se trairoient çaianz arrieres . 
Et il lo me fïancierent  et il an issirent hors sanz plus de gent et demanderent de la a aus deus cheualiers por ioster . 
Et Marganors lor en anuoia deus  dont li uns estoit li miaudres iosteres que ge onqes ueïsse et li plus adroiz . 
Si iosterent aseürement tuit quatre . 
Et iosta Yuains a l  un  si l  abati tot au premier cop . 
Et Sagremors iosta de quatre lances au bon iosteor  et que an la fin fu Saigremors portez a terre  et il et ses cheuaus . 
Et ge les fis andeus semondre de lor fïances  si s  en reuinrent  et dist messires Yuains que onques an sa uie n  auoit ueü si apert iosteors fors solement lo cheualier que il auoient troué au nain batant sor une fontaine  qui auoit abatu deuant monseignor Gauuain quatre des meillors cheualiers que l  an saüst ne deüst nomer . 
 Et qant Hestors l  ot  si en est toz rogiz de honte . 
Et toteuoies li demande comant il auoient esté pris . 
 Il me tinrent si an grant  fait li sires  comme cil qui mout prodome sont  que se ge nes an laissoie issir  que Saigremors istroit de son san  por ce que il estoit an reclus  si s  en uoloit mesler a mes cheualiers et combatre ueiant mes iauz . 
Et issi les an laissai issir et baillai a chascun un glaiue grant . 
Si asanblerent a toz cels qui estoient sor lo poncel . 
Et abati Sagremors lo bon iosteor au premerain cop  et son cheual sus lui . 
Et Yuains an rauoit un autre abatu . 
Si mistrent les mains as espees . 
Et uos di que il i firent assez d  armes se il se fusient mené par messure . 
Mais il s  abandonoient trop  car il se fioient an lor fiances qui sont trop granz . 
Et neporqant  ia rien n  i perdisent se ne fust Sagremors  qui bien doit auoir non Desreez  car il ne metoit nule raison a son afaire . 
Ne onques an tote ma uie ne ui autant d  armes faire a un sol cheualier com il fist tres desus lo poncel  tant que ge meïsmes i oi domage  que ge i anuoia de mes cheualiers  et toz  an aide  et ge meïsmes an issi . 
Et com il nos uirent aprés els  si laisserent corre a cels de la  si commança la meslee des iuque sus lo poncel  tant que an la fin i perdi gié trois de mes cheualiers  et il furent pris . 
Mais plus me poisse d  aus que des morz  car il n  i a nul recourier  et cil estoient trop prodome  si an istront a poignes . 
 Quant Hestors a oïes ces nouelles  si commança a sospirer mout durement por les conpaignons lo roi . 
Et neporqant il nes conoissoit mies  mais il auoit maintes foiz oï parler de monseignor Yuain et de Sagremor  mais il n  auoit onques esté lor acointes  si metroit uolentiers an aus consoil s  il pooit . 
En tels paroles se deduient tote ior  tant que li mengiers fu apareilliez . 
Si asistrent  et mout fist li sires d  Estor mout grant feste  car mout li sanbloit estre de grant ualor et prodom . 
Et qant fu ore d  aler cochier  si se cochierent . 
Cele nuit ne dormi pas Hestor tote  ainz pansa a la deliurance monseignor Yuain et a la Sagremor  se uns seus cheualiers i peüst metre consoil . 
Mais trop i a grant meschief  que il est toz seus et si anemi sont mout et bon cheualier . 
Au matin se leua si main com il pot lo ior ueoir . 
Si fu ia leuez li criz par la uile  et cil saillent as armes qui n  orent mies gaitié . 
Li sires s  arma . 
Et Hestors lo uoit  si demande ses armes . 
Et li sires li dit que auant lo couient iurer . 
Et il dit que prez est  des que il n  an puet autre estre . 
Et mout li est tart que il uaigne au poigneïz . 
Et li sires ot faite messe apareillier  si l  i maigne et la li fait oïr . 
Et lors si iura . 
Et ses armes furent apareilliees  si s  arma . 
Et uindrent tuit a la porte deuers lo pont  si fu ouerte  et desoz o ual  au chief do pont  auoit une barbacane fermee  si auoit dedanz serianz qui la gardoient . 
Si uenoient tote ior cil d  aual iuque a cele barbacane  mais cil dedanz n  an osoient mais issir  car trop se dotoient . 
Et cil dehors commancerent a uenir tot a desroi  comme ione bacheler et prodome qui quierent  li un lo gaaign  et li autres de ioster . 
Et Marganors  li sires  qui mout estoit bons cheualiers et seürs  cheuauchoit souant derrieres  car il n  estoit mies auec les premerains . 
Quant Hestors les uit uenir si a desroi  si dist au seignor   Sire  nos poons bien aler iusque a ce pont  car iusque la ne dotons nos rien  et plus i poons nos gaaignier que perdre . 
Et esgardez quex genz ce sont ci . 
Et se ge onques soi rien  tuit cist ne sont se poure home non et bacheler dessirranz de ioster . 
Se uos me creiez  nos istrons ancontre aus la hors . 
Et si esgardez tot lo meschief qui auenir i puet . 
Et qanz cheualiers auez uos çaianz   Et li sires li dit   Trente trois sanz plus . 
Et uos iestes  fait il  par desoures . 
  Sire  fait Hestors  nos somes donc plus que cil qui la uienent a desroi  et se il estoient plus de nos lo tierz  si deurient il auoir tot perdu  par coi nos ne passisiens ce petit poncel dela  car la chauciee deça est si estroite que il ne uandront mies a lor bandons  et nos auons noz serianz et noz cheualiers qui nos secorront . 
 Et li sires dit qu  il dote mout la maisniee Marganor . 
 Et ueez lo la a cele grant anseignes . 
  Certes  fait Hestors  se il estoient li plus prodome do monde  si porroient bien cil de ça perdre  ainz qu  il aüssient secors . 
 Tant li dit Hestors que li sires li otroie l  isir hors  par couant que Hestors li fïancera leiaument que il ne passera lo petit poncel dela sanz son congié . 
 Non  sire  fait Hestors  se force ne m  i moigne . 
  Non  fait li sires  force qui soit ancontre uostre uolenté  mais se uos par uostre uolenté i alez  sachiez que uos seriez pariurs . 
 Issi li fiance Hestors . 
Et lors uient iusque a la barbacane  si la fait ourir . 
Et cil de la se commancent a desreer tres deuant  car il cuidoient que nus n  osast issir hors . 
 Sire  fait Hestors  se nos issons ancontre els  il s  an torneront ia  si les aurons perduz . 
Mais ge m  an istrai  et si tost com il passeront lo poncel  ge lor corrai sore . 
Et se il an chiet nus  si ne seiez mie lanz do retenir . 
  Gardez bien  fait li sires  que uos ne passez lo poncel  car bien sachiez que se mes sires li rois Artus i estoit et il meïsmes  ses cors  i aloit outre ma deffanse  ne lo secorroie ge mies  car ge l  ai iuré  Atant passe lo poncel uns de ces de la et uient poignant a effroi . 
Et aprés i reuient uns autres lo lonc a uint toisses  et aprés celui reuient li tierz . 
Et Hestors s  estoit retraiz arieres dariés la barbacane et fist monter les siens qui a pié estoient . 
Et li premiers de la uint iuque a la barbacane por ferir ou tas . 
Et si com il aproche  Hestors lait corre tres parmi la barre si tost com il puet aler  si l  auise mout bien tres desoz la gole  si lo porte a tere . 
Et de meïsmes celui poindre fiert l  autre aprés  si qu  il lo porte a terre  lo cheual sor lo cors . 
Et ses glaiues brise . 
Il met la main a l  espee et laisse corre au tierz  si l  ancontre tres desoz lo poncel  si peçoie sor Hestor son glaiue . 
Et Hestors s  an uient par lui  si li done grant cop de l  espee sus lo hiaume  si qu  il li peçoie et fant  et fust cheoiz  se il ne se tenist sor lo col de son cheual . 
Et li cheualier de la barbacane laissent corre as deus cheualiers qui estoient chaü  si les retienent a force . 
Et li uns d  aus hurte lo cheual ancontre celui qui a cheual estoit  sel fiert d  une lance  si que il ua a terre . 
Et lor force faut  si les retienent toz trois . 
Et Hestors est retornez ariés por panre un glaiue  qu  il uost laissier corre droit au poncel contre les autres qui uenoient mout durement . 
Si l  aert li sires par lo frain et iure son sairement que il n  i portera ses piez . 
 Nos auons ores  fait il  assez gaaignié au ioster . 
Qant nos porrons  si gaagnerons en autre maniere . 
Mais li iosters ne seroit ores preuz  car Marganors i est ia uenuz . 
Et beneoite soit l  ore que uos uenistes çaianz  et qui lance uos aprist a menoier . 
 Lors resont descendu et resont anbrunchié an l  antree de la barbacane  et dient que ci les atandroient . 
Et Marganors a oïes les nouelles des cheualiers qui sont pris  si an est mout dolanz . 
Et l  an li a conté que laianz a lo meillor cheualier qui onques fust  que toz trois les abati . 
Et Marganors dit que se il uelt ioster  que il l  aura ainz que il s  an parte  nes s  il estoient dis autresi boens com il est . 
Lors coure tote la chauciee de ces dehors . 
Et li sires do chastel commande as archiers de la barbacane que il traient  et il si font  car il ne traioient mies tant que il lor aüst commandé . 
Et qant li sires do chastel uit la grant force de cels de la  dom tote la chauciee iert ia couerte  si fait clore la barre de la barbacane que Hestors ne s  en issist  que trop lo sent uolenteïf . 
Et cil de la ne laissent onques por les archiers que il ne ueignent iuque a la barbacane  car tuit li plus de lor cheuaus estoient tuit couert de fer . 
Et com il sont uenu iuque a la barbacane  si lor lancent cil dedanz granz pex tranchanz et aguz et groses pierres . 
Mais il ne s  osent mies abandoner do tot  car mout rauoit archiers dehors . 
Et qant cil dehors uoient que il ne porroient plus ores faire  si se retraient ariés iusque dela lo poncel . 
Et Marganors les anuoie a desroi si com li troi estoient uenu auant  or un  or deus  or trois . 
Et lors redesfant li sires que li archier ne traient or plus  si refait la porte ourir . 
Et Hestors s  an reuielt issir . 
Et li sires li otroie sor sa fïance que il li auoit faite do petit poncel  et il li otroie . 
Lors ist hors . 
Et uns cheualiers de la li laisse corre  et il a lui . 
Si lo fiert Hestors si durement que il li perce l  escu et lo hauberc et lo braz senestre  et lo point parmi outre lo braz an la mamelle  et li sans an uole . 
Et cil chiet et cil de la barbacane lo pranent . 
Et il garde  si uoit un cheualier outre lo poncel qui estoit apareilliez de ioster par sanblant et ne uoloit lo poncel passer  que Marganor li auoit desfandu  qui a grant duel de ses cheualiers que il auoit perduz  que par un po que il n  anrage . 
Et cuide que li cheualiers past lo poncel  car se il estoit de la  il n  i ranterroit ia mais . 
Et con Hestors lo uoit  si broiche cele part  que ancorres estoit ses glaiues toz antiers . 
Et li cheualiers qui l  atandoit se trait ariés petit a petit uers lor gent  qui estoient un petit loign . 
Et li sires do chastel cria a Hestor qu  il li manbre de sa fïance . 
Et Hestors estoit ia sor lo poncel et crie au seignor qu  il li doint congié por aler aniusque au cheualier . 
Et li sires li dit que se il passe lo pont un sol pas  il aura sa foi mentie . 
Et com Hestors l  antant  si en est mout angoiseus et dit au cheualier que il ueigne outre lo poncel  et il l  aseüre de toz ses homes fors de lui . 
Et il dit que il n  an fera neiant . 
 Mais uos  fait il  uenez de ça  et ge uos aseür de toz ces de ça fors  fors que de mon cors solement . 
 Et Hestors li dit que uolentiers i alast se il poïst sanz soi mesfaire . 
 M  aïst Dex  fait li autres cheualiers  ce n  est se coardisse non . 
 Et Hestors an a grant honte et par un po qu  il n  i passe se a desleiauté ne li fust tenu . 
 Mais atandez moi  sire cheualiers  et ge irai panre congié . 
 Et il dit que si fera il  mais que  uos meïsmes lo me reuenez dire . 
 Lors retorne Hestors et prie au seignor do chastel que a ce seul cheualier lo laist ioster . 
 Et ge uos di que  sor ma fïance  sanz plus faire m  an reuenrai çaianz  car il m  aseüre de toz homes fors lui . 
 Et li sire li dit que il n  i era hui mais par son congié . 
Et Hestors li prie mout  mais li sires ne li uiaut otroier . 
 Sire  fait il  donc li uois ge dire  que ge li a creanté . 
  Certes  fait uns des cheualiers  il passera ia outre  car il en est trop angoiseus . 
Mais se Marganors creante que il n  ait garde de toz les suens  si le lessiez aler par couant que  se il an uient au desores  il s  an reuanra . 
 Et li sires li otroie  si anuoie auoques lui un cheualier a Marganor parler  qui auoit porparlé un des greignors baraz do monde  car il auoit porparlé et commandé que si tost comme li dui cheualier iosteroient  et si home uerroient lor point  que il se meïssent au pont depecier  mais que il au cheualier n  adessasent . 
Et il anuoieroit quatre uinz cheualiers que ilueques estoient an un recoi por lui panre  com il ne porroit ariers passer  car li marés estoit tex que nus hom n  i antrast qui ia mais en issist . 
Por ce si uoloit faire lo poncel depecier . 
Lors uint li cheualiers auoc Hestor sor lo pont et demande Marganor . 
Et il uient et dit que se il aseüre toz ses homes fors de lui  il aura la bataille se il uelt . 
Et Marganors creante que ia hom de toz cels qui ci sont n  i metra main . 
Et cil  qui garde ne s  en prant do barat  li otroie  si s  an reuient li cheualiers a la barbacane . 
Et tuit montent en haut por ueoir la ioste . 
Lors s  antresloignent li dui cheualier et laissent corre les cheuaus si tost com il plus puent  et s  antrefierent des glaiues  qui mout furent fort  si durement que a la force des braz et des lances se portent a terre  les cheuaus sor les cors . 
Et cil dehors estoit li miaudre iosteor do monde . 
A ce qu  il furent chaü  si corrurent trestuit li home Marganor lo poncel depecier  qui de fust estoit . 
Et Hestors releua plus tost que ses conpainz  car il estoit plus uistes et ses cheuaus plus forz . 
Et com il fu releuez  si oï la noise do poncel depecier darriers lui  si saut el cheual et uient au poncel et fiert do tranchant de l  espee grant cop  si que il en ocit et mahaigne de ces qui a cop l  atandent . 
Et il s  an fuient tuit  car il ne l  osoient tochier por lo creant de lor seignor . 
Si remaint toz li ponciaus toz estraiers . 
Et neporqant anpirié l  ont de ne sai qantes planches qui an estoient ostees . 
Et Marganors i uint poignant  toz sanz hiaume  et dit a Hestor qu  il li fait tort qui ses genz li ocit . 
 Mais uos  fait Hestors  faites mal et desleiauté qui a uoz genz me uoliez faire retenir . 
  Ia n  a nus d  aus a uos mise main  ne tort ne uos ont il mies fait se il depeçoient lo pont  car il n  estoit mies uostres  ainz estoit a noz anemis . 
  Biaus sire  fait Hestors  laisiez moi ma bataille . 
Et de qanque uos me sauroiz demander  ge suis prez de droit faire . 
  Mout uolentiers  fait Marganors  se uos me creantez a faire droit de qanque ge uos saurai que demander . 
 Et Hestors li otroie  par tel couant que nulles de ses genz ne li feront rien  ne a lui  ne au seignor do chastel . 
Et se il conquiert lo cheualier  il l  an manra ou chastel sanz contredit et sanz tançon . 
Et Marganors lo fïance comme cil qui cuide que ses cheualiers lo conquiere . 
Lors reuienent as iostes antre Hestors et lo cheualier  si lo porte Hestors a terre mout durement do cheual  qui trop iere bons et hardiz . 
Et Hestors l  auoit bien coneü a bon  si lo prant par les regnes et lo mist outre lo pont et lo feri parmi la crope de son glaiue qui ancore iere antiers . 
Et il s  en fuit tote la chauciee  so pranent cil dedanz . 
Et li cheualiers estoit durement bleciez qui deus foiz estoit chaüz  si se releuoit au miauz que il pooit . 
Et Hestors s  an reuient par lui  qui ot laissié cheoir lo glaiue  si l  aert par lo hiaume a la destre main  si sache si durement a lui qu  il li ront toz les laz  si li esrache si durement de la teste qu  il l  abat a terre tot adenz  si que par po qu  il n  a totes les danz brisiees an la gole . 
Et tot lo nes a escorchié  si saigne mout tres durement . 
Et Hestors descendist mout uolentiers por lui conquerre  mais il se dotait de traïson . 
Si ne descendié mies  ainz giete lo hiaume tant com il pot loign et met la main a l  espee si uient au cheualier  qui se leuoit  et lo fiert do plat de l  espee par deus foiz  si qu  il l  abat a terre . 
Et il  saigne autresi durement comme s  il fust naurez a mort . 
Et Hestors torne lo dos uers lo poncel et iure que  se il ne se rant por outrez  il li copera la teste . 
Et cil ne puet mot dire qui an pasmoisons est . 
Lors descent Hestors a terre tant qu  il li abat la uantaille et auale iuque sus les espaules  et fait sanblant qu  il li uoille la teste coper . 
Et Marganors i est uenuz poignant toz sanz hiaume  que il n  i uoloit mies uenir armez que l  an n  i pansast traïson  et dit que assez en a fait . 
Mais Hestors no uoloit atandre a pié  ainz saut o cheual  espee traite . 
Et Marganors li crie que il n  ocie mies lo cheualier . 
Et il dit que si fera  o il se randra por outrez . 
Et il dit que il li fera tenir . 
Lors relieue li cheualiers de pasmoisons et saut sus  la ou Marganors parloit a Hestor  et met la main a l  espee trop uiguereusement et coure la teste de son escu et s  aparoille d  asaillir et de deffandre . 
 Commant  fait Hestors  sire cheualiers  si uolez ancor conbatre   Et il dist  uoires  car ancor est il toz forz . 
 A lui  fait Marganorz  ne uos conbatroiz uos plus  car uos iestes ses prisons  o se ce non  ge li feroie tort  que ge li creantai que ge uos feroie tenir prison . 
  Prison  fait il  an non Deu  ses prisons ne serai ge ia  tant com ge me puisse deffandre . 
  Si seroiz  dist Marganorz  car ge l  ai pleui . 
  Puis que uos lo uolez  fait li cheualiers  il ne m  est mies honte de uostre uolanté otroier  car uos iestes mes sires liges . 
 Lors uient auant  si tant a Hestor s  espee . 
Et il l  an moine deuant lui o chastel . 
Et Marganors li dist que il ne s  an uont deuant que il li ait fait droit . 
Et il dit que no fera il   Ainz suis  dist il  orandroit toz prez se uos me uolez de rien acheisoner . 
 Et cil li met sus que il li a nauré ses homes an droites triues  car il li auoit creanté que il n  auoient de lui garde . 
Et Hestors li dit que il no creanta onques et s  il li aüst creanté  ne l  an aüst il mies fait tort  car il se menoient desleiaument a lui . 
 Mais ge ne cuit mies  fait Hestors  que il lo feïssent par uos  que  se Dex m  aïst  ge uos taig a leial cheualier  por ce que uos auez fait tenir au cheualier la couenance que uos m  aüstes . 
 Et totesuoies dist Marganorz que il s  an ueigne en sa prison comme anchaüz  o il se deffande que il ne l  ait mauuaissement fait . 
Et totesuoie l  apelle cil de foimantie et de desleiauté  et prez est dou mostrer contre son cors . 
Et Hestors li dit que il n  est corz ou monde ou il ne s  an osast bien deffandre . 
Et li sires de l  Estroite Marche dist que  se il l  an croit  ia illueques ne s  an deffandra  car la force estoit Marganor . 
 Et n  aiez garde  fait il a Hestor  que nos auons bien ueü que uos n  an auez faite nule desleiauté . 
Il n  est corz o monde o nos ne uos an portesiens tesmoign  et s  il uos an uiaut apeler  si uos en apiaut an la maison lo roi Artu . 
 Et Marganors li dit  se il ne s  an deffant ci  il n  est corz el mont o il ne l  an alast apeler et de fauseté et de desleiauté  et lors si aura plus honte . 
Et Hestors dit que ia Damedex ne li aïst qant il ia an autre leu l  an ira apeler  il est prez que il s  en deffande . 
 Se uos m  an creez  dist li sires de l  Estroite Marche  uos ne lo feroiz mies issi  car uos auez hui fait assez d  armes . 
Mais demain soit apareilliez de sa bataille  et uos ausi  puis que par bataille uos an uolez escuser . 
  Non ferai  dist Hestors . 
Il n  an deuisera ia rien que ge n  an face  ne ge n  ai rien fait d  armes qui me griet . 
  Certes  dit li sires  ge me criem mout de traïson  et il seroit mout granz domage se il uos auoient an prison . 
Et se uos acoint que se uos uos conbatez la fors  il uos porra si par ses genz o panre o uaintre se il uelt . 
  Ostez  sire  fait Hestors . 
Il nel feroit mies . 
  Donc ne ueïstes uos  fait li sires  qu  il fist depecier lo pont por uos retenir  An la fin ai ge paor d  autre angin  car de nos ne porriez uos auoir secors  car il a trop grant gent . 
Mais ge uos anseignerai a conbatre an tel maniere que uos n  auroiz garde de lui . 
Et si est il uns des meillors cheualiers do monde et qui plus set d  armes . 
Mais se il fait tote sa gent desarmer et il uos afit que ia nus ne se moura por lui secorre ne por uos encombrer  et puis uos combatez en ceste chauciee antre ce grant pont et ce poncel  et com il sera deça  si soit li ponciaus toz depeciez que nus n  i poïst passer tant que li uns an soit outrez  issi porroit estre la bataille . 
Mais autrement ne lo uos loeroie ge mies se uos lo uoliez por moi laissier . 
 Et Hestors dit que ansi sera ele s  il l  ose faire . 
Lors uint arriers armez iuque au poncel et deuise a Marganors les couenances . 
Et il demande comment il seroit seürs do seignor de l  Estroite Marche et de ses genz . 
Et Hestors dit qu  il li fera iurer et fïancier . 
Et Marganors l  otroie  cui il mout tarde de la bataille auoir . 
Lors uienent antre lui et Hestors desor lo poncel . 
Et il dit a ses genz  si chier com il ont lor annors  que nus ne s  an moue deuant que Hestors soit conquis ou que il an maint lui dedanz lo chastel . 
Et ansi lo fait fïancier a son conestable  qui estoit ses hom liges  et a toz les autres  qui si home estoient . 
Puis lace son hiaume et uient a la bretesche  la ou li sires do chastel estoit . 
Et Hestors li fait fïancier au seignor et a ses genz que il n  a garde ne de lui ne de ses genz  se auant ne se mueuent les soes genz . 
Et auoc lui fïancent tuit li cheualier par la proiere d  Estor . 
Lors ont lo poncel depecié . 
Et li marés estoit si granz antor et desoz que nule riens n  i antrast qui ia mais an isist . 
Si tost com li ponciaus fu depeciez et que nule rien n  i peüst passer  si mut Marganors do poncel et Hestors de uers la bretesche  si s  antreuienent  les escuz as cox  si tost comme cheual lor porent corre . 
Et chascuns d  aus ot assez cuer et uertu grant . 
Et li uns fu chauz d  ire et de mautalant  et li autres angoisos et uolenteïs d  anor conquerre . 
Si orent glaiues forz et roides  a fers granz et tranchanz . 
Et Hestors fu montez sor lo cheual au cheualier que il auoit conquis dehors lo poncel  qui mout estoit de grant bonté . 
Si s  antreuienent de grant aleüre et s  antrefierent sus les escuz . 
Si peçoie Marganors son glaiue sus Hestor . 
Et Hestors fiert lui  qui tot i met lo cuer et la uertu  que il lo ploie tot desus l  arçon darrieres et l  ampoint  si que il fait uoler an un mont et Marganor et lo cheual . 
Et au parcheoir peçoie Hestors son glaiue . 
Et Hestors ne se pot retenir  si durement uenoit . 
Et cil gisoit au trauers de la chauciee  qui gaires n  estoit lee  et Hestors s  an ua par desus lui . 
Et ses cheuaus se fiert en l  autre de toz les quatre piez  si uole outre  et il et Hestors desus . 
Mais gaires ne demorerent illuec  car de mout grant force et de mout grant bonté estoit li cheuaus  si resaut sus atot son seignor . 
Lors met Hestors la main a l  espee et fait son poindre iusque a la bretesche . 
Et reuient ariés  l  espee an la main . 
Et uoit que Marganors fu releuez et que ses cheuaus s  an fuit ia la chauciee et uient au poncel de si grant aleüre com il puet . 
D  autre part si chiet o marec des deus piez derriers  et de ces deuant se tient a soiche terre  si fust perduz se a force ne l  an traissisent les genz Marganor . 
Et com Hestors uit que il est a pié  si nel uost a cheual requerre  qu  il crient qu  il ne li oceïst son destrier  si descent et lo baille a deus serianz de la bretesche  et oste l  escu do col et uient mout uiguereusement  et mout li siet . 
Si prient cil de la bretesche por lui  si plorent cil do chastel et de paor et de pitié . 
Et com Marganors lo uoit issi uenir  si fait autretel et dit a soi meïsmes que tel iosteor ne uit il onques mais meillor . 
Mais il ne cuide mies que il a l  espee lo poisse conquerre  car il cuidoit estre uns des miaudres cheualiers do monde  et sanz faille il estoit de mout grant proece . 
Atant sont uenu a la meslee  si giete souant et menu li uns a l  autre et se cueurent des escuz au miauz que il puent . 
Et Marganors sauoit mout de l  escremie  car de loign l  auoit apris  si li aida mout . 
Si se couri et garanti tant com escuz li dura  si ne se lassa mies  ne ne hasta de gitier se il ne uit mout bien son colp enploié . 
Et Hestors toteuoies les gita comme cil qui ne se santoit mies an sa uertu qu  il poïst ia estre lassez ne conquis  tant que il li cope si l  escu et detranche et achantelle que mout an i a petit remex  si estoit fanduz et amont et aual iusque an la bocle . 
Et la place estoit ionchiee des pieces qui an uolent  car l  espee que il portoit estoit de trop grant bonté et chascun ior amandoit . 
Et les armes Hestor n  estoient onques gaires anpiriees  ne mais que sor la destre espaule auoit aü un cop qui mout l  auoit anpiriee  si li estoit illuec fausez li haubers  et la charz tranchiee iusque a l  os  si seignoit mout durement . 
Si faisoit mout grant chaut  car il estoit sestambres  et li braz li afeblist mout  si ne feroit mies si granz cox ne si uigueros com il auoit fait deuant . 
Et qant Marganors lo uoit  si an fu mout liez  car ancor estoit auques fres  si li cort sus et mout lo haste . 
Et Hestors se coure mout bien  que ses escuz estoit ancor auques antiers  et si que a grant poines lo fiert Marganors se sor l  escu non . 
Ensi se contient tant que midis fu passez . 
Et lors ot Hestors si s  aleine reprise  si recoure et ot mout grant honte de ce que tant s  iere soferz sanz gaires grant proece faire . 
Si recort sus a Marganor mout uiguereusement  si lo fiert mout a bandon  si lo blece mout et ampire  tant que ia a mout grant paor . 
Si ne fait mais gaires Marganors que sosfrir  que mout a perdu de sanc . 
Et li sanble estre Hestors plus forz et plus uistes que il n  auoit esté au comancement  si l  an poise mout an son cuer et uoudroit auoir fait de son chief greignor meschief que il n  a encores  par couant que il n  aüst onques la bataille amprise . 
Et mout anpiroit ia . 
Si li dit   Sires cheualiers  uos iestes mout bons cheualiers et mout uos pris . 
Et la bataille de nos deus est commanciee por noient  et granz domages seroit se li uns de nos i moroit . 
Et ge ne uos an fais nule honte se ge uos an quit . 
Ge la uos lais  car ge uoil miauz auoir perdu de la moie gent que ge uos en aüsse mort an bataille . 
Et mout sauroie uolentiers uostre non . 
 Et Hestors li respont que la bataille ne laira il pas atant  car il i auroit honte   se uos ne uos teniez por outrez . 
  Certes  dist Marganors  por outrez ne me tanrai ge ia  se Deu plaist . 
Et puis que uos auez refusee l  annor que ge uos faisoie  ie m  an irai par la bataille . 
Et cui Dex an donra l  annor  si la praigne . 
 Lors s  antrecorent sus  si dura la bataille mout longuement  tant que mout an a Hestor grant honte et grant duel de ce que la bataille a tant duré  que mout cuidoit auoir plus a faire an sa queste que il n  auoit fait . 
Si li est auis que mauuaissement lo parfera . 
Lors li cort sus mout uistement et fiert de l  espee granz cox la o il lo uoit plus anpirié  si lo blece mout . 
Et cil se coure de tant d  escu com il a  et toteuoies ganchist as cox et uait la o il troue place . 
Et Hestors lo moine la ou il uelt  et bien uoit li uns et li autres que mout an a lo poior Marganors . 
Et Hestors lo haste mout  si fiert grant cop sus lo hiaume et recoure et fiert de tote sa force  si que il li fant et met l  espee pres de demie . 
Si l  estone  si que il l  estuet uenir a un genoil . 
Et il sache l  espee si durement que par un po que Marganors ne feri des paumes a terre  si que mout demore a redrecier . 
Et Hestors li cort au hiaume  si lo li cuide sachier a terre . 
Et li hiaumes li remaint an la main  et il hauce la main  si lo giete au plus que puet loign o marés . 
Et lors saut sus Marganors  si se coure au miauz que il puet . 
Et Hestors li dit que il se taigne por outrez  car or cuide il bien auoir lo meillor de lui conquerre  ia si ne se saura deffandre . 
Et cil dit que ia a outré ne se tanra il ia por lui . 
 Que ge suis plus forz que ge ne fui mais pieç  a  ne mes hiaumes ne me faisoit se nuire non  car trop auoie grant chaut . 
 Lors li cort sus Hestors mout durement . 
Et la ueüe est celui refreschie por l  air que il a ueü  si se desfant mout durement tant com il s  a de coi courir  mais mout dote de la teste que il a descouerte et desarmee de hiaume  si lo couient an la fin ganchir . 
Et totesuoies lo moine Hestors la ou il uelt . 
Et cil se retorne tant qu  il est a force menez iusque a la faute do poncel  et a po qu  il ne chiet anz . 
Et com Hestors lo uoit  si li escrie   Ha  Marganor  tu charas ia ou marés . 
Trai toi ça . 
 Lors saut arriers Hestors  et cil se regarde et uit que  se cil lo chaçast un po plus  morz fust . 
Lors se retorne Hestors deuers lo poncel  si lo met antre lui et la bretesche  si li dit que il se taigne por outrez . 
Et cil dit que il uoudroit miauz estre morz orandroit . 
 En non Deu  fait Hestors  donc i morroiz uos toz . 
 Lors li cort sus  si lo haste mout  tant que il ne set o il ua . 
Et com Hestors se regarde  si uoit que Marganorz est sus lo bort de la chauciee et par un po que il ne chiet anz . 
Et Hestors li escrie   Marganor  Marganor  tu seras ia morz . 
 Et cil se regarde  si uoit que par un po que il n  est chaüz o marec  si an prise mout Hestor de ce qu  il li a deus foiz garantie sa uie . 
Si se panse que mout est plus de boene maniere uers lui que il ne fust . 
Et Hestors li dit que il se taigne por outrez  que il uoit bien comant il est . 
Et cil dit que ce n  auandra ia . 
Et lors se corroce Hestors et dit que il ne l  an priera mais hui . 
Lors li cort sus et lo fiert mout durement par la o il lo puet ataindre et mout lo blece  et si que a droite force lo remaine iuque au bort de la chauciee . 
Et cil ne s  en prant garde  que il ne bee se a lui deffandre non . 
Et Hestors se haste si durement sor lui que il ne uoit mies qui il soit si pres de cheoir . 
Lors li giete un cop parmi la teste  et cil saut arriers  qui de la teste crient mout  si chiet o marés tot droit iuque a la çainture . 
Et com Hestors lo uoit  si crie un cri et dit   Sainte Marie . 
 Lors aert Marganor  sel sache par lo poing a lui . 
Et dit  ia se Deu plaist  ia si bons cheualiers com il est si uilment ne morra . 
Lors lo sache hors a mout grant poine . 
Et se il ne fust  toz fust Marganors effondrez ou marés . 
Et com il est hors  si li demande comment il li estait . 
Et cil dit que bien   Deu merci et uos . 
Et ge uoi et sai que uos iestes li plus uaillanz cheualiers do monde . 
Et se ge pooie autant sor uos com uos sor moi  ne me combatroie ge a uos hui mais  ainz me met en uostre merci . 
Et tenez m  espee . 
Ge la uos rant  et ferai qanque uos me demanderoiz  . 
Et Hestors la reçoit . 
Et puis gietent a terre lor escuz  tant com il lor an estoit remés  si se pranent main a main  si s  an uienent a la bretesche droit . 
Et cil de laianz saillent ancontre  qui mout sont lié de l  auenture  ses recoillent a grant ioie et s  an uont ou chastel . 
Et toz li siegles acort  que por ueoir Hestor  que por ueoir celui cui il a conquis  car il cuidoient que il n  aüst o siegle meillor cheualier de lui . 
Si est mout granz ioie . 
Et la fille au seignor s  an uient a l  ancontre  mout belle et mout acesmee  si comme li peres li ot mandé . 
Si deslace ele meïsmes a Hestor son hiaume  si lo baisse  uoiant toz ces qui ueoir lou uostrent  et dit que bien soit il uenuz comme li cheualiers o monde que ele plus aimme et que ele doit plus amer . 
Issi s  an uont iusque au palais  et la pucele moigne Hestor an sa chanbre  si lo fait desarmer desus une mout bele coutepointe . 
Et ele meïsmes lo desarme d  une part et ne uost soffrir que nus i tochast se pucelles non . 
Et com il est desarmez  l  aiue est apareilliee  si leue ses mains et son uis et son col . 
Et lors fu si biaus que por noient couenist il a querre nul plus biau cheualier de lui . 
Si li aporte la pucelle un cort mantel  si li met au col . 
Et qant ele plus l  esgarde  plus li plaist et dist a soi meïsmes que uers lui fu Dex mout debonaires  qui an lui mist totes les biautez do monde et tote la ualor . 
Lors lo uient ueoir li sires do chastel  si li regarde il meïsmes ses plaies  que assez an auoit  et dit que miauz li esta que il ne cuidoit  que il n  a nules plaies perilleuses . 
Et qant il les a regardees et atornees  si s  an uont ueoir Marganor  qui desarmez est et mout se diaut  car mout estoit durement naurez . 
Mais il n  auoit nules plaies mortels  si en est mout liez Hestors et li sires meïsmes . 
Et ia estoit pres de nuit  si maniuent un petit por uies sostenir . 
Atant dist Hestors a Marganor que il couient que il anuoit querre les deus compaignons lo roi Artu  car il les uelt ueoir . 
Et Marganors dit que il fera qanque il uoudra a deuise  si mande son conestable  qui ancor estoit dela lo pont  et ses genz  qui mout faisoient grant duel . 
Et li conestable an anuoie totes ses genz  et cil do chastel refirent lo poncel . 
Si passa li conestables outre  toz seus  et uint a son seignor . 
Si fait mout grant duel qant il lo uoit . 
Et ses sires dit que il s  an aille et amaint toz les prisons isnellement . 
 Et seiez  dit il  tuit seür de moi  car ge suis toz haitiez . 
 Lors s  an ua li conestables  si amoine Yuain et Sagremor et lor conte la mescheance de son seignor  que ansi l  a outré uns cheualiers  car onques si bons ne fu nez com il est . 
Et il cuident tantost que ce soit messires Gauuains  si lor tarde mout que il soient la . 
Ensi s  an uont  et auoc aus bien cent autres prisons  et uienent au chastel o an demaine grant ioie d  aus . 
Si lor uienent tuit a l  ancontre  nes li sires meïsmes  et Hestors et tuit li autre . 
Et qant messires Yuains et Sagremor sont desarmé  si demandent a ueoir celui qui les requiert . 
Et li sires lor amoine Hestor . 
Et il saillent ancontre lui  si se meruoillent mout qui il est  car il nel conoissoient mies  ne il els se d  oïr dire non . 
Et qant il s  est a aus nomez  si s  an meruoillent ancor plus  car il cuidoient que tuit li bon cheualier fussient a la cort lo roi Artu . 
Et qant il lor a nomee sa terre  si seuent bien que il est d  iluec antor o li bons cheualiers abatié as deus et Guiflet et Keu  si s  an comancent a rire andui . 
Et Hestors lor coniure par la foi que il doiuent lo roi  se il a dire fait  que il li dient por coi il ont ris . 
Et il dient que il ont ris  por ce que uns cheualiers abatié a cele fontaine quatre des conpaignons lo roi Artus  et si lo bati uns nains tant qe a po que il nel tua . 
Et messires Gauuains aloit a lui ioster . 
Et Hestors dit que miauz uaut que li nains lo batist que messires Gauuains aüst a lui iosté  que bien i poïst perdre li cheualiers . 
Et il dient andui que onques ne uirent si biau iosteor . 
Et Hestors se taist . 
Et il li anquierent mout ancores  por ce que il auoient oï dire au seignor que il estoit des cheualiers a la reine Guenieure  et li demandent qant il remest a la reine . 
Et lor conte que il n  a gaires  et lor conte comment il ua an la queste do cheualier que il ne conoist mies . 
Et il li demandent quel escu il porte . 
Et il lor deuise tant que il seuent bien que ce est messires Gauuains  si li dient . 
Et il dit que il ne uouroit por set de ses doiz que ce fust il   por ce que po de compaignie li portai . 
 La nuit atorna Hestors la pais de Marganor et do seignor de l  Estroite Marche . 
Si li iura Marguenors que il li feroit son chastel a toziorz mais ester an pais do Roi des Cent Cheualiers  et se il nel uoloit faire  il et si home s  an uendroient au seignor do chastel et li bailleroient totes les fortereces  ne ia mais a nul ior n  i auroit gent qui i uoillent mal faire  que il ne lor nuise a son pooir . 
Et de ce lor liure boens ostages aprés ce que il li a iuré et tuit si ami . 
Mout est granz la ioie ou chastel  et uienent tuit ueoir Hestor  car de lui ueoir ne se puent saoler . 
La nuit  qant Hestors se seoit au mengier et tuit li autre  uint uns uallez deuant lo seignor  si lo salue et li demande s  il a laianz un cheualier estrange . 
Et il dit   Oï  biau frere . 
Q  en ues tu faire    Sire  fait il  an i a il nul qui ait non Hestors   Et li sires li dit oïl . 
Et il li demande li quex est ce . 
Et il li mostre . 
Et il li dit   Sire  uns cheualiers uos salue  Synados de uindesores  et si uos mande que uos li mandez commant il uos esta  car il auoit oï dire que uos estiez pris de la gent au seignor de cest chastel et au Roi des Cent Cheualiers . 
Si m  i anuoie poignant  car il mandast por uos qanque il poïst mander  et il lo deüst bien faire  car uos li randistes et terre et honor . 
 Et qant li sires do chastel l  ot  si li demande o il l  auoit ueü . 
Et li uallez li conte comment il l  auoit sa dame rescose deuant lui et son seignor  si que Hestors en a grant honte de ce que il lor conte . 
Et lors lo prisent tuit plus qu  il n  auoient fait onques mais  tant que la nouelle en uint a la fille au seignor  qui mout l  anmoit  et mout an est liee et mout uoudroit  se il pooit estre  que ele l  aüst a mari . 
Tant que li sires uient a li  si li demande se ele lo uoloit  se il l  i pooit atraire . 
Et ele dit que ce est li cheualiers o monde que ele plus uolentiers panroit . 
Lors an parole li sires a Hestor . 
Et il respont   Certes  sire  uos me uolez mout grant annor faire qui me uolez doner uostre fille . 
Mais an cest point ne panroie ge fame ne nule annor an cest siegle ne tanroie  car i  ai mout a faire et mout me couanra espoir a cerchier ainz que ge aie troué ce que ge quier . 
Ne ge ne refus mie  car ge ne ui pieç  a dame ne damoiselle que ge si uolentiers preïsse . 
Mais ge ne suis mies a moi  et uos ueez assez comment il est . 
 Et li sires ne l  an osse plus proier  si s  en reuient a sa fille et li conte comment Hestors a respondu . 
Et elle dit que elle n  a or cure de mari  puis que ele a failli a cestui . 
Et ses peres dit que ce ne puet estre  car il a trop grant essoigne . 
Et ele dit que ele l  atandroit assez  s  il pooit estre  que ele l  ameroit miauz  por ce que il est prodom  que ele ne feroit un plus riche home mains preu et sage . 
Si l  en prise mout ses peres . 
Et li sires reuient a Hestor et si l  essaie an totes les guises que il puet ueoir se il l  i porroit metre  mais nenil . 
Et qant il fu tans de couchier  si fait faire la damoisele un lit por Hestor couchier . 
Et por ce qu  il estoit lassez  iut an une chambre par lui  que nul lit autre n  i ot que a un tot seul cheualier loign de celui . 
Et qant totes les dames furent couchiees  la damoiselle uint au lit deuant Hestor  si s  agenoilla deuant lui . 
Et il ne la uit mies tant que ele ot esté grant piece a genouz  car il pansoit . 
Et une autre damoisele tint plain poing de chandeilles loing . 
Et qant Hestor la uit  si la prant antre ses braz et dit que bien fust ele uenue . 
Et puis li dist . 
 Bele damoiselle  quex bessoinz uos amena ça   La damoiselle ot ses treces par ses espaules et fu tote desliee et desçainte  si li dit tot am plorant   Ha  sire  ne pansez nule uilenie  por ce que ge suis ci uenue si priueement  car ge n  i pens se annor non . 
Mais ge me uaign plaindre de uos a uos meïsmes  car a autrui ne m  en sai clamer  car nus ne m  en puet si bien faire droit comme uos meïsmes  se por ce non  espooir  que uos n  iestes mies sires de uos . 
 Et il dit que uilenie n  i panse il nules   Mais bien soiez uos uenue  damoiselle . 
Et se ge uos ai rien mesfait  iel uos amanderai uolentiers . 
Mais dites de coi . 
  Sire  ge me plaign de ce que ge uos fis proier a mon pere que uos me preïssiez a fame et uos ne uossistes escouter ne sa proiere ne la moie  ainz m  auez refusee . 
Si sauroie uolentiers por coi se uos lo me uoliez dire . 
 Et il dit   Si m  aïst Dex  ce n  est mie por ce que uos ne seiez assez belle et assez uaillanz a un des plus hauz cheualiers do monde  et assez haute fame et riche iestes uos . 
Mais li meschiés i est si granz  con ge ai dit a uostre pere et uos meismes lo dirai ge  que ge ne puis fame panre tant que ge aie ma queste acheuee . 
Et se ge lo pooie ores bien faire et ge uos auoie esposee et ge moroie an ceste queste  donc ne seroit il granz domages    Sire  de la mort uos deffande Dex . 
Miauz fusse ge toziorz sanz mari . 
Mais se uos plaisoit  ge uos atandroie  mais que uos me creantesiez que uos ne uos marieriez que uos ne mo deïssiez auant . 
 Et Hestors dit  ne li poist mies  que  s  il i auoit tel couant  il crienbroit qu  il aüst tel essoigne que il li esteüst mantir a force . 
 Certes  dist ele  lo mantir ne uoudroie ge mies . 
Mais or faites une chose que ie uos dirai . 
Puis que ge ai a uos failli a toziorz  creantez moi que ia mais ne panrez fame nul ior se cele non que uos plus ameroiz que totes les autres  ne por terre ne por heritage ne li fauseroiz . 
  Si m  aïst Dex  fait Hestors  cestui couant tanrai ge bien . 
Et tenez  que ge uos fïanz comme leiaus cheualiers que ge ansi lo ferai . 
Ne au ior ne m  aïst Dex que ge fame panrai se celle non que ge amerai plus . 
 Lors s  en ua la pucelle mout liee et mout riant  et dit a la pucelle qui auoc li estoit que mout a bien faite sa bessoigne . 
Puis uint a son pere  si li dit que ce li a creanté et fiancié . 
 Et ge croi que ainz lo chief d  un an m  amera il plus que fame qui soit o monde  tant ferai gié . 
 Et li peres dist que il ne fu onques si liez se ce pooit auenir . 
Issi remest iuque au matin . 
Et lors uint la damoiselle au leuer Hestor  et li dit que bon ior li doint hui Dex . 
 Et uos  fait il  si face  ma douce amie . 
  Sire  fait la damoiselle  ge uoil que uos an portez de mes drueries . 
Tenez cest annel  si l  an portez auoc uos . 
Et plus am porteroiz uos que ce ne monte  que uos auez tot mon cuer . 
 Et il prant l  annel  si l  an mercie mout  si lo met an son doi . 
Et il est mout aaisiez a porter  car il est petiz . 
 Sire  fait ele  gel uos doin par tel couant que uos nel donrez mie  mais gardez le tant com uos poez . 
 Et il lo prent par tel couant que mal n  i pense . 
Lors demande ses armes  et eles li sont aportees  car plus nel puet li sires retenir por proiere qu  il face . 
Et d  autre part s  arme messires Yuains et Sagremors . 
Et Hestors prant congié de la damoiselle . 
Et cele  qui est mout iriee et mout liee  lo commande a Deu  iriee de ce que il s  en uet et liee de la ioie que ele atant de la pierre de l  annel que Hestors an porte  car la pierre a tel force que  se fenme lo done a home  des lo ior qe ele li aura doné  croistra et enforcera toziorz l  amor tant come il lo portera  por ce que il li ait auant s  amor donee  et ses peres l  auoit porté maint ior  et il auoit trop la soe fame amee . 
Aprés prant congié a Marganor et mout lo prise  et il lui . 
Et li sires do chastel est montez et une partie de ses cheualiers  ses conuoient  et o lui li dui qui s  an uont . 
Et Yuains et Sagremors et Hestors demandent la droite uoie a aler a Norgales . 
Et li sires la lor mostre . 
Et lors dit Hestors qu  il s  an retort . 
Et li sires s  an part atant  si lo mercie mout comme cil qui mout l  amoit . 
Ansi lo conmande Hestors a Deu et li dui cheualier  et il aus . 
Et li sires s  an part et retorne a son ostel . 
Et cil cheuauchent ansamble tant que il antrent an une haute forest et anciene  mais n  estoit mie granz . 
Et com il ont une grant piece alé  si antrent an un plain et esgardent deuant aus  si uoient un cheualier qui an menoit une pucelle a force par lo frain  et d  autre part  un autre cheualier qui se combatoit a deus autres  toz seus  et lor rant mout grant asaut . 
Et qant il s  est grant piece conbatuz  si s  an torne fuiant qanque li cheuaus li puet corre . 
Et il refierent aprés des esperons . 
Et cant il uoit que auques ne l  aproche que li uns  si se retorne . 
Et qant li autres aproche  si ne l  ose atandre  ainz torne au plus tost que il puet cele part ou Hestors et si compaignon uienent . 
Et il l  ont tant blecié que ce n  est mies meruoilles se il ne les osse atandre . 
Et an ce qu  il regardent ces deus choses  si dist Sagremors li Desreez   Ha  Dex  por qoi n  est ores ci la tierce auanture  que chascuns aüst la soe . 
 Et com il ot ce dit  si ot dariés aus les greignors criz do monde  et sanble bien que il i aüst plus de cent gent . 
 An non Deu  fait Hestors  Sagremor  Deu uos a oï  que la tierce auanture n  est mies loign . 
Or praigne chascuns la soe  que nos n  auons que demorer . 
  An non Deu  fait Sagremors  ge secorrai cest cheualier  que grant mestier en a . 
  Et ge  fait messires Yuains  celle pucelle se ge puis . 
  Donc irai ge  fait Hestors  querre lo duel que ge ai oï . 
 Atant s  antrecommandent a Deu tuit . 
Si laisse corre Hestors la o il auoit oï les granz criz  et cheuauche mout longuement do lonc de cele forest que il auoit auques trespassee de trauers . 
Et toteuoies ot lo cri deuant lui  et li est auis que mout soit pres  tant que bien a cheuauchié deus liues anglesches et que il est uenuz a l  autre plain . 
Et lors uit mout grant planté de gent qui portoient une biere et crioient et ploroient mout durement . 
Et il oirre aprés tant que il ataint un nain  qui estoit sor un maigre roncin  si ne pooit aler que lo pas . 
Et Hestors l  atant  si li demande que ces genz ont . 
Et li nains ne li dit mot  ainz fait mout laide chiere et mout dolante . 
Et Hestors li redemande por coi ces genz plorent . 
Et il ne li uelt mot dire . 
Et il li demande ancor tierce foiz . 
Et cil ne li dit mot . 
 Mout ies ores  fait Hestors  fel et anflez  qui ne me uels dire ce que ge te demant . 
Par un poi ge ne te doign un flat . 
  Si t  aïst Dex  fait li nains  fier moi  et ge te dirai por coi ces genz plorent  ne ge nel te dirai autrement . 
  Deiables te fierent  fait Hestors  que ge n  ai cure de toi ferir . 
Di lo moi  si feras que sages . 
  Male honte me doint Dex  fait li nains  qant ge lo te dirai por noiant . 
  Et ge te donrai ce que tu uoudras  fait Hestors  si lo me di . 
  Io te dirai  fait li nains  par couant que tu me ferras auant . 
  Ge n  ai cure  fait Hestors  de toi ferir . 
Ge uoldroie miauz auoir faite une cheualerie  que de toi batre auroie ge honte  comment que ge te ferisse . 
  Ia ne m  aïst Dex  fait li nains  qant tu ia i auras honte  mais por lo laissier  se tu uiz iusque a tierz ior  i auras tant de la honte que onques cheualiers tant n  en ot . 
Et ge la te porchacerai a mon pooir . 
  Et por coi   fait Hestors . 
 Por ce  fait li nains  que tu ies mauuais traïstres renoiez . 
 Lors giete les mains  si aert Hestor au frain et li uolt crachier anmi lo uis  et fiert son cheual d  un baston qu  il tient parmi la teste  si que il l  abat a genouz . 
Et lors fu Hestors mout dolanz  car il amoit mout lo cheual  et ce estoit cil qui auoit esté au cheualier a cui il auoit iosté an l  Estroite Marche outre lo poncel  et il estoit mout bons . 
Lors dist au nain   Nains  ge te ferrai ia  se Dex m  aïst  se tu fierz hui mais mon cheual . 
 Et li nains recoure  si fiert . 
Et Hestors hauce la iame tote armee  si fiert si lo nain do pié que il lo porte a terre et lui et lo roncin . 
Et con il fu a terre  si li dit   ua outre  que maleoite soit l  ore que ge onques te ui  car ge n  oi onques tant blasme com ge ai aüe par nains . 
 Et li nains li dit que ancor en aura il plus par lui que il n  ot onques . 
 Et saches que tu ne puez uiure tierz ior  por coi ge uiue . 
 Et lors descent Hestors et dit   Moi ne chaut de qanque tu puez faire  mais toteuoies t  aiderai ge a monter . 
 Si lo monte il meïsmes . 
 Si m  aïst Dex  fait li nains  se tu aimmes ta uie  il te uenist miauz que tu m  aüsses mort  que par la moie perdras tu la toe . 
  Moi ne chaut  fait Hestors  de tes menaces . 
Mais di moi por coi ces genz plorent et crient . 
  Or lo te dirai ge  fait il  il portent en une bierre un cheualier mort qui mout estoit hauz hom et iantis hom et por cui maint mal seront ancor fait . 
  Et fu il morz par armes   fait Hestors . 
 Oïl   fait li nains . 
 Et qui l  ocist  fait Hestors  et comment   Et il li conte  tant que il antant et set que ce est li cheualiers qu  il ocist qant il rescout Synadoc de uindesores  qui estoit cosins sa fame . 
Si pense mout durement que il fera  car il set bien que il aura la meslee se il s  an uient par lo cors . 
Et s  il s  an retorne  il li couanra a dire par son sairement qant il uanra a la cort lo roi Artu . 
Si en crient estre honiz et qu  il em perde a estre compainz de la meson lo roi Artu . 
Si dit a la parfin que ia Dex ne li aïst au ior que il s  an guanchira . 
Si se part atant do nain et s  an ua auant par deuant la biere et les salue . 
Et il ne dient mot . 
Et an ce que il passa outre  et les plaies au mort  qui ia puoient  s  escrieuent a seignier . 
Et li nains commance a crier   Prenez lo murtrier . 
Prenez lo murtrier . 
 Et antor la biere auoit cheualiers iuque a uint  s  an i auoit de tex qui n  estoient mies armé et de tex qui estoient armé fors les chiés . 
Et li uns esgarde  si conut Hestor a ses armes  et dit   An non Deu  cist ocist mon seignor . 
 Et il recomancent tuit a crier  si demandent lor armes cil qui armé n  estoient  et li armé demandent lor hiaumes et dient que morz est . 
Et il se lance loig anmi lo chanp et s  adrece au premier qui li uient et fiert  si qu  il lo porte a terre  si an abati trois ançois que ses glaiues li brisast . 
Et com il est brisiez  si met la main a l  espee et se mesle a els mout durement . 
Et il siet sor un tel cheual que il lo troue tel con il uiaut trouer meillor . 
Lors fu uenuz li nains iusque a aus  si lor escrie que mar lor eschapera . 
Et il li corrent tuit sus  sel fierent amont et aual tant que mout l  ont nauré . 
Et lors uenoit tot lo chemin uns cheualiers erranz  et ancoste de lui si uenoit une pucele . 
Et ce estoit li cheualiers que Hestors auoit uengié de la honte que Guinas de Blaqestan  li auoit faite  et la damoiselle que Hestors conduit au paueillom Guinas . 
Et tantost comme la damoiselle uit Hestor antre ses anemis  si dist a son ami qui a l  ancontre lor uenoit   Ha  sire  fait ele  ce est li cheualiers qui se combatié por uos a Guinas et se mist en auenture de mort por uengier uostre honte . 
Et il l  auront ia mort se uos ne li aidiez . 
  Comment  Ce est il    Sire  fait ele  uoires  sanz faille . 
  Certes  fait il  don n  a il garde . 
 Lors uient auant et commande que tuit li cheualier se traient arieres . 
Et com il l  oent  si dient   Sire  font il  ce est cil qui uostre frere a mort . 
 Et il se pasme tantost . 
Et li cheualier reuienent a Hestor sus . 
Et la damoiselle se fiert antre aus et dit que ele les fera toz destruire  que ses amis l  a aseüré . 
Et lors reuint ses amis de pasmoisons . 
Et ele dit que se il ne secort Hestor  il fera traïson . 
Et il lor commande  si chier com il ont lor cors  que il ne lo tochent plus . 
Ne il no font . 
Et il li dit   Sire cheualiers  comment auez uos non   Et il li dit   I  ai non Hestor . 
  Hestor  fait il  uos oceïstes mon frere  et ge sai bien comment . 
Et d  autre part  uos auez tant fait por moi que ge ne puis estre fel ne desleiaus uers uos . 
Mais or uos an alez  car ci n  auez uos garde  mais an autre leu ne uos conduiroie ge mies . 
 Et Hestors dit   Granz merciz  sire . 
 Et Hestors s  an part . 
Et li nains dit  qui estoit plus maus que nus  que li cheualier sont mort se il ne uolent faire ce que il lor anseignera . 
Et il li dient qu  il lo feront . 
Et il lor demande un escuier  et il l  an baillent un . 
Et il l  anuoie a un trespas que il sot  et dit que li cheualiers ua par la sanz faille  et illuec soit au deuant  ce gart  et li demant o il uoudroit aler . 
Et il li dira qe an la terre de Norgales  que la ua il . 
Et il li dira que il li manra mout bien . 
 Si lo menez iusque a la Fontainne a l  Ermite . 
 Et cil set bien ou ce est . 
 Et lors li dites que ce est la miaudre fontaine do siegle  et nus n  en puet boiure qui ne soit autresin fres et autresin sains comme s  il n  auoit onques aü mal ne dolor . 
Et il descendra . 
Si tost com il sera descenduz  et tu montes an son cheual et t  an ua mout tost au Marés . 
Et il te siura sanz faille  car il est mout preuz cheualiers . 
Et nos lo panrons  car Ladomas ne l  aseüre an nul leu o il aut mais . 
 Issi auoit non li cheualiers  et ses freres qui fu ocis auoit non Matraliez . 
 Mais porte  fait li nains  un pain o toi  si feras des sopes an la fontaine  que espooir li cheualiers ne mania hui  si mangeroit uolentiers . 
 Issi s  an part li escuiers  si com li nains li auoit dit  et ataint lo cheualier . 
Si li demande o il ua . 
Et il dit que il uoudroit estre en la terre de Noruales . 
 Ha  sire  uos n  alez mies bien   fait li uallez . 
 Et par ou i erai ge donc bien   fait Hestors qui de la traïson ne se gardoit . 
 Ge uos i manrai mout bien  sire   fait li traïtres . 
Lors s  an uait auant et cil aprés . 
Issi ist hors de son chemin ferré et uont une uiez uoie herbue ne gaires antee . 
Et Hestors dit que il ne cuide mie que il aille bien  que ceste uoie est trop uiez . 
 Sire  dist li escuiers  quele que ele soit  ele moine tot droit au grant chemin ferré . 
Mais uos l  auez mout loig laissiee . 
Et ge uos manrai  si qe uos i seroiz ia . 
 Cil s  an ua auant et Hestors aprés et cheuauchent tant qu  il uoient la Fontaine a l  Ermite . 
Cele fontaine auoit issi non  por ce que an une montaigne desus auoit un hermite qui d  autre aiue ne beuoit . 
Et com il uienent a la fontaine  si li demande li escuiers   Sire  maniastes uos hui    Nenil uoir   ce dit Hestors . 
 Sire  fait il  i  ai un pain et ge muir mout de fain . 
Et ia mar aüssiez uos que mengier  si deuriez uos boiure  car c  est la plus saine fontaine et la plus merueilleuse qui soit an tote la Grant Bretaigne  que il n  est nus cheualiers si malades ne si bleciez  se il an boit  que il ne reçoiue santé por tot lo cors . 
Et por ce que uos ne maniates hui  si descendez  si mangerez deus sospes ou trois  que ge ne puis plus geüner . 
 Tant dist li escuiers a Hestor que il descent . 
Et il li fait sospes an la fontaine . 
Et Hestors oste son hiaume et son escu por pandre a un chasne . 
Et li escuiers prant son destrier  si l  atache pres de la fontaine . 
Et Hestors muert de fain  si maniue mout uolentiers . 
Et an ce que il maniue  li escuiers prant l  escu  si lo met a son col et prant lo hiaume et monte o bom cheual et s  an ua atot . 
Et com Hestors lo uoit  si set bien que il est traïz  et uient grant aleüre au roncin a l  escuier et saut sus et fiert aprés des esperons tant comme li roncins pot aler . 
Et cil s  an ua tot lo troton tant que Hestors l  aproche . 
Et qant il est pres  si hurte des esperons  si l  esloigne grant piece . 
Ensi s  an uont longuement tant que il uienent aprochant do chastel . 
Et ce est li chastiaus que li nains auoit dit a l  escuier que il i menast Hestor  si l  apeloit an les Marés por ce que il seoit an marés de totes parz . 
Li escuiers entre an la porte  et Hestors aprés  et il se fiert atot lo cheual an une maison et s  an ua outre  que Hestors ne set qu  il est deuenuz . 
Et Hestors descent  si ua aprés l  escuier a pié an la maison . 
Mais il ne trueue nule rien uiuant . 
Et il monte tot contramont uns degrez an une tor et uoit illuec seoir un uiel home d  aage et chenu et blanc  et uient deuant lui  si lo salue . 
Et cil li rant ses saluz . 
Et cil li dit   Sire  faites moi randre mon cheual que uns uallez a amené çaianz  et mon escu et mon hiaume que il an a aporté autresin . 
 Et li prodom li demande qui il est . 
Et il dit que il est uns cheualiers de la maison lo roi Artu . 
Et a ces paroles entra laianz li escuiers et auoc lui seriant et cheualier pres de cinc  toz armez . 
Et il dit au seignor   Sire  uez ci lo uallet qui mon cheual an a amené en larrecin et mauuaisement comme desleiaus . 
  Ainz l  an ai amené  fait li escuiers  tot a droit  que l  an ne doit a murtrier porter nule foi ne nule leiauté  et tex iestes uos . 
 Puis dit au seignor   Sire  ce est cil qui ocist Mataliz  uostre fil  an murtre et desleiaument . 
 Et con Hestors l  ot  si ot grant duel et grant honte . 
Et met la main a l  espee et laise corre a l  escuier  sel fiert parmi la teste  si qu  il lo fant iusque a l  espaule . 
Et com il a ce fait  si saut arieres et uoit o chief de la tor pandre un escu a un croc  si fiert de l  espee et cope la guige . 
Et li escuz chiet  et il lo prant  si se desfant durement uers aus qui l  asaillent . 
Et li sires  qui uiauz hom estoit  en auoit mout grant pitié  car il estoit mout naurez nes ançois que il antrast laianz . 
Si saut sus de la chaiere ou il estoit  si uient a Hestor et commande que il se rande  et dit a ses genz que il se traient arrieres . 
Et il si font . 
Et Hestors li dit   Sire  commant me randrai gié    An ma merci   fait li sires . 
 An non Deu  fait Hestors  ce ne ferai ge mies  car ge ne sai quele uostre merci seroit . 
Mais ge me randrai par couant que il me laise a eslaiauter uers cels qui me uoudront prouer que ge uostre fil ocis an murtre ne an traïson . 
 A ces paroles hurtent cil as portes qui lo cors aportoient  si uient auant Ladamas . 
Et com il fu montez an la tor et il uit Hestor  si fu mout a malaise  car il cuidoit qu  il nel poïst mie bien garantir a sa uolenté . 
 Haï  fait il  Hestor  por coi uenistes uos ci    Sire  ce me fist uns traïstres qui mon cheual m  anbla . 
 Lors cort li sires a Ladomas  son fil  si a mout grant ioie de ce que il lo troue uif . 
 Ha  sire  fait Ladomas  n  ociez pas ce cheualier  car ge fusse morz pieç  a s  il ne fust . 
 Et la damoisele commance a plorer . 
Et li sires dit que il se rande  et il ne uolt . 
 Randez uos  Hestor  a mon seignor   fait Ladamas . 
Et Hestor dit que il ne li loeroit rien que il ne feïst  si rant au seignor s  espee . 
Et il la prant . 
Et lors s  an uont tuit li cheualier et li seriant . 
Et an couche Ladomas an une couche . 
Et an fait Hestor desarmer  si lo fait Ladomas enserrer an une chambre  que ses genz ne lo uoient ne il ne ses peres  car il i porroit auoir aucun fol uers cui no porroit mies garantir . 
Sel metent an la chanbre par sa fïance que il ne se moura sanz lo congié au seignor . 
Atant est descendue la biere an la cort  si recommance li diaus trop granz . 
Et fu aportez li cors anmi la sale  si furent mandé li clerc et li preuoire por faire son seruise si com an doit faire a cors  car li sires l  auoit fait aporter de deus iornees loig  por ce que il uoloit que il ne fust anterrez s  an ce chastel non . 
Et se il ne fust si uiauz hom com il estoit  riens ne poïst garantir Hestor que il ne l  oceïst . 
Mais il ne beoit mais que a s  ame sauuer . 
Si lo reconfortoit mout ce que Hestors auoit fait por Ladomas  son fil  car il s  estoit combatuz por lui a Guinas . 
Ensi est Hestors an la chambre  si a qanque mestiers li est . 
Et la damoiselle por cui il se conbati a Guinas li fait compaignie qant ele i puet eschaper . 
Et l  andemain metent Mataliz an terre . 
Si ne porroit nus si grant duel deuiser de tant de gent com il ont fait de lui . 
Et Hestors meesmes en a ploré . 
Or est Mataliz an terre . 
Si se taist ci li contes et de lui et d  Estors  que plus n  an parole a ceste foiz  ainz retorne a Galehot et a son compaignon qui mout menoient belle uie se il aüssient auoc aus les riens que il plus amassent . 
Mais ce ne puet mies estre  car trop sont esloignié li uns des autres . 
Ne celles n  ont mies mains mal que il ont . 
Ci androit dit li contes que Lanceloz est si malades que il ne boit  ne ne meniue se petit non  ne ne dort . 
Et mout en est Galehoz a malaise de lui  que trop lo uoit au desoz . 
Si li demande que il a . 
Et il dit que il set de uoir qu  il se muert . 
Et cil li dit   Biau dolz compainz  se uos pooiez ma dame ueoir  don ne seriez uos plus a aise    Sire  fait il  ge cuit que oïl . 
  An non Deu  fait Galehoz  ge porchacerai que uos la uerroiz . 
  Sire  fait Lanceloz  et comment poroit ce estre    Iel uos dirai bien  fait Galehoz . 
Nos manderons a ma dame que ele nos oblie trop  car nos ne la ueïmes des l  antree de mai et nos somes ia an yuer  et que ele face tel chose par coi nos la puissiens ueoir . 
  Ha  sire  fait Lanceloz  por Deu  merci . 
Ge cuit ma dame a si leial et a si uaillant que  se il poïst estre  mout uolantiers nos ueïst  mais ele ne puet . 
Ge ai mout grant paor qu  il li annuist  et ge uoudroie miauz estre morz . 
Et assez miauz ameroie soffrir mon mal tant com ge porroie durer  car ge ne dur se par li non  ne ge n  i perdroie mies tant com ele feroit se ge moroie . 
Et neporqant  ansin comme uos l  atorneroiz  si sera . 
  Or ne uos esmaiez mies  dist Galehoz  car de son corroz uos aseür ge tot . 
  Sire  dist Lanceloz  comment lo saura ele    Nos i anuoierons Lyonel  uostre cosin  et ge li saurai bien enchargier uostre message . 
 Lors apelle Lyonel  si li dit   Lyonel  tu t  an iras a madame la roine et si li diras a conseill  qe il ne l  oie que toi et ele . 
Et sez tu qe tu feras . 
Tu enqerras ou li rois Artus est  et si demanderas la dame de Malohaut et li diras que cil qui est toz suens  Galehoz des Lointaignes Illes  la salue  et que ge li enuoi a enseignes cest anelet qe ele me dona l  endemain qe ele m  ot s  amor donee  et ge a li la moie  et qe ele a cez enseignes te croie de ce que tu li diras de par moi . 
 Lors li conte Galehoz grant partie de plusors choses qui auoient esté entre Lancelot et la reine  et l  acointement de lor amors . 
 A cez enseignes diras a la dame de Malohaut que ele te face parler a tote la flor de dames qui sont  et si fera ele mout uolentiers . 
Or si garde que tu soies mout preuz et mout saiges et mout bien afaitiez  car tu iras deuant la rose et deuant la ualor des dames do monde . 
Et se ele te demande qui tu ies  tu li diras que tu ies filz lo roi Bohort de Gaunes et coisins Lancelot iermains . 
Et se ele te demande que fait ses amis  si li di que il ne puet mies bien faire qant il ne la uoit . 
Et li di que ele nos a plus oblié que nos n  auons deserui  et que ele preigne conroi hastif comment nos la puissiens ueoir  se ele uelt auoir merci des deus plus mesaaisiez qui soient . 
 Totes les paroles que Galehoz pot panser de bien charia Lyonin . 
Et il dit que il li dira mout bien qanque il li auoit anioint sanz rien entrelaissier . 
Lors prist congié . 
 Or t  an ua  fait Galehoz  et garde sor les iauz que tu no dies a nul home crestien a cui tu ies  ne o tu uas  car tu nos auroies morz  et toi honi . 
 Et cil dit que ia mar en auront garde  car il se lairoit ançois les iauz sachier . 
Atant s  an ua Lyoniaus et aquiaut la uoie droit a la cort lo roi Artu . 
Mais or se taist li contes de Galehot et de Lancelot et del uallet et reuient a monseignor Gauuain . 
Or dit li conte que qant messires Gauuains se fu partiz do cheualier a cui il ot lo braz brisié  et l l  ot laissié an la Lande do Carrefor auoc la damoiselle qui portoit l  escu a la cort lo roi Artu  si esra tote ior tant que il uint an la riuiere do chief qui la forest departoit . 
Et cheuauche sor la riuiere tant que il auespri mout durement . 
Et il esgarde sor la riuiere un home a destre  uestu de robe blanche  et s  en aloit mout grant aleüre . 
Et messires Gauuains uoit que la nuiz aproche  et il ne mania hui  et la forez est granz et perilleuse et plaine de desleiauté  si fiert aprés l  ome blanc des esperons . 
Et cil l  ot uenir  si l  esgarde et uoit que il est cheualiers . 
Si l  atant et oste lo chaperon blanc de sa teste que il i auoit  si l  ancline et dit   Bienueigniez . 
 Et messires Gauuains cuide qu  il soit prestres o hermites  si descent et li demande se il est hermites . 
Et il dit que nenil  mais il est clers . 
 Et ou alez uos   fait messires Gauuains . 
 Sire  fait il  ge uois a un hermite ci pres  car ie sui clers a l  ermite  si m  enuoia ci pres a un chastel que l  an apelle Leuerzerp . 
Et ge me hast mout  car il ne chantera uespres iusque g  i soie . 
  Comment  fait messires Gauuains  ge cuidoie que an ceste forest n  aüst que un hermitage . 
  Sire  fait il  si a trois  l  Ermitage do Carmefor  et celui que l  an claimme l  Ermitage Repost  por ce que il est ou plus sauuage leu que uos onques ueïssiez  li tierz ermitage apelle l  an l  Ermitage de la Croiz  car la o il est  ce dient li encien home  fu asise la premiere croiz qui onques fust an la Grant Bretaigne ne an totes les contrees deça la grant mer . 
  Et li chastiaus  fait messires Gauuains  don uos uenez  est il auques pres    Sire  fait li clers  certes  il i a bien deus liues anglesches . 
  Et quel part est il   fait messires Gauuains . 
 Sire  fait il  ça . 
 Si li mostre sor senestre . 
 Se ge la  fait messires Gauuains  aloie  ge me tordroie trop . 
Et ci pres a il nul recest    Nenil  dist li clers  sire  car ceste terre est tote destruite de la guerre au roi de Norgales et au duc de Cambenic . 
Ancor atendent il or au chastel do ge uaign la gent au roi de Norgales a lo matin . 
Mais se uos me uolez croire  uos en uenrez auoc moi a l  ermitage et uos i serez bien herbergiez annuit . 
  Certes  fait messires Gauuains  donc i erai ge  puis que uos lo me loez . 
Mais or montez derriés moi  si irons plus tost . 
  Sire  fait il  ge n  i monteroie an nule fin  car ge irai autresi tost com uostre cheuaus porra aler onques plus tost l  anbleüre . 
 Et lors remonte messires Gauuains  et li clers ua auant mout grant aleüre  et messires Gauuains aprés  tant que il uient a l  ermitage . 
Si apelle li clers . 
Et li ermites li oure l  uis . 
Et qant il uoit lo cheualier  si li fait mout grant ioie et lo moine dedanz sa maison . 
Et li autres prant lo cheual  si l  estable mout bien . 
Puis uint arrieres  si desarme monseignor Gauuain . 
Et qant il est desarmez  si ua li hermites chanter uespres  et messires Gauuains les ua oïr . 
Et qant il reuindrent de uespres  si fist li hermites atorner a mengier ce que il pot auoir comme chiés hermite a mout grant haste . 
Et ce fu a un uenredi  ce dit li contes . 
La nuit  aprés soper  demanda li hermites a monseignor Gauuain qui il estoit . 
Et il li dit que il estoit do reiaume de Logres . 
 Sire  fait il  iestes uos de la maisnie lo roi Artu    Oïl   fait il . 
 Sire  fait il  dont cuit ge bien que li rois uos enuoia ça por lo descort qui est entre mon seignor lo duc de Cambenic et lo roi de Norgales . 
  Certes  fait messires Gauuains  onques por ce n  i uin  ainz quier un cheualier que onques n  oï nomer . 
Ne uos n  en mantiroie ge mies . 
  Ge nel ui onques   fait messires Gauuains . 
Et li hermites lo commance a regarder  si li senble estre de mout grant proece  si li dit   Sire  puis que uos iestes de la maisnie lo roi Artu  si me dites uostre non  car i  ai oï dire que toziorz sont li plus prodome do monde an maison lo roi Artu . 
  Et qui lo uos dist   fait messires Gauuains . 
 Sire  ge ai aü ceianz un mien seignor  un mien compaignon  un cheualier . 
Et lo ui de mout grant religion  tant que grant angoisse do siegle l  an fist issir  car il auoit un suen fil que uns suens uoisins desheritoit  et li auoit tote sa terre tolue fors une sole tor que il auoit  mout fort . 
Illuec se tenoit ancor ses genz . 
Et cil qui lo guerroioit estoit trop fiers cheualiers  qui estoit apelez Segurades  an cele issue de Bretaigne delez Roestoc pres de la riuiere de Sauerne . 
Qant li fiz uit que il ot tot perdu  si ne sot que faire se il ne s  an fuioit  car il uit que tuit si ome li estoient failli por la dote de ce merueillox cheualier . 
Si uint çaianz a son pere  qui auoit non Aliers  si auoit esté  ce dient les genz  de merueilleusse uertu et mout bons cheualiers . 
Et li filz dit a son pere que il s  an fuiroit . 
Et il auoit non Marez . 
Comme li peres lo uit an tel angoisse  si l  an tranbla li cuers  car toteuoies iere il hom charnex . 
Si s  an conseilla a moi que il an ferait . 
Et ge li dis que ge ne l  an sauroie conseillier . 
Et il me dist   Maistre  donc n  est cil qui destruit ceste uie sanz forfait pers a Sarazins   Et ge dis que nus n  estoit an ceste uie pires que Sarrazins  et se ge aloie outremer sor les destruieors de la crestienté  il me seroit a bien iugié  car puis que ge suis crestiens ge doi estre uangierres a mon pooir de la mort Ihesu Crit . 
 Donc irai ge mon fil uangier  qui crestiens est  si li aiderai ancontre ces qui sont an leu de mescreanz . 
 Si me mostra ceste raison . 
Issi parti de çaianz atote la robe de religion et dit que la robe ne lairoit il pas . 
Et il parloit mout de la maison lo roi Artu et disoit que il en auoit esté lonc tans . 
  An non Deu  fait messires Gauuains  il disoit uoir . 
Et qant ce fu  fait il  que il s  an ala    Sire  fait li hermites  aprés Pasques droit  si an ai puis assez oï nouelles  car il a puis sa guerre traite a fin  si doit par tans reuenir . 
Si m  anseigna que ia cheualier n  acointasse  ne çaianz ne aillors  cui ge ne demandasse son non se ge an auoie loissir . 
Et le leisir an ai ge bien  si uos requier lo uostre non  que uos lo me nomez . 
 Et messires Gauuains li dit que ses nons ne fu onques celez . 
 Ne a uos ne lo celerai ge mies  cui que ge lo celasse . 
Ge ai non Gauuains  li niés au roi Artu . 
  Ha  sire  fait li hermites  sor toz les autres cheualiers soiez uos bienuenuz  car si deuez uos bien estre . 
Et mout me poise qant nos ne uos poons plus faire d  anor . 
Mais Dex uos an face  car toz li siegles dit bien de uos . 
An quel terre iroiz uos et par ou    Ge uoudroie estre  fait Gauuains  an la terre Galehot  lo fil a la Iaiande . 
  Et sauez uos bien que il i est    Certes  fait messires Gauuains  nenil . 
  Et  biaus sire  la que feroiz uos    Gel uos dirai  fait messires Gauuains  ge quier tot lo meillor cheualier do monde que l  an sache  ione bacheler  que l  an cuide que il soit auoc lui . 
  Et coment a il non   fait li hermites . 
 Sire  fait messires Gauuains  il a non Lanceloz do Lac . 
 Et li hermites se taist une piece  et puis si dit   Sire  or uos an doint Dex bien esploitier . 
 Et lors commance li clers a parler de la guerre lo duc de Canbenic et do roi de Norgales  si dit a l  ermite que au chastel de Leuerzep deuoit lo matin uenir les genz lo roi . 
Et li dus i estoit atot son effort . 
Mais mout a  ce dient  de la plus cheualiers . 
Et lors demande messires Gauuains li quex a tort de ceste guerre . 
Et li hermites dit   Li rois  car il ferma  ce dit  an la terre lo duc un chastel mout fort  tant con messires li dus fu ou seruise lo roi Artu  tant que il l  a perdu . 
Et messires li dus l  a doné a un mout bon cheualier por ce que il auoit tolue au roi sa fille . 
 Et lors set bien messires Gauuains que c  est li chastiaus Angreuain . 
Et lors demande messires Gauuains li qex a lo meillor de la guerre . 
Et il dit que li dus en a lo plus bel  se ne fust uns suens filz  mout biaus ualez  qui an a esté morz  don li diaus a esté mout granz an cest païs . 
 Onques tel ne ueïstes . 
Et li uallez estoit mout biaus et mout uaillanz . 
Et se ce ne fust  li dus aüst trop belle guerre et trop anorable . 
Et uos ne ueïstes onques nul plus bel cheualier de lui  ne qui plus amast Sainte Eglise . 
 Longuement ont parlé antre l  ermite et monseignor Gauuain  tant que il fu tans de aler reposer . 
Si cochierent monseignor Gauuain mout bien . 
Et au matin  qant li hermites ot ses matines chantees  si troua monseignor Gauuain leué  si li dit que bon ior li doint hui Dex . 
Et messires Gauuains li dit que Dex lo beneïe . 
Et li hermites li dit   Sire  ge uos loeroie que uos oïsiez messe  puis que il est iorz . 
  Certes  fait il  ge l  oroie mout uolentiers  car ge ne l  oi mies si souant com ge uousise . 
 Lors s  an ua li hermites reuestir  si chante . 
Et messires Gauuains l  escote mout de cuer . 
Et puis s  an ua armer et ua panre congié a l  ermite ainz qu  il fust montez . 
Et li hermites lo trait a une part  si li dit   Sire  uos iestes mout prodom et mout annorez  et se uos me disiez por coi uos querez ce cheualier que uos apelez Lancelot  par auanture que ge uos anseigneroie tel leu o uos an seriez asenez . 
  Sire  fait messires Gauuains  ge uos creant  sor lo seruise que uos auez fait  que ge ne lo quier se por bien non . 
Et ce est li cheualiers o monde do ge ne fui onques acointes que ge plus ain . 
 Lors li conte comment estoient meü de la maison lo roi Artu uint cheualier por lui querre . 
 Sire  dist li hermites  or uos dirai ge donc commant uos an orroiz nouelles . 
Il iut l  autre ior çaianz une damoiselle qui est ma niece . 
Si an ua a la cort lo roi Artu  si me dit que Lanceloz si estoit auoc Galehot an la terre de Sorelois . 
 Et messires Gauuains dit qu  il l  ancontra  que ele portoit un escu . 
 uoir auez dit  fait li ermites  et sachiez que ele est coisine Lancelot  et ge meïsmes bien pres . 
  Et o est Sorelois   fait messires Gauuains . 
 Sire  fait li hermites  an la fin de Norgales  deuers solau cochant . 
Mais bien sachiez qu  il i est si priueement que nus qui uoist cele part ne lo puet ueoir . 
Et ge ne lo deïsse mies a un autre  tex poïst il estre . 
Mais uos ne doit an rien celer  car trop iestes prodom et leiaus . 
  Sire  fait messires Gauuains  ge m  an alasse mout uolentiers par lo chastel o li dus de Cambenic est . 
  Ge uos dirai auant  fait li conuerz  toz les poinz de uostre asenement  puis que ge l  ai ancomencié . 
uos en iroiz par la terre de Norgales tot droit a l  aiue d  Asurne  et d  iluec an auant si demanderoiz la uoie a Sorelois  et uos troueroiz assez qui la uos anseignera . 
Et comme uos auroiz alé une grant piece de la riuiere  si uerroiz un mout haut tertre  si l  apellent les genz do païs la Montaigne Reonde  si est sor destre . 
Et uos iroiz lo droit chemin tant que uos uerroiz une aiue qui cort uers la montaigne . 
Et d  illuec uos tornez  si iroiz ou tertre an haut et troueroiz un hermite qui mes sires est et s  est prestres . 
Et si lo me saluez et si li dites que ge li mant  a icelles anseignes que il m  aprist ce que ge sai  que il uos die nouelle  se nules an set  et uos an auoit de ce que il porra . 
Et si uos pri et lo que uos remenez une nuit o lui  et il uos an amera mout miauz  car totes genz uos dessirrent mout a ueoir qui ueü ne uos ont  por les biens que l  an an dit . 
Et por ce que uos m  auez dit que uos iroiz uolentiers par lo chastel de Louezerp  uos sai ge mout bon gré . 
Mais ge no uos osoie dire  que uos ne cuidissiez que ge lo deïsse por autre chose . 
Et ge uos ferai mener a mon clerc tant que uos lo uerroiz a uoz iauz . 
  Granz merciz   fait il . 
Atant prant congié . 
Et li hermites enuoie son clerc auoc lui tant que il uoient Louerzerp . 
Et li clers se met a la uoie  et messires Gauuains aprés  tant que il uienent an la Forest de Brequelande . 
Et qant il uoient lo chastel  et messires Gauuains demande au clerc   Quex chastiax ce est la    Sire  fait il  c  est Lauerzerp . 
 Et li clers se met a la uoie  et messires Gauuains aprés . 
 Clers  fait il  est ce la uoie    Oïl  uoir  sire   fait il . 
 Or uos an alez  fait il  car assez m  auez amené . 
  Sire  fait li clers  se uos plaisoit  ancor iroie ge plus . 
  No feroiz  feit messires Gauuains . 
Alez a Deu . 
 Lors s  an torne li clers . 
Et messires Gauuains li dit que il li salut son seignor . 
Atant se met messires Gauuains a la uoie  que il crient auoir trop demoré . 
Et qant il uint au chastel  si fu haute prime  que li ior estoient ia apetisiez com an yuer . 
Et lors esgarde messires Gauuains  si uit en une place deuant lo chastel  autresi pres comme l  an traissist a trois foiz  mout grant asanblee de cheualiers . 
Et c  estoient les genz do chastel  qui estoient ia issu hors  si n  an auoient pas lo meillor . 
Et messires Gauuains esgarde  si uoit un cheualier  tot seul anmi les prez  qui ne s  an mesle ne d  une part ne d  autre . 
Et messires Gauuains s  areste  car il ne set se il sont a tanqan  ne an quel maniere il se combatent . 
Se ne s  an uolt entremetre  car il crient que il ne li fust a mal torné . 
Et li clers a l  ermite se fu porpansez que mout seroit anginiez se il ne ueoit ce bon poigneïz  si s  an fu uenuz au chastel par un adrecement et fu montez sor lo mur an haut . 
Et com il uit que messires Gauuains ne se mouoit  si an fu mout dolanz  car mout uolentiers lo ueïst ioster . 
Si panse que il fera tant  se il puet  que il li fera commencier . 
Si desuale des murs et uient an la place  si troue un frere lo duc  qui uenoit hors de la presse o il auoit esté toz destroiz  si uoloit changier hiaume . 
Et il l  auoit mout bien fait . 
 Ha  sire  fait li clers  mar i alez . 
Et ge uos enseigneré comment uostre anemi seront ia tuit desconfit . 
  Comment   fait il . 
 Si m  aïst Dex  fait li clers  ueez la lo meillor cheualier qui onques fust  ne portast escu . 
Et se uos lo poiez auoir  uos auriez tot gahaignié . 
  Comment a non   fait li cheualiers . 
 En non Deu  fait li clers  ce est messires Gauuains  li niés lo roi Artu . 
 Et com il l  ot  si en est trop liez . 
 Li quex est ce  fait il  car ge an uoi deus . 
  Ce est  dist li clers  cil a ce blanc escu . 
 Lors sache li cheualiers son frain et dit au clerc que bien gart que autres ne lo sache . 
Et cil dit que no fera il . 
Puis uient a monseignor Gauuain toz les galoz  si le salue de si loign com il lo pot oïr  et messires Gauuains lui . 
 Ha  sire cheualiers  fait il  car nos uenez aidier . 
Si ferez bien et cortoisie . 
Ia ueez uos que nos an auons si grant mestier  et nos deffandons nostre droit ancontre celui de qui nos somes assailli  et lo droit an nostre heritage meïsmes . 
  Certes  fait messires Gauuains  ge ne sauoie comment il estoit  car ge uoi la un cheualier qui ne se muet . 
Por ce si m  estoit auis que uos tornoiez a tanqanz . 
  Certes  sire  fait li cheualiers  no faisons  car nos somes mout mains . 
  Et g  i erai mout uolantiers  fait messires Gauuains . 
Mais alez a ce cheualier  si li priez que il uos aïst  car uns prodom ualt mout . 
 Et li cheualiers i ua  si l  am prie . 
 Auez uos  fait li cheualiers  prié celui la   Et il dit que oïl . 
 Et auroiz lo uos    Sire  fait il  oïl . 
  Et sauez uos qui il est   fait li cheualiers . 
 Sire  fait il  ge ne sai de uerité  mais se uos ne m  an descouriez  ge uos an diroie ce que ge an ai oï dire . 
  Ge  fait il  si m  aïst Dex  n  an parlerai ia . 
  C  est  fait il  messires Gauuains . 
 Et li cheualiers commance a rire et cuide bien que ce soit mençonge  car il panse et croit que ce soit aucuns cheualiers qui se face apeler Gauuains . 
Et li cheualiers li prie que il ueigne deuers aus . 
Et il dit que puis que il a Gauuain  il a assez  ne deuers lui ne sera il ia . 
 Or soit  fait il  Gauuains deuers uos  et ge serai de ça . 
Ce li poez dire que ge li mant . 
 Lors s  an torne li freres lo duc . 
Et li cheualiers estoit Guiflez  li filz Do  mais il n  auoit mies ses armes  car messires Gauuains l  aüst bien coneü  ainz les auoit perdues a un poigneïz o il auoit esté pris  lo ior que messires Gauuains les laissa  la o Hestors les auoit abatuz toz quatre . 
Et ce fu de la guerre do li hermites auoit parlé a monseignor Gauuain  de Maret  lo fil Alier  et de Helahin d  Athingue  lo neueu Securades . 
Et ce fu cil Helains que messires Gauuains conquist a son hiaume meïsmes . 
Lors uint li freres lo duc a monseignor Gauuain  si li dit que li cheualiers n  i uandroit mies  por ce que il i est . 
Mais il ne li dist mies qu  il l  aüst nomé au cheualier  ne qu  il saüst son non . 
Lors s  an uont antr  aus deus . 
Et li freres au duc se tient a tel hiaume com il a tant que il uoie que messires Gauuains fera . 
Et Guiflez se torne d  autre part . 
Et messires Gauuains ne ua mies la o il uoit la greignor meslee  ainz uoit une bataille qui estoit retraite  et rauoient afaitiees lor armes et lor guiges de lor escuz  si uoloient uenir a la meslee . 
Et messires Gauuains lor lait corre . 
Et qant Guiflez lo uoit  si dit que il sera mout dolanz se il ne lo fiert premiers  car il ne cuide mies que ce messires Gauuains soit . 
Et se ce est il  si soit  car toteuoies n  i puet il auoir se annor non s  il ioste a lui . 
Et mainte foiz auoit dessirré que il i poïst ioster  que il ne fust coneüz . 
Lors fiert lo cheual des esperons et hurte l  escu do code et broiche contre monseignor Gauuain si tost com cheuaus li pot aler . 
Et messires Gauuains lo uoit uenir  si uoit que ce est li cheualiers que il auoit ueü es prez seul  si s  adrece a lui . 
Et s  antrefierent des granz aleüres des cheuaus sor les escuz si durement que il n  i a celui dont les ais ne fandent . 
Et la lance Guiflet peçoie et uole an pieces . 
Et messires Gauuains lo point mout bien  si lo porte a terre mout durement . 
Et lors peçoie la lance monseignor Gauuain . 
Et il esgarde  si uoit que cil a cui il uoloit asenbler s  an uont a la meslee . 
Et il fiert lo cheual des esperons au plus tost que il puet o plus espés que il uoit . 
Et met la main a l  espee  si se plunge antr  aus et commance a faire d  armes tant que tuit cil s  an meruoillent qui lo uoient . 
Et li freres lo duc est toziorz auoc lui  qui mout se trauaille de bien faire  et si l  auoit il mout bien fait auant . 
Quant Guiflez fu remontez  si uint a la meslee  la ou messires Gauuains estoit  et uoit les meruoilles que il fait . 
Si s  aparçoit tot maintenant que ce est il uoirement  si l  esgarde mout uolentiers . 
Et com il uoit que il est un po a meschief  si no puet sofrir  ainz li aide de son pooir . 
Et messires Gauuains lo uoit mout bien  si s  en meruoille mout qui il puet estre . 
Et lors uint li freres lo duc a son frere  si li dit   Esgardez  sire  fait il  comment il uos esta de la bataille . 
Ce uos a fait uns seus cheualiers . 
 Et li dus l  auoit bien ueü  mais il ne sauoit qui il estoit  si lo demande a son frere . 
Et il dit que il est de la maison lo roi Artu . 
 Et comment a il non   fait li dus . 
 Certes  fait ses freres  c  est messires Gauuains . 
  Ostez  fait li sires  alons lo ueoir de plus pres et seiens plus pres de lui totesuoies . 
 Lors uont ueoir monseignor Gauuain qui les moine et retorne par totes les places  qu  il ne se puent contretenir an leu ou il uaigne . 
Si s  esforcent tuit de bien faire les genz lo duc  que il done cuer as plus coarz . 
Et li freres lo duc se meruoile mout de Guiflet  qui iehui estoit contre lui et or aide a desconbrer monseignor Gauuain . 
Mout lo font bien cil deuers monseignor Gauuain  ses moinent tant que cil de la se desconfisent  ancores soient il plus  et la chace commance . 
Et cil de ça les acoillent au ferir des esperons . 
Et messires Gauuains et Guiflez les siuent de mout pres . 
Et mout se meruoille messires Gauuains qui il puet estre . 
Lors uient messires Gauuains a un fossé  et il sant son cheual uolenteïf  so lait aler outre . 
Et aprés si uoit un autre  si lo redote et tire si durement que l  une de ses regnes ront . 
Et Guiflez prant lo cheual as regnes  si l  areste et si renoe les regnes . 
Et dit a monseignor Gauuain   Sire  ge serf et si ne sai cui . 
Et ge ne suis de ça se por uos non . 
Or si uos coniur la rien que uos plus amez que uos me dites qui uos iestes . 
 Et messires Gauuains se nome . 
Et Guiflez an est trop liez . 
 Haï  sire  fait il  sor toz homes soiez uos bienuenuz  car ia ne m  aïst Dex se onques puis que uos m  abatites fu oure que ge no sopeçasse bien . 
  Et qui iestes uos donc   fait messires Gauuains . 
 Sire  ge suis Guiflez . 
 Et qant messires Gauuains l  ot  si li met au col ses braz  si armez com il estoit  si fait mout grant ioie . 
Et la ou antr  aus deus s  antracointoient  entretant si auoient ia recouré les genz de Norgales sor les genz lo duc  si reuenoient ia amont mout durement . 
Et Guiflez les uit  si dist a monseignor Gauuain   Ostez  sire  Con as noz esta ia malement  por ce que uos n  i estes  Mais si tost com uos i uenroiz  seront desconfit cil qui ont recouré . 
Et plaüst a Deu que il n  aüssient recest o il se poïssient fichier  que ia n  en eschaperoit piez  que tuit ne fussient pris . 
 Lors reuienent a la meslee andui  ferant des esperons  les espees traites  assez plus antalantez de bien faire que il n  auoient hui mais esté . 
Si poez dire que il n  ataignent cheualier an lor uenir que sofrir les puisse . 
Et chascuns d  aus auoit espee si bone que nule armeüre n  i duroit  si font andui illuec tant d  armes que tuit cil s  an meruoillent qui les uoient  si prannent tant li lor cuer et hardement qui orendroit estoient rusé . 
Si les redotent tant les genz lo roi que il n  i osent plus demorer . 
Si tornent les dos et laschent les frains  si s  en commancent a aler mout durement . 
Et cil les sauent au ferir des esperons  si chaï uns niés lo roi an la chace . 
Et li dux uient sor lui  si l  ocit . 
Et dit li dus   Ce est por mon fil que il m  auoient mort . 
 Lors furent si desconfit que onques n  i ot pris conroi de retorner  si fuit chascuns a garison la o il puet . 
Et les genz lo duc en ont mout retenuz des naurez et des morz et des prisons . 
Mais mout an aüssient plus aü se ne fust la nuiz qui les destorna  si s  an reuienent . 
Et antre monseignor Gauuain et Guiflet s  an uont au plus coiement que il plus puent . 
Si oirrent ansi com par auenture grant piece de la nuit  tant que il uinrent an l  oroille d  une forest . 
Et lors encommance la lune a luire mout clerement . 
Et Guiflez esgarde  si uoit a l  antree de la forest  a la clarté de la lune  deus damoiselles qui trop belles li sanbloient estre . 
Lors dit a monseignor Gauuain   Sire  ueez uos ce que ge uoi    Ge uoi  fait messires Gauuains  deus damoiseles soz ces aubres laianz o elles se sient . 
  Sire  dist Guiflez  c  est assez belle auanture comme a ceste oure . 
 Lors s  adrecent as damoiselles . 
Et la plus belle se drece  si uient droit a els et lor dit   Seignor  bien soiez uos uenu . 
Et mout uos auiez demoré . 
 Et il lor dient que Dex lor doint bone auenture . 
 Comment  fait messires Gauuains  sauiez uos  belle dolce amie  que nos deüssiens ci uenir    Nos lo seümes bien  font elles  tres gehui . 
 Lors descendent andui auoques elles et ostent lor armes . 
Si prant messires Gauuuains la plus belle et l  an moine a une part  et Guiflez la plus laide  et neporqant il n  an i auoit nulles laides  ainz estoient amedeus de si grant biauté que il disoient andui que il n  auoient onques ueües nules plus belles . 
Quant il se sont alaschié de lor armes  si alaschent lor cheuaus . 
Et puis s  asient a la terre et prie chascuns la soe d  amors . 
Et la monseignor Gauuain respont   Sire  mar seroit uostre amors  se ge l  auoie  car trop seroit perdue  car trop iestes prodom  et ge suis une pucelle poure et po belle . 
Mais ge uos donrai anmie la plus belle que uos ueïssiez onques de uoz iauz  et la plus gentil fame de moi . 
 Et messires Gauuains respont que plus belle de li ne puet ele mies estre . 
 Si uoirement m  aïst Dex  fait ele  si est . 
Et sachiez  fait ele  que elle a ancor mes cenz biautez . 
Et qant uos la uerroiz  uos ne uouriez por nule rien auoir faite de moi uoz uolentez . 
Mais ge ne l  oseroie ia mais ueoir  que ele est ma dame  si uoudroie miauz estre morte que uos lo m  aüssiez fait . 
  Et qui est ele   fait messires Gauuains . 
 An non Deu  fait ele  uos ne lo sauroiz dessi la que uos la tanroiz antre uoz braz  se tenir li ossez  que elle ne dessirre tant rien de trestot lo siegle com elle fait uos . 
  Et sauez uos  fait il  qui ge sui    Oïl  an non Deu  fait elle  uos iestes messires Gauuains et cil cheualiers qui est la est Guiflez . 
 Et messire Gauuains commance a rire  si la prant antre ses braz  si l  an commence a baisier au plus doucement qu  il puet  et la met entre lui et la terre  si li uolt faire . 
Et elle dit que ce est por noiant  que ce ne puet auenir . 
 Mais ge uos afi que ge uos baillerai plus belle antre ci et tierz ior  se uos m  osez siure  ne ia mais plus belle ne uerroiz . 
Si uoirement uos pri  comme uos uoudriez auoir ioie de la rien el mont que uos plus dessirrez  que uos ne me metez a plus  car uos uos an repanteriez . 
 Et messires Gauuains li otroie . 
Et Guiflez a tant fait uers la soe que ele li a s  amor donee a faire de li que que lui an uandra a cuer  et que elle lo siura la ou il la uoudra mener . 
Et elle li otroie et creante . 
Lors s  an uont an un leu trop delitable  un po loign de monseignor Gauuain  si fait li uns de l  autre sa uolenté . 
Si l  acoilli Guiflez an tel anmor que il n  aimoit nule rien tant . 
Et la damoiselle monseignor Gauuain lo semont que il la siue . 
Et il dit que il est toz prez . 
Puis apele Guiflet  si li demande se il s  en ira . 
 Oïl  sire  dist il  la ou ceste damoiselle uoudra a cui ge suis . 
  Sire  fait la damoiselle a monseignor Gauuain  alez uos an car Guiflez ne uos siura mies . 
 Et messires Gauuains demande a Guiflet se il lo fera ansis . 
Et il dit que oïl et que il la siura la ou elle lo uoudra mener . 
 Or uos an consaut Dex  fait messires Gauuains  et alez a Deu  car ge siurai cesti la ou ele me menra . 
  Si uoirement m  aïst Dex  fait ele  uos n  i auez garde . 
Ge ne uos manrai ia an leu o uos aiez s  anor non  et don ge ne quit que uos i soiez bien et bel receüz si con a dessirrier . 
 Atant se partent de Guiflet et de s  amie . 
Si cheuauchent tote nuit la o la damoiselle ua  qui bien set la uoie  tant que il uoient dedanz la forest un mout biau feu . 
Et la damoiselle ua cele part  si troue une damoiselle et deus escuiers toz armez comme serianz . 
Et li feus estoit mout granz et mout biaus  car iuerz estoit ia antrez  et estoit la fins de setambre  que les nois et les gelees aprochent  et les matinees et les series refroidisent . 
Et la damoiselle uint tot droit au feu  et messires Gauuains aprés . 
Et com cil do feu lo uoient  si li saillent a l  encontre et dient que bien soit elle uenue . 
Et li demandent qui est cil cheualiers . 
Et elle dit que ce est li cheualiers o monde que ele plus aimme et prise . 
Et il corrent tantost tuit  si li font mout grant ioie . 
Si lo descendent et atornent son cheual mout bien  car il auoient assez de coi . 
Puis prannent son hiaume et son escu  si lo pendent a une branche d  un haut aubre et puis lo desarment par lo comandement a la damoiselle . 
Et qant il est desarmez  si li met une autre damoiselle um mantel au col que ele a trait d  un grant cofre qui estoit o paueillon  si sanbloit de l  apareillement qui illuec estoit que il fust faiz por un haut home . 
Lors fait la damoiselle panre de la brese et porter dedanz lo paueillon  et antre l  autre et monseignor Gauuain uont aprés . 
Et messires Gauuains esgarde  si uoit un des plus biax liz que il onques ueïst  si se meruoille mout por coi cil liz a esté faiz si riches et si biaus . 
Li siege sont apareillié antor le feu et la nape est estandue  si asient au mengier qui mout estoit biaus apareilliez . 
Et mout se meruoille messires Gauuains de la richece et des uins et des mengiers  et com an tel leu et si a point . 
Et com il orent mengié tot a lor uolenté et par loisir  si leuerent antre la damoiselle et monseignor Gauuain et s  alerent esbenoier parmi lo bois . 
Si ne demorerent mies granment . 
Au reuenir demande messires Gauuains don tex paueillons estoit uenuz et por coi si biaus liz auoit esté faiz . 
Et ele li dit que tot ce est por lui  et li lit et li grant ator . 
 Et neporqant nus ne set qui uos iestes ne commant uos auez non fors moi . 
 Et de ce li est mout bel . 
 Et cele  fait elle  qui plus uos aimme que tot lo mont m  anuoia ci por ce que ge feïsse de uos si grant feste comme ge porra faire greignor . 
Mais uos ne saurez ia qui ele est deuant que ele lo uos die . 
Et sachiez que ele uos cuide plus a cointe que uos n  iestes  car ele cuide que il n  ait dame ne damoiselle o monde de cui uos deignisiez faire uostre amie se de trop haute ligniee n  estoit et de trop desmessuree biauté . 
Ne ge ne li uoudroie mies auoir descouert ce que uos lo me uoliez faire  por rien . 
Et se uos plus m  an araisniez  ge ne uos ameroie ia mais . 
Et uos uos gardez bien do faire et por uostre gentilece et por mon grant domage . 
  N  an aiez ia  fait il  garde . 
Mais or me dites ou ua Guiflez et sa damoiselle . 
  Gel uos dirai  fait elle . 
Il auint chose que ele ama un cheualier grant pieç  a  et il li mout  tant que an la fin la laisa et ama une mains uaillant de li et li dona toz les ioiaus cesti et un des plus uaillanz chapiaus que onques damoiselle aüst . 
Et ele ala demander ses ioiaus . 
Et li cheualiers dist que ele ne les auroit ia mais . 
Et elle troua que l  amie celui auoit son chapiau en son chief . 
Et ele li dit que o premier leu ou ele troueroit s  amie  ele li touroit son chapiau et ses autres ioiaus . 
Et li cheualiers li demanda qui les li fera auoir . 
 An non Deu  dist ele  uns cheualiers miaudres de uos et de la maisnie lo roi Artu  qui me conduira  et io manrai la ou uos seroiz . 
Et uerroiz que ge porrai faire et de uos et de uostre amie  que il fera qanque ge commandera . 
  Ha  pute  fist il  por ce que uos en iestes uantee  ne sera il mais iorz deuant un mois que ge soie se ci non . 
 Ge sai bien  fait ele  que ele lo moine la . 
Et qant nos ueniens ier tote une forest  si encontrasmes une damoiselle  ge ne sai qui ele est . 
Et ele nos coniura que nos li deïssiens qel auanture nos aliens querant et ele nos an auoieroit se ele sauoit . 
Et nos li deïsmes que nos alions querant  l  une monseignor Gauuain  et l  autre un autre cheualier de la maison lo roi Artu . 
Et ele nos respondié que onques n  estoit si bien auenu a nules fames . 
 Car uos troueroiz  fist ele  annuit o chief de la Forest des Combes monseignor Gauuain et Girflet  lo fil Do  se uos i alez cele partie que l  an apele lo Grant Plain et uanroiz tot lo chemin qui uient de Mauesches en Huignessores  et a celles anseignes que messires Gauuains porte un escu blanc  et Girflez porte l  escu de sinople a une fesce d  or mout lee . 
 Ensi nos dist la damoiselle  et sachiez que mout nos feïsmes liees de ces noueles  tant que onques ne saümes qui ele fu . 
 Et messires Gauuains se meruoille mout qui ele puet estre . 
Ensi s  an uienent parlant iusque au paueillon et trouent si riches liz aparoilliez comme de cochier . 
Et la damoiselle fist deschaucier monseignor Gauuain et puis cochier o lit meïsmes . 
Et ele est deuant lui tant que il s  est andormiz . 
Et puis se recochent entre li et l  autre damoiselle tres as piez de celui lit . 
Au matin sont mout matin leuees . 
Et qant messires Gauuains se fu esueilliez  si se leua  et an li aporte ses armes . 
Et qant il est armez  la dame apele les deus escuiers  si lor dit que il atornent tot lor harnois et puis s  an aillent . 
Et aprés trait l  autre damoiselle a consoil   Dites ma dame que ge ai mout bien fait ce que ele me conmanda et que ge serai iuque a tierz ior a li et li amanrai ce que ele set . 
Mais gardez que uos n  an parlez se a li non . 
 Et ele dit que no fera ele ia . 
Atant s  an partent antre li et monseignor Gauuain . 
Et ele li dit   Sire  ge uos manrai au plus celeement que ge porrai  car por nul plait ge ne uoudroie que uos fussiez aparceüz ne d  ome ne de fame . 
Et anquenuit si gerrons chiés une moie tante  la meillor dame que ge onques ueïsse de sa richece . 
Et demain a soir si serons la ou ge uos cuit mener  ou plus biau leu o uos fussiez onques ior de uostre uie . 
 Issi cheuauchent tote ior iusque as granz destroiz que celle set  tant que il uienent de haut uespres chiés la tante a la damoiselle . 
Et ele les reçoit a mout grant ioie  car mout lo sauoit bien faire . 
Et fait apareillier qanque ele set que bon soit  si mengierent ainz qu  il porent  car tote ior auoient geüné . 
Et an la fin do mengier antrerent laianz dui uallet  dom li uns estoit fiz a la dame  et li autres ses niés . 
Et qant la dame les uoit  si demande quex nouelles  Et il li dient  mout mauuaises . 
 Commant   fait ele . 
 Certes  dame  fait ses fiz  tot an plorant  mes peres uos mande que il ne uos uerra ia mais et que por Deu uos manbre de l  ame de lui . 
  Qu  est ce donc   fait ele . 
 Dame  fait il  li dus a commandé que il soit demain destruiz  que autrement ne puet estre . 
 Et qant la dame l  ot  si saut fors de la table et fait tel duel que nule fame crestiene ne porroit tel faire . 
Et messires Gauuains la conforte mout et li demande ce que est . 
 Sire  fait la dame  i  auoie un mien seignor uauasor  mout prodome auques d  aage  si a esté mout sires do duc de Canbenic et de sa terre . 
Or est auenu an ceste guerre que messire li dus i a perdu un suen fil  mout biau uallet et mout preu . 
Et cil de la l  ocistrent ci desus  a l  antree de ceste forest . 
Et mes sires estoit çaianz qui mout an ot grant duel . 
Si fist au duc antandre uns suens seneschauz que mes sires l  auoit traï . 
Et li dux demanda commant il lo sauoit . 
Et il dist que il lo sauoit par ces de la qui s  en estoient uanté an la guerre  et dist que il estoit prez que il lo mostrast . 
Et li dux an fu mout angoiseus  car il amoit mout mon seignor comme cil qui totiorz l  auoit mout serui tote sa uie . 
Mais tant ot grant duel de son fil qu  il ne l  osa muer que il ne feïst mon seignor panre  si dist que il couenoit que il an feïst iostice  s  il ne s  an deffandoit . 
 Et messires Gauuains dit   Si n  et or qui lo deffande    Sire  il ne troua onques cheualier  fait la dame  tant fust ses amis  qui contre celui en osast armes porter  por ce qu  il est seneschauz lo duc et de mout grant proece et cheualiers mout bons . 
Or si est tant alee la chose que li seneschauz a porchaciee la mort mon seignor  por ce que li dus l  auoit mout amé et creü . 
Et si aïst Dex a la moie ame  com il l  a serui leiaument et com il uousist miauz  au mien escient  que ses fiz et li miens  qui la est  fust morz que li fiz monseignor lo duc . 
 Lors l  apelle messires Gauuains  si li demande comment ç  a esté que il est iugiez a demain . 
 Certes  sire  fait li uallez  ier  qant les genz au roi de Norgales furent desconfites  si uint li seneschauz au duc et dit que se il ne li faisoit raison  il ne seroit ia mais an sa maison . 
Et il dist que si feroit il mout uolentiers  et puis li demanda de coi . 
Et il dist de son traïtor  qu  il auoit en sa prison por son fil  qu  il auoit deserui que il fust panduz comme traïstres . 
Or si est aiornez a lo matin . 
  Et se il auoit  fait messires Gauuains  cheualier qui por lui se combatist  auroit li il ancor mestier    M  aïst Dex  fait li uallez  ansi li dist li dus que se il n  auoit antre ci et lo matin un home qui lo deffandist  que il seroit a mort liurez . 
Et mes sires n  an puet nul auoir  et il ne puet mais porter armes por sa ueillece . 
 Et messires Gauuains esgarde la pucelle qui laianz l  auoit amené  qui mout durement plore  si l  an poise mout durement  que espoir elle uoudroit mout  ce panse  que il anpreïst ceste bataille  mais espoir que prier ne l  an ose  et crient que elle lo taigne a mauuaitié et a recreance s  il s  en est retraiz . 
Si uient au uallet et dit que il s  an aile a son pere et li die que toz soit seürs  que il a troué un cheualier qui sa bataille li fera . 
 Et se Deu plaist  ge ferai tant que il sera deliures . 
 Et qant li uallez l  ot  si est si liez que plus ne puet . 
Si saillent as cheuax entre lui et son coisin et montent et uienent au uauasor et li content la greignor ioie que il onques aüst . 
Et messires Gauuains conforte la dame et aseüre  et li dit que autre escu li quiere que lo suen  car les genz lo duc lo conoistroient bien a celui escu . 
Et la dame ne lo set conseillier fors d  un uiez escu qui pant an la maison  laiz et destainz . 
Et il le manoie  si li est auis que il soit mout forz  et dit que il ne portera ia autre  et si estoit il mout laiz  mais totes ses autres armes portera il . 
Et si li estoit bien auenu de cheual  selonc ce que il ne uoloit mies estre coneüz  car il n  auoit mies celui sor cui il auoit tote ior porté armes deuant Leuerzerp . 
Mais ce estoit cil de cui il auoit abatu lo neueu au roi de Norgales que li dus ocist . 
Si dist a la dame que ia plus ne li quiert  que il a qanque mestiers li est . 
Et la dame dist   Sire  se uos lo loiez  ge iroie a monseignor lo duc  si li diroie que mes sires est apareilliez uers lui deffandre  Deu merci  par un sol cheualier de ceste chose se nus auant l  ose metre . 
  Dame  fait il  io lo bien . 
Et est ce bien loign   fait il . 
 Nenil  sire  fait ele  il n  i a mies plus de cinc liues iusque la ou ce est . 
 Lors fait la dame um cheual hors traire  si monte es arçons et moigne auoc li de ses serianz . 
Et messires Gauuains la chastie bien que ele ne die ia do cheualier nouelles a nul home  fors tant que uns cheualiers est . 
 Et lo matin  si tost com uos sauroiz que la bataille deura estre  si me faites uenir querre au ferir des esperons  car ge i uoudrai aler au plus isnellement que ge porrai . 
 Atant la dame s  an part . 
Et sa niece uient a li et li dit que tote soit ele seüre  que ce est li miaudres cheualiers qui onques portast escu . 
Et ele se conforte mout  si uient iusque au chastel et fait tant que ele parole a son seignor  si li dit . 
Et puis dist au partir  oiant lo duc   Ha  biau sire Dex  aidiez nos si uoirement com nos n  i auons corpes . 
 Au matin sot li dus que Manessés ot troué cheualier qui por lui se combatroit . 
Et il an fu mout liez . 
Et lors uient la dame deuant lui  la o il se gisoit en son lit  si li dist que li cheualiers son seignor est apareilliez de sa bataille . 
Et li dus anuoie por lo seneschal  si li dit . 
Et li seneschauz respont que il ne fu onques si liez et dit que il est toz prez . 
 Certes  fait la dame  se Deu plaist  uos en auroiz encor ancui toz les braz chargiez . 
 Puis demande au duc o sera la bataille . 
Et il dit  defors la uile an une grant plaine qui estoit nouellement close de fosez por esforcement do chastel . 
Et li chastiaus auoit non Cincauerne  si estoit mout biaus . 
Lors anuoie la dame grant aleüre querre monseignor Gauuain . 
Et il estoit ia mout bien armez  car il ne sauoit l  ore que l  an l  anuoieroit querre . 
Et li seneschauz auoit fait anquerre o li cheualiers estoit qui a lui se deuoit combatre  si li fu dit que il estoit au chastel Manessel  car se il saüst que il fust an la maison a la dame  il aüst anuoié au deuant por lui ocirre  car il estoit plains de totes granz traïsons . 
Ansins est li seneschauz destornez de ce qu  il uoloit faire . 
Et messires Gauuains cheuauche tant que il uient an Cincauerne . 
Si ot pris an la maison o il ot geü un glaiue uiez et anfumé  a une mout grosse hante de fraisne  et li fers si est toz uiez et anreulliez  mais il estoit aguz et bien tranchanz . 
Li seneschauz fu ia deuant lo duc  toz apareilliez de sa bataille . 
Et messires Gauuains dit a la dame que il uelt messe oïr  et an li fait apareillier . 
Et il i ua  si prie Nostre Seignor de mout bon cuer que il li doint anor hui an cest ior  si com il se conbat por droit et por pitié . 
Lors ist hors do mostier  et ses cheuaus li fu amenez . 
Et qant il met lo pié en l  estrier  si lo fiert une saiete o pan do hauberc tot parmi  si que ele s  an uola outre et fiert lo cheual parmi les flans . 
Et neporqant mout li poisse de son cheual qui naurez est . 
Toteuoies monte et s  an ua sor son cheual parmi la uile  si a mis son escu dela ou li cox li estoit uenuz . 
Si uint deuant lo duc  et ses cheuaus seignoit mout durement . 
Si demanda li dus a ces qui auoc lui sont qui son cheual auoit ansi nauré . 
Et il li content . 
Lors descent messires Gauuains deuant lo duc  si le salue et dit   Sire  ge cuidoie estre toz seürs  car an mon païs est costume  qant uns cheualiers se doit combatre  que il est aseürs de toz homes fors que de celui a cui il se doit combatre . 
Et an m  a mon cheual ocis an uostre conduit  car en uostre conduit deuoie ge bien estre  puis que ge auoie bataille anprise deuant uos . 
Et bien sachiez que il an sera ci et aillors parlé . 
Ne ge ne me plain se de uos non  des que an uostre conduit m  est maus auenuz . 
 Et li dux en est mout hontous et dit que  se il sauoit qui ce a fait  il ne lairoit por tote sa terre  tant fust ses amis  que il ne fust panduz parmi la goule . 
 Et ge uos iurerai  sire cheualiers  que ge rien n  en soi  et plus m  an poisse que bel ne m  en est  car trop an ai honte  et ge la prain sor moi . 
 Lors fait aporter les sainz et iure tot premierement ansi com il l  auoit deuisé . 
Et aprés lo fist iurer au seneschal et a toz ces qui o lui estoient . 
Si ot de tex qui conurent que uns freres au seneschal auoit ce fait  qui estoit uallez . 
Et li dus lo fait panre et dit que il n  en sera ia pariurs et lo fist maintenant pandre . 
Puis fist a monseignor Gauuain amener lo plus bel et lo meillor cheual que il aüst  et li dit que il i mont . 
Et messires Gauuains i monte toz efforciez  si lo troue mout a son talant  puis redescent . 
Si reuienent as sairemenz  et li uauasors fu amenez el champ por lo sairement faire . 
Si iura li seneschauz auant que il sauoit bien que li uauasors estoit uers son seignor traïtres . 
Et il iura aprés que se Dex li aidast et li sainz  que il estoit pariurs de cest sairement . 
 Ansi m  aïst Dex  fait messires Gauuains  com il pariurez s  est  et il bien lo semble  et uos lo m  auez dit . 
 Lors montent andui sor les cheuaus et uont iuque an la place ou la bataille deuoit estre . 
Si les met an dedanz par une porte  et puis la ferme l  an mout bien de totes parz  qant il sont dedanz . 
Et totes les genz sont uenues defors sor les fosez qui mout sont parfont  et esgardent de totes parz les deus cheualiers qui laianz sont anclos . 
Et la fame au uauasor et sa niece sont andeus an une chapelle a genouz deuant l  autel et prient Deu que il doint a lor cheualier l  annor de la bataille . 
Et li dui cheualier laissent corre  si s  antrefierent de si grant aleüre comme li cheual les portent qui uont qanque il puent plus aler . 
Et si fierent si granz cox que li glaiue  qui mout estoient fort  peçoient et esclatent iusque es poinz . 
Mais ne li uns ne li autres n  est cheoiz  ainz s  an passent outre mout gentement  si gitierent an uoie les tronçons des lances . 
Puis metent les mains as bones espees tranchanz . 
Si n  i a nes un des cheualiers qui mout grant meruoilles n  ait de la ioste  car mout a esté et fiere et dure . 
Lors uient arrieres messires Gauuains  si prise mout lo cheualier an son cuer et dit a soi meïsmes que mout est granz dolors se il est traïstres  ne il ne cuideroit mies que cuers traïstres aüst tel proece  si dist   Requenuis ta desleiauté  et ge metrai poine an toi acorder au duc et au uauasor por cui ge me combat . 
Et ge ferai tant  o par moi o par autrui  que tu n  i perdras ne uie ne membre ne annor  car anuie fait a maint home maintes mauuaises choses comancier . 
  Mais tu  dit li seneschauz  te claimme uaincu  car il n  a sociel si preu cheualier  se il estoit an ton leu  que ge ne lo randise ancui o mort o uaincu . 
Et saches que tu te conbaz por la plus desleial rien qui onques nasquist de fame . 
  Certes  fait messires Gauuains  la traïson que tes freres fist iehui la me fait prandre sor toi . 
Et cil an iure trop que tu an ies pariurs . 
 Et li seneschauz l  an desment hardiement et broiche lo cheual et uient uers lui  l  espee traite  et fiert sor son hiaume grant cop et pessant  si que durement s  en sant messires Gauuains . 
Et uoit messires Gauuains que mout est li cheualiers de grant deffanse  si li ua sus mout hardiement et fiert de l  espee tel cop que tuit cil qui lo uoient s  an esbahissent  si detranchent les hiaumes et decopent les escuz amont et aual et maumetent les hauberz an plussors leus  si que li sans an saut hors aprés les cox de l  espee . 
Si troue messires Gauuains o seneschal trop grant deffanse  et mout longuement dura la bataille des deus tot a cheual  et tant ont perdu del sanc que a poines se puent mais granment forfaire  et mout afebloie la force a l  un et a l  autre . 
Et an la place auoit mout gent qui uousisient bien que messires Gauuains uainquist  car mout estoit li uauasors tenuz a prodome . 
Si an ala tant la nouelle que an la chapelle fu oïe . 
Et la damoiselle qui monseignor Gauuain auoit amené oï que les genz disoient que messires Gauuains n  an auoit mies lo meillor et que mout bien se contenoit li seneschauz . 
Et ele an fu mout dolante  si saut fors de la chapelle mout angoisouse et monte an un des plus hauz leus que elle troue por ueoir comment messires Gauuains se contenoit . 
Si uoit que il a mout perdu de sanc . 
Et li seneschauz rest mout angoiseus  si uoit que mout an rauoit perdu . 
Et qant ele uoit lo sanc  si ne se pot an tenir an piez  ainz se pasme et chiet a terre . 
Or si se destorne li contes une piece de la bataille por conter une auanture de Lyonel  lo cosin Lancelot  qui a la cort s  an aloit . 
Si lo porta auenture par la ou messires Gauuains se conbatoit  si uoit les genz qui aloient a la bataille . 
Et qant il ot enquis que ce estoit  si i ala il meismes por ueoir la bataille et uient la ou la damoiselle estoit releuee de pasmoisons  si la tenoient cheualier do paranté au uauasor . 
Et li uallez uient tot a cheual por esgarder  car il n  auoit onques ueüe bataille de deus cheualiers  si fu si angoisous do ueoir que il se mist tot a cheual sor ces qui tenoient la damoiselle . 
Et li uns d  aus li dist que il se traisist ariés . 
Et il antandi tant a regarder que il ne sot que cil li dist . 
Et uns cheualiers prant lo roncin par lo frain  si lo sache arieres si durement qu  il l  abat a po . 
Et Lyoniaus lo regarde  si li demande que il li uoloit . 
 Ge uoil  fait li cheualiers  tant que par un po ge ne uos doig de cest baston parmi la teste  car trop ies fox gart et mesafaitiez . 
 Et Lyoniax sache l  espee qui li pant au flanc  si li cort sus . 
Et la pucelle li escrie que mar lo face  car c  est uns cheualiers . 
Et li uallez met l  espee arriés et dit que il ne lo tochera  mais par Sainte Croiz  se il ne fust cheualiers  il lo comparast . 
 Et maudahaz ait  fait il  cheualiers uilains et maufaisanz  qui que il soit . 
 Lors s  an torne loign et dit   Sire cheualier  or soit uostre la bataille a ueoir et ge la uos quit . 
Et certes  mout meillor cheualier que nus d  aus deus n  et uoi ge mout souant et uerrai qant ge uoudrai . 
 Et messires Gauuains oï la tançon  si esgarde cele part et uit lo uallet que toz est montez  si se meruoille mout qui il puet estre . 
Et li cheualiers a cui il tançoit lo tient por fol  si li demande tot an riant   Biau frere  si t  aïst Dex  di moi  qui est li bons cheualiers que tu uoiz si souant    Ne uos chaut  fait li uallez  car  si m  aïst Dex  il uaudroit mout noauz se uos lo sauiez . 
Mais s  il uos tenoit an cest chanp et ces deus qui se combatent  et il fust as testes tranchier  chascuns de uos n  i uodroit estre por la terre Galehot . 
 Et ce dist il por ce qu  il cuidoit que nus ne fust si riches comme Galehoz . 
Et qant il s  aparsut  si se tint por fol de ce qu  il l  auoit nomé . 
Et qant messires Gauuains ot parler de Galehot  si tressaut toz de ioie et regarde lo uallet . 
Ne ne set que faire  car il dote que li uallez s  en aille  et li cuers li dit que il an set aucune chose . 
Et la pucelle qui l  ot amené ne se pot plus tenir  ainz crie an haut  si que toz li pueples l  ot   Gauuains  Gauuains  ia uos tient an au meillor cheualier do monde  et uos sosfrez que uns seus cheualiers uos met si au desoz . 
 Et li uallez la regarde  si dit   Pucelle  dites uos que ce est messires Gauuains  Ia Dex ne m  aïst  que ce fu onques icil Gauuains que l  an tient a si preu  car il ne demorast mies deuant si grant pueple comme il a ci  por un sol cheualier conquerre  et il meïsmes est conquis  autant se uaut . 
 Et qant la damoiselle l  ot  si rechiet pamee . 
Et qant li dus ot que ce est messires Gauuains  si s  an meruoille mout . 
Mais il uoit bien que il n  est mies si au desoz comme l  an cuidoit  car il sauoit auques de son pooir  qex il estoit  a ce que il li auoit ueü faire deuant en la bataille de Leuerzerp  car ses freres li auoit dit que ce fu messires Gauuains . 
Mais il uoit bien qu  il muse et panse a que que soit  et si ne set a coi . 
Si l  an poisse mout  car il crient mout que ce li nuise . 
Et qant messires Gauuains ot ce que la pucele li ot reprochié  si l  an poise mout . 
Si cort sus au seneschal et est si prouz et si uistes que tuit cil qui l  esgardent s  en meruoillent Si nel resuefre mie li seneschaus  car s  il l  a bien mené la ou il ueut  or lo remoine messires Gauuains deus tanz a sa uolenté  mais mout est dolanz de ce que il a oï son non nonmer . 
A ces paroles uient une pucelle sor son palefroi  tote tressuanz  par deuant lo fossé  et fu si anmuselee que n  an paroient que sol li oil . 
Et qant elle uoit lo uallet qui la bataille esgardoit a cheual  si li demanda a cui il est . 
Et il li dit que il est a un cheualier . 
Et ele lo prant par lo frain  si li dit que il li nont . 
 Ia certes  fait il  damoiselle  no ferai . 
  Si feras  fait ele  car ge uos praign . 
  Prenez . 
De uos serai ge bien deliures qant ge uoudrai . 
  Dites le   fait ele . 
 No ferai   fait il . 
 Si ferez  fait ele  par la foi que uos deuez a celi qui uos garanti qant uos auiez l  espee sor la teste . 
 Et qant il l  ot  si ot tel angoise que il ne sot que faire . 
Et la damoiselle s  an torne . 
Et qant ele fu un po loig  si li dit   uallez  uallez  tu ne me diras mies ce de quoi ge te coniur  et sor la rien o mont que tu deüsses plus amer    Ha  damoiselle  fait il  io uos dirai par un couant que si liee soiez uos de l  oïr comme ge serai do dire  car uos me feroiz desleiauter . 
Mais por Deu  clamez m  an quite . 
  Si m  aïst Dex  se tu no diz orandroit  il sera ancor tel ore que tu no me uoudroies auoir celé por un de tes membres . 
  Iel uos dirai  fait il  mais ia Deu ne place que gel uoie . 
Ge suis a Lancelot do Lac . 
 Et qant il l  a dit  si a tel dolor que par un po qu  il ne se pasme  et fait si grant duel que trop . 
Et elle li dit   Lyonnel  Lyonnel  tu as tant fait que tu lo comparas  car tu m  as maldite et tu me deüsses plus amer que toi meïsmes . 
 Et qant il l  ot  si fiert lo roncin des esperons et dit que il saura ia qui elle estoit . 
 Desuelopez uos   fait il . 
 No ferai   fait elle . 
 Si feroiz  fait il  par la rien que uos plus amez  ou ge uos desuelopera ia . 
  Ançois  fait ele  me desueloperai ge . 
 Et ele se desuelope . 
Et qant il la uoit  si est si esbahiz que il ne puet parler  car ce estoit la riens o monde que il onqes plus auoit amee . 
Et il li a dit   Bele tres douce amie  qant uos maudis ge don    Qant tu deïs  dist ele  que ausi liee fusse ge de l  oïr com tu seroies do dire . 
 Et il est si angoisous que par un po qu  il n  anrage . 
 ua t  ant  fait ele  la ou tu ies meüz . 
 Et il ne dit mot . 
Et la damoiselle  por ce que ele uolt que il s  en aille  si crie an haut et dit a monseignor Gauuain   Gauuain  Gauuain  uoi toi ci celui qui te puet asener de ce que tu quierz . 
Et se il eschape  s  esloigne ta queste . 
 Et qant Lyonins ot que ce est messires Gauuains  si a greignor duel  si fiert lo cheual des esperons  si s  an torne fuiant tot contramont lo chemin tant comme li roncins li puet aler . 
Si a tel duel que greignor ne puet auoir  et maudit l  ore que il onques fu nez  et que Dex li doint la mort par tens . 
Et ce estoit la damoiselle qui lo garanti qant l  espee li fu sor la teste por ocirre  si auoit non Celice  et la dame auoit non Ninienne . 
Et icele Ninienne fu ce qui Lancelot nori au lac . 
Et qant cele uoit qu  il s  an ua d  une part  et ele s  an ua d  autre . 
Et messires Gauuains est si angoisous de la damoiselle qui s  an ua san plus dire  que do uallet que il repert par cui il cuidoit estre asenez . 
Si cort sus au seneschal  si lo fiert de l  espee parmi lo hiaume et fiert et refiert tant que il li tranche la coife do hauberc  la ou il l  ataint  et de la teste tant que li sans li coure lo piz et les espaules  si l  estordi  si que par un po que il n  et cheoiz  mais il fiert au col do cheual et l  anbrace . 
Et messires Gauuains fiert de l  espee que il tenoit ou hiaume et es braz  si pert li seneschauz les arçons et uient a terre  la teste contraual  si que par un po que il n  ot lo col peçoié . 
Si li saut li sans par la boiche et par lo nes hors et parmi amedeus les oroilles . 
Lors descent messires Gauuains  si li cope tot maintenant les laz do hiaume et li cope la uantaille tote sanglante . 
Si li dit que il se claint uaincuz  o il l  ocirra ia et li copera la teste  car il a mout grant bessoing . 
Et cil ne pot mot dire . 
Et qant il uit que il ne dit mot  si est mout angoisous  car il ne l  oceïst mie uolentiers  et li bessoinz que il a d  autre part lo haste . 
Totesuoie set il bien que il est liurez a la mort  si lait uenir et hauce l  espee  si li a la teste copee . 
Puis monte en son cheual  si uient au duc  si li baille la teste et li dit qu  il face tel iostise do cors com an doit faire de traïtor . 
Et li dus li a dit que si fera il . 
Puis li prie mout de remanor . 
Et il dit que ce ne puet estre  car ses bessoinz est trop granz . 
Lors li est li uauasors chaüz an piez  et sa fame et si anfant  et se poroffrent tuit an son seruise a lor pooir . 
Et la pucelle qui amené l  auoit est montee por aler o lui  mais il dit que l  escuier li couient siure tant que il lo truist . 
Or a li dus grant ioie et li uauasors  et mout se trauaillent totes les genz de lui retenir . 
Si s  an ua  et la damoisele o lui . 
Et qant ele uoit que il s  an ua si tost  si li dit   Comment  fait ele  messires Gauuains  lairoiz me uos ansin    Ha  damoisele  fait il  li bessoinz i est trop granz  car ge ne serai ia mais liez se ge n  ataig cel escuier qe uos auez ueü . 
Mais or le faites bien . 
Atandez moi an quelque leu que uos uoudroiz  et ge uos creant leiaument que ge reuanrai por uos . 
  Creantez me uos  fait ele  que uos an uandroiz par moi sanz autre bessoigne anprandre    Oïl  fait il  se ce n  estoit afaires dom ge fusse honiz se ge l  eschiuoie . 
  Et ge uos atandrai a ce chastel laianz  ou an ferai mout grant ioie de uos . 
Et uos iestes mout naurez  si auroiz bien mestier anquenuit de herbergier an tel leu o uos soiez a aise por uoz plaies remirer . 
  Si com uos lo uolez  fait il  si soit . 
Et faites an cest escu porter au chastel  que ge no lairoie por rien qui soit ou monde . 
 Lors s  an uait . 
Et la damoiselle s  en retorne au chastel  si an porte l  escu . 
Et lors fait faire mout grant ator  car mout se uolt li dus et li uauasors pener de lui annorer et seruir . 
Et li dus a fait pandre lo seneschal delez son frere  car il n  auoit adonques seignor terrien el monde qui miauz tenist iostise que li dux Esçaüz de Canbenic . 
Et messires Gauuains cheuauche tant que il uient an une haute forest . 
Et qant il a grant piece alé  si esgarde deuant lui et uoit un home a pié et tient an sa main destre une espee tote nue et lo fuerre an la senestre  et ua disant a soi meïsmes   Ha  Dex  Dex  por coi ne me fis ge auant ocirre  car autresins n  ain ge gaires ma uie   Et qant messires Gauuains l  ot  si ua cele part . 
Et cil se regarde  si l  aparçoit et uoit que ce est messires Gauuains  si se fiert el bois et ua fuiant qanque pié lo puent porter  car paor a d  estre coneüz . 
Et messires Gauuains aparçoit que ce est li uallez qu  il chace  si hurte aprés des esperons et li crie   uallez  mar i fui  que tu n  as garde . 
Ne nus ne t  aura ia rien forfait  se gel sai  que ge ne li face comparer  car tu ies a un des homes o monde que ge plus ain . 
 Cil bote l  espee o fuerre . 
Et el boter li demande   Sire  que sauez uos a cui ge suis    Ge sai bien  fait messires Gauuains  que tu ies a Lancelot do Lac . 
Et gel conois autresi bien com tu meïsmes . 
Mais di moi por quoi tu te dementes si . 
  Ha  sire  dites moi auant sor uostre leiauté qui uos iestes et comment uos auez non . 
  Certes  dit il  ge ai non Gauuains  li niés lo roi Artu . 
  Ha  sire  fait il  donc lo uos dirai ge . 
Qant ge me parti orainz de la bataille que uos auez uaincue  si com ge antrai an ceste forest et ge uenoie tot lo chemin  si ancontrai ça ariés un cheualier a pié  tot armé  si m  a mon roncin tolu . 
Et ge ne me uos a lui mesler  por ce que cheualiers estoit et armez de totes armes . 
Et si me uenist il miauz que ge fusse ocis  fors por ce que ce fust desleiautez a escuier de metre a cheualier main . 
  Et quel part s  an ua il   dist messires Gauuains . 
 Sire  ueez ci les esclos do roncin  car ge les conois bien . 
  Or uien  fait il  aprés moi tot bellement  car se ge lo roncin ne te ran  ge te donrai cest cheual . 
  Ha  sire  fait il  granz merciz . 
 Lors hurte messires Gauuains lo cheual des esperons et ua les granz galoz grant piece  tant que il s  an antre an un ualet et uit desoz lui une mout belle lande . 
Et il torne cele part  si troue deus cheualiers a pié qui se combatent  et si ont lor cheuaus aresnez delez aus . 
Si conut messires Gauuains lo roncin a l  escuier et dit a ces qui se combatent   Estez  seignor cheualier . 
Ne uos conbatez plus deuant ce que uos m  aiez dit li qex de uos amena ci cest roncin . 
  Ge l  i amenai  fait li uns d  aus . 
Que an uolez uos faire    Ge di  fait messires Gauuains  que uos l  i amenastes comme desleiaus et comme recreanz  car uos lo tossistes a un escuier seul et desarmé  si couient que uos an ueigniez por amander en sa prison . 
  Ancor ne m  auez uos mies mené iusque la   fait li cheualiers . 
 Si m  aïst Dex  fait messires Gauuains  iusque la n  a gaires . 
  Or sire  fait li autres cheualiers  donc uenez combatre a moi . 
 Tantost messires Gauuains descent et met la main a l  espee  si li uolt corre sus . 
Et li autres cheualiers li dit   Auoi  sire cheualiers  dist il  ce ne ferez uos mie  que uos me toilliez ma bataille . 
Mais laisiez moi a lui conbatre tant que il m  ait outré  o ge lui . 
  uoires  fait il  et s  il est otrez  si couanra que il aille en uostre prison . 
Ce ne ferai ge mies . 
Mais se il uenoit amender a l  escuier ce que il li a forfait  tant que il soit a son gré  si li ament . 
Ou se ce non  il couient que uos uos combatiez andui a moi . 
Et se uos me conquerez  uos feroiz de moi uostre plaisir  et se ge uos conquier  il couanra que uos faciez mon plaisir . 
  Et qui iestes uos   fait li cheualiers qui se combat a celui qui lo cheual auoit tolu a l  escuier . 
 Certes  fait li cheualiers qui a lui se conbat  c  est li miaudres cheualiers que uos ueïssiez onques . 
Il s  est hui conbatuz au seneschal de Canbenic  Gloadain . 
  Et l  a il outré   fait li autres . 
 Ce poez uos bien sauoir  fait il . 
Sire  fait il lors a monseignor Gauuain  ge ne me combatrai mies a uos  ainz me met outreement an uostre merci et an uostre uolenté . 
Et faites de moi qanque uos uoudroiz et li escuiers auoc  car ge pris lo cheual  et ce fu par mon grant bessoin . 
Et tenez m  espee  ge la uos rant . 
 Et li autres s  en meruoille mout . 
 uenez an donc   fait messires Gauuains . 
 Sire  dist li cheualiers  or me dites uostre non  puis que uos ma bataille me tolez . 
  Ne dites mies  fait messires Gauuains  que ge uos toille uostre bataille  mais combatez uos a lui par couant que uos respondez de son forfait et do uostre  se il i est  se uos lo conquerez . 
  No ferai  sire  fait il . 
Mais toteuoies me dites comment uos auez non . 
  Si m  aïst Dex  fait messires Gauuains  ge ne ui onques home por cui ge celasse mon non . 
No ferai ge por uos . 
Ge ai non Gauuains  li niés lo roi Artu . 
  Ha  sire  fait il  merci . 
Certes  uos iestes si prodom que si grant outrage ne feriez uos mies . 
Mais ge m  an sofferai mout uolantiers  puis que il uos plaist  de la bataille . 
 Atant montent tuit troi . 
Et li cheualiers qui lo roncin auoit pris s  an ua deuant  si encontre l  escuier uenant a pié . 
Et messires Gauuains li dit   Biau frere  uoiz ci lo cheualier qui ton roncin te toli . 
Or si an fai qanque tu uoudras por l  amende . 
  Sire  fait il a monseignor Gauuain  granz merciz . 
Or croi ge bien que uos iestes ce . 
 Lors descent li cheualiers et uient au uallet a pié  si li crie merci a genouz . 
Et li uallez l  an lieue . 
Et messires Gauuains li dit que il an praigne tel droit comme il uoudra . 
 Sire  fait li uallez  ge lo clain tot quite  mais que il uos fïancera comme leiaus cheualiers que il ia mais ne metra main sor home desarmé  puis que il soit armez  se sor soi deffandant nel faisoit  et se autres armez li metoit  il li aideroit a son pooir . 
 Et messires Gauuains en prant la foi . 
 Or me dites  seignor cheualier  por coi estoit ceste bataille de uos deus . 
  Certes  sire  fait li uns  antre moi et cest cheualier  nos estiens uenté ansanble de cheualerie  tant que il dist que il iere miaudres cheualiers de moi . 
Et ge l  an desdis  tant que il dist que ge no siuroie mies an ceste forest . 
Et ge dis que si feroie . 
Tant lo siuié que a l  antree de ceste forest iostames  si l  abati . 
Aprés uing a son cheual qui s  an fuioit  si lo saisi . 
Et il ancontra  ce croi  cest escuier et lo mist ius de son cheual  si me siuié et ataint  si nos combatismes ansanble si com uos ueïstes . 
  Comment  fait messires Gauuains  si uos combatiez sanz autre querele  Or remaigne dons l  ahastine et soiez bon ami ensanble  car ge lo uos pri . 
 Et il l  otroient . 
Et messires Gauuains prie celui qui est a cheual que il port celui qui est a pié  et il si fait . 
Atant pranent congié de monseignor Gauuain  et il d  aus  si lo commandent a Deu . 
Et messires Gauuains conuoie l  escuier une grant piece  si li prie que il li die nouelles de Galehot . 
 Certes  sire  fait il  ge ne sui mies a lui . 
  Ce puet estre  fait messires Gauuains  mais tu an sez bien anseignes ueraies . 
  Sire  fait li uallez  se ges sai  ge nes puis dire . 
Outre ce ne me deuez uos mies mener . 
  Certes  fait messires Gauuains  ge ne uoudroie que tu aüses faites nules desleiautez por moi . 
Mais tant me puez tu bien dire se il est an Sorelois o se il n  i est mies . 
  Sire  fait li uallez  se il i estoit  n  i eriez uos mies legierement iusque la  car trop i a de felons pasages  car il i a deus chauciees longues et hautes que nus cheualiers ne puet passer qui ne se combate auant a un cheualier  qui est mout preuz  et a dis serianz qui o lui sont . 
Itex trespas a an chascune chauciee  et autrement n  i puet passer nus cheualiers erranz . 
Et sachiez bien que plus ne uos an puis dire . 
 Atant lo commande messires Gauuains a Deu et il lui  car plus n  an puet auoir . 
Mais toteuoies aparçoit il bien qu  en Sorelois est Galehot par les paroles au uallet . 
Si s  an retorne arieres uers lo chastel o il s  estoit combatuz . 
Si est bas uespres qant il i est uenuz . 
Et lors li ua encontre et li dus et li uauasors et la pucelle qui amené l  auoit . 
Si ont de lui si grant ioie faite com il plus puent  si font ses plaies et ses bleceüres regarder et apareillier . 
Et mout lo mercie li dus de ce qu  il s  estoit si bien antremis de son afaire qant il uainqui lo poigneïz deuant Louerzerp . 
Mout font grant ioie el chastel  si rest li uauasors an autresi grant hautesce com il auoit onques plus esté  car messires Gauuains an prie mout lo duc . 
Et il dit que il uelt que il soit autresin sires de sa terre com il auoit onques miauz esté plus . 
 Et bien sachiez que uos ne porriez rien demander que ge ne feïsse sanz essoigne . 
 Messires Gauuains l  an mercie mout durement . 
Mout fu la nuit annorez et conioïz messires Gauuains de totes et toz . 
Et il mercia mout lo duc de son frere Angreuain que mout se looit de lui . 
 Sire  fait li dus  Angreuains a fait mout plus por moi que ge por lui . 
Et c  est li om crestiens don ge seroie plus liez s  il estoit gariz  car ge ne fusse mies si au desoz com i  ai esté de ma guerre se ne fust sa maladie  car il est uns des bons cheualiers do monde et des plus fiers et des plus seürs . 
 Et de toz les bons seruises que cheualiers puet auoir an bone uille  las et naurez  fu messires Gauuains seruiz  si s  ala resposer auques par tans . 
Mais seruiz fu auques noblement cele nuit et furent ses plaies et ses bleceüres mout bien medecinees . 
Et au matin se leua mout matin et s  arma  que plus ne pot estre retenuz . 
Et li dux li dist que il an menast auoc lui ses mires por ses plaies garir  mais il dit que no feroit  car il ne cuidoit auoir nulles plaies perilleuses . 
Si lo demanda as mires  qi li distrent que nenil . 
Lors s  an part au matin messires Gauuains antre lui et sa damoiselle  se ne set nus o elle lo moine se il non  car dire ne lo uolt . 
Et qant il l  ont une piece conuoié  si lo commandent a Deu  et il els  et s  an uont entre lui et la pucelle et errent tote ior aiornee . 
Mais la pucele no moigne mies droiteuoies an la terre de Norgales  ainz l  an destorne por lui aaisier . 
Si iurent cele nuit sanz auanture trouer don li contes parolt . 
Si herbergent chiés lo pere a la damoiselle  qui mout lor fait grant ioie . 
Et au matin  qant il li orent ses plaies atornees  si prant congié et s  an part antre lui et la damoiselle  et cheuauchent iusque a midi . 
Lors sont entré en la plus sauuage forest del monde  qui auoit non Bleue  si estoit au roi de Norgales . 
Si n  auoit en tote la forest que une maison  si estoit la forez mout granz et mout longue . 
Ne anuiron n  auoit uile a mais de cinq liues de toz sanz  car la terre estoit si chaitiue  si deserte  que beste n  i pooit uiure . 
Qant il orent tote ior cheuauchié iusque aprés midi un po  si uinrent en une grant lande et uirent an mileu de la lande un cheualier a mout grant meschief  car il se deffandoit si durement contre trois cheualiers que mout lo prise messires Gauuains et si ne set ancor qui il est . 
Et si i a serianz  que naurez  que sains  iusque a cinc a cheual  mais il n  i osent tochier  car il les a si estoutoiez que il ne s  osent auant traire . 
Et la damoiselle dit a monseignor Gauuain   Sire  ge croi que cil cheualier la sont de la gent lo roi de Norgale . 
Et s  il an sont  il me conoistront bien . 
Tornons an  si les esgardons un petit . 
  Ostez  damoiselle  fait il  si n  aideroie mie a ce cheualier seul et cui il ont si mal mené    Si m  aïst Dex  fait ele  ge ne sai qui est li cheualiers  mais il n  est nus ne nulle qui a son pooir ne li deüst aidier  car il l  a trop bien fait  car ge uoi qu  il sont ancor huit  et il est toz seus . 
Et qui que il soit  ge li doign m  amor des ci . 
Ne onques mais rien ne deïstes don ge uos saüsse si bon gré . 
 Lors hurte messires Gauuains lo cheual des esperons . 
Et qant il l  aproiche  si conoist que ce est Sagremors li Desreez . 
Et il laisse corre a toz  si uolenteïs com il plus puet . 
Si aloigne lo glaiue et fiert un des trois si durement que il porte a terre et lui et lo cheual . 
Puis giete lo glaiue la ius et met la main a l  espee  si cort sus as autres deus . 
Et qant Sagremors uit qu  il ot secors  si reprant cuer et force  si ne conoist il monseignor Gauuain . 
Et qant li seriant  qui deuant ne s  osoient antremetre d  asaillir  por ce que Sagremors les auoit si estoutoiez  uoient que messires Gauuains lo fait si bien  si n  i ossent plus arester  ainz s  an tornent fuiant . 
Et li autre dui se metent aprés a la uoie . 
Et messires Gauuains et Sagremors les anchaucent mout durement . 
Si ataint messires Gauuains le dareain  si l  aert par lo col et lo cuide ius porter do cheual . 
Et la mains s  an uient par lo hiaume  si li arache hors de la teste . 
Et Sagremors an uient par lui  so fiert si durement de l  espee  a la force et a la uolenté que il ot  qu  il lo fant tot desci que es danz  et cil chiet . 
Et qant messires Gauuains uoit qu  il est morz  si l  an poise  car il l  amast miauz a retenir uif . 
Si prant Sagremor par lo frain  si dit   Sire cheualiers  alons an  que assez en auez fait . 
Et uos ueez bien que cil qui la s  en uont nos sont eschapé . 
  An non Deu  fait Sagremors  cil qui gist ça a la terre ne nos est mies eschapez  ne il n  i perdront ia mains de cestui . 
  uos n  an ferez or plus  fait messires Gauuains  par la foi que ge doi Sagremor lo Desreé . 
 Et qant il l  ot  si pansa bien que il lo conoissoit . 
 Sire  fait il  qui iestes uos donques    Sire  fait messires Gauuains  ge suis uns cheualiers  ce poez ueoir . 
  Ha  sire  par la rien que uos plus amez  fait Sagremors  dites moi qui uos iestes . 
  Ge suis  fait il  Gauuains . 
  Ha  sire  uos soiez or li bienuenuz  et si iestes a mon ues . 
 Lors lo cort acoler  et il lui  si s  antrefont mout grant ioie . 
 Sagremor  fait messires Gauuains  comment uenistes uos an cest païs    Certes  sire  par enseignes que i  ai de uos aprises an plusors leus . 
Iehui si m  ancontrerent cist cheualier an ceste lande  si m  auoient asailli por gaaignier mes armes et mon cheual . 
Et ueïstes uos pieç  a nus de noz compaignons   fait Sagremors . 
 Oïl  fait il  Guiflet  a un poigneïz o nos fumes deuers lo duc de Cambenic . 
  Et conta uos il comment il auoit puis esté am prison    N  an parla onques  fait messires Gauuains . 
A il puis esté pris    Oïl  sire  fait Sagremors  au partir de la lande o nos uos laissastes  qant li nains bati lo cheualier qui faisoit lo duel et la ioie sor la Fontaine do Pin . 
  Il ne fu onques  fait messires Gauuains  hom si souant pris comme Guiflez . 
Et ce ne li uient mies de mauuaitié  car il est  si m  aïst Dex  et preuz et anprenanz et hardiz durement . 
  Par Deu  fait Sagremors  antre moi et monseignor Yuain auons puis esté an prison an tel leu o nos ne cuidasmes mais a piece issir . 
  Et o fu ce  sire   fait messires Gauuains . 
 Sire  an la prison au Roi des Cent Cheualiers . 
  Et comment en issistes uos   fait messires Gauuains . 
 Si m  aïst Dex  fait Sagremors  par un mout preude bacheler qui mout i fist d  armes et mout sagement en oura  si comme i  ai oï dire  car ge no ui mies . 
 Si li conte  tot ansi com il auoit oï conter  que il auoit si durement iosté que nus miauz ne iosta  et se combatié trop hardiement au seneschal lo roi . 
 Et comment a il non   fait messires Gauuains . 
 Il a non Hestor  fait Sagremors  et si est cheualiers la reine et de sa maisniee . 
 Et qant messires Gauuains l  ot  si set bien qui il est . 
 Et cui quiert il  sire    Sire  il quiert un cheualier qui fist une bataille por une soe dame . 
Et ge cuidai assez que ce fussiez uos . 
  Ho  fait messires Gauuains  dire lo poez qu  il est bons cheualiers . 
Sauez uos qui il est  C  est cil qui uos abatié et monseignor Yuain et Kel lo seneschal et Girflet a la Fontaine do Pin  qant li nains lo bati . 
  Comment  fait Sagremors . 
Dites uos uoir    De uerité lo sachiez   fait messires Gauuains . 
 An non Deu  fait Sagremors  que il dist un mot don ge lo regardai mout et mout i pansai  qu  il dist que miauz ualt au cheualier que li nains l  aüst batu que il aüst iosté a monseignor Gauuain  que tost i poïst auoir domage . 
Et iestes uos ce  sire  cui il quiert    Si m  aïst Dex  oïl  fait il . 
Et plaüst or a Deu que ge lo trouasse  car trop me lo de sa compaignie . 
 Ensin parolent an cheuauchant tant que Sagremors et messires Gauuains uinrent a la pucelle . 
Qant Sagremors l  aproche  si li demande qui cele est . 
 An non Deu  fait messires Gauuains  une damoiselle qui uos a s  amor donee  por ce que ele uos uit si bien deffandre de trois cheualiers . 
Et sachiez que ele est belle a grant planté . 
  Et bien soit ele uenue   fait Sagremors . 
Lors uient a la damoiselle  qui les atandoit o couert do bois por ce que li cheualiers ne la coneüst . 
Si la salue Sagremors toz premerains . 
Et ele dit que bien soit il uenuz . 
Et messires Gauuains li dit   Damoiselle  don n  auez uos donee uostre amor a cest cheualier    Certes  sire  fait ele  oïl . 
  Damoiselle  fait Sagremors  donc uos desuelopez auant . 
  Comment  sire  fait la damoiselle  uos ne m  auez pas uostre amor donee    Ge uos uoil auant ueoir  car cheualiers ne doit mies s  amor doner se il ne set an quel leu . 
  Sire  fait ele  or sachiez que ge uos taign a miauz uaillant que uos moi  car ge uos donai m  amor si tost com ge uos ui  et uos ne me uolez doner la uostre se uos ne me ueez do tot auant . 
Et ge me desueloperai . 
Et lors  se ge uos plais  si lo direz . 
Et ge uos reuoldrai ueoir  et se uos ne me seez  quite quite . 
 Et Sagremors commança a rire . 
Et la pucelle se desuelope  si commance a rire . 
Et qant Sagremors la uoit  si li dit   Ha  dame  si m  aïst Dex  uostres uoil ge bien estre et ge me taign a bien paié . 
  En non Deu  fait ele  ausi preude cheualier com uos iestes me pria d  amors  n  a pas huit iorz . 
Mais il fera miauz se Deu plaist . 
  Damoiselle  fait il  lait et noir et camoisié me uerroiz . 
 Et il oste son hiaume . 
Et ele uoit que il a lo uis mout bel et mout seant  et tot l  autre cors mout auenant . 
Et messires Gauuains li dit   Que uos em sanble    Sire  fait ele  miauz que deuant . 
 Et Sagremors an est mout liez  si la baisse deuant monseignor Gauuain  et ele lui mout uolantiers . 
 Damoiselle  fait messires Gauuains  par la foi que ge uos doi  uos n  auez mies trop mespris d  amors  car uos auez a ami cheualier de la maison lo roi Aurtu et compaignon de la Table Reonde  et a non Sagremors li Desreez . 
 Et de ce est ele mout liee  si s  antresgardent souant antre li et Sagremor . 
Et qant il plus s  entresgardent  et il plus s  entraimment . 
Et uont ansi cheuauchant tant qu  il lor anuite . 
Et Sagremors n  auoit mengié de tot lo ior  ne lo ior deuant se petit non . 
Et il auoit une costume qu  il enprenoit mout uolentiers totes les armes  mais il ne fust ia bons cheualiers ne bien seürs tant que il fust bien eschaufez . 
Et qant il estoit bien eschaufez  si ne dotoit rien  ne de lui ne li chaloit . 
Mais aprés ce que il an estoit partiz  si refredisoit et deuenoit uains . 
Si li montoit une dolors an la teste dom il cuidoit bien morir  car il anragoit toz uis de fain . 
Et por la grant proece que il auoit qant il estoit eschaufez  ot il non Sagremors li Desreez . 
Si li mist non la reine tres deuant Estreberes  lo ior que li trente cheualier desconfirent l  ost des Saisnes et des Irois et chacerent iuque a l  aiue de uarganice  la ou Sagremors trancha la teste Brandnague  lo roi des Saisnes  et Magant  lo roi d  Irlande . 
Et por la maladie qui si souant li auenoit  li mist non Kex li seneschauz Sagremor lo Mort Geüm . 
Cele maladie prist Sagremor si durement que il cuidai bien morir sanz confession auoir . 
Et qant messires Gauuains lo uoit  si an fu mout a malaisse  si li dit   Sire  uos iestes mout malades . 
  Sire  fait il  ge me muir . 
Mais  por Deu  se uos onques m  amastes  si me querez a mengier o le preuoire . 
 Et la damoiselle dit que il ne s  esmait mies  que il seront par tens a recet . 
Et qant il uoit qu  il ne se puet mais tenir o cheual  monte messires Gauuains derriés lui  si lo sostient . 
Et por ce les couient aler mout soef . 
Si ont tant cheuauchié que il est ia do premier some  et la lune luisoit mout cler . 
Lors ont tant alé qu  il sont uenu a une riuiere estroite  s  a troué sor la riuiere une planche mout fort  si auoit bien deus piez de lé  si estoit desor la riuiere . 
La damoiselle monte desor la planche atot son palefroi et trait aprés li lo cheual monseignor Gauuain  que ele menoit an destre  si lo passe outre  et autretel font li dui cheualier . 
Et qant il sont outre  si est Sagremors si atornez qu  il ne parole mais se mout petit non . 
Et la damoiselle  qui mout l  amoit  lo conforte mout a son pooir et dit que mout est pres li recez  et que il aura ia a mangier que que il saura deuiser de boche . 
Lors esgarde messires Gauuains deuant lui  si uit une mout riche maison  don li porpris estoit mout granz et mout bien herbergiez . 
Si demande a la damoiselle cui est cele maisons . 
 Iel uos dirai  fait ele  qant nos serons dedanz . 
 Tant ont cheuauchié que il sont uenu a un grant plaiseiz dariés la maison . 
Et la damoiselle se deualle par une tranchiee iusqu  a une fause posterne  si descent et la desferme . 
Puis trait anz son palefroi et lo cheual que ele menoit  et messires Gauuains et Sagremors antrant laianz tot a cheual . 
 Sire  fait la pucelle  descendez . 
 Et il descendent et establent lor cheuaus mout bien . 
Aprés les en moine par desoz terre an la grant sale an haut . 
Et qant il i sont uenu  si n  i trouerent nule rien . 
Lors demande messires Gauuains comment Sagremors aura a mengier . 
 An non Deu  fait la pucelle  il aura assez . 
 Lors les en moine en une chanbre deuers destre  et la sale iere si clere que la lune i feroit par plus de uint fenestres . 
Qant il sont an la chanbre a la pucelle  si s  asient . 
Et la pucelle les laisse un petit  si ua hors . 
Et tantost reuient et aporte a mengier a grant planté  et aprés  uin mout bon  si efforce mout Sagremor de mangier . 
Et il maniue mout mauuaisement de premiers  mais aprés maniue mout bien . 
Et qant il ont mangié tuit troi  la pucelle ua hors et demore mout grant piece . 
Et puis reuient arieres et dit a monseignor Gauuain   Sire  laissiez moi Sagremor  car ge am panserai mout bien  se Deu plaist . 
Et uos uenez ueoir uostre amie comme la plus belle fame que uos onques ueïsiez . 
Et si uos dirai cui ceste maisons est  car ge le uos ai an couant . 
Ele est au roi de Norgales  et uostre amie est sa fille . 
Et sachiez que ele ne desirre rien tant comme uos  mais  par foi  ele est mout bien gardee . 
 Lors prant plain son poig de chandoilles ardanz  si lo moine en une estable . 
Et il uoit an cele estable iusque a uint palefroiz des plus biax do monde  toz noirs . 
Et de cele estable entrent an une chanbre et uoient oisiaus et ostors iusque a uint  les plus biax do monde  seanz a perches . 
Et d  iluec uienent en une autre chanbre et uoient bien iusque a uint cheuaus les plus biax qu  il couenist a querre . 
Et messires Gauuains demande a la damoiselle cui sont cil cheual et cil oisiau . 
 Certes  fait la damoiselle  il sont a uint cheualiers qui çaianz gisent an une chanbre la deuant  et gisent totes les nuiz des ore mais armé  car messires li rois a sa triue prise au duc de Canbenic  si n  a dote de nul home que de uos  si ne uelt que ceste maisons soit autrement gardee  que se uos i ueniez  que uos troueïssiez la sale tote deliure et sanz gent . 
Et il a oï dire que se uos i ueniez  uos ne lariez ia por cheualier qui i fust que uos n  aillisiez a ma damoiselle sa fille  o uos i moroiez  que puis que il est anuitié  ne ua nule riens la ou elle gist  ne nus n  i puet antrer se par ces uint cheualiers non . 
Et ma dame set mout bien la parole que uos deïstes chiés Angreuain  que se uos ueniez an leu  uos la uerriez se il pooit estre . 
Et ele me fist iurer que se ge uos pooie trouer  que ge uos amanroie ça . 
 Et ele estaint les chandoilles que ele tient et uiennent en une autre chanbre  si uoient dedanz mout grant clarté . 
 Messires Gauuains  fait la damoiselle  li cheualier sont en ceste chanbre  et si ne font plus de bessoignes totes les nuiz que solement la pucele gaitier  et lo ior s  an uont deduire et ioer la o il uolent . 
Et ge quit que il dorment . 
Et an cele autre chambre aprés gist la plus bele riens do siegle . 
Ne ge n  oseroie auant aler  que ge ne fusse ueüe  mais ge m  an uois a Sagremor en la chambre o nos auons mangié . 
 Atant s  an ua la pucelle . 
Et messires Gauuains antre an la chanbre  et tint l  espee tote nue et met lo hiaume en la teste  et oroille et escote se il orroit nus des cheualiers mouoir ne parler  mais il n  ot nule rien . 
Puis met la teste dedanz et uit anmi la chanbre un cierge grant et gros . 
Et la chanbre estoit faite an escarrie  car elle estoit autresi lee comme longue et tote a uote  et an chascune des quatre parties si a cinc coches  et gist an chascune uns cheualiers toz armez de hauberc et de chauces . 
Et a lor cheuez sont lor espees et lor escuz et lor hiaumes . 
Messires Gauuains estut grant piece a l  uis  et li est auis que nus d  aus toz ne uoille . 
Et uoit de la chanbre aprés l  uis tot ouert  et uoit mout grant clarté . 
Lors met auant l  un des piez et uit que nus ne se mut . 
Puis uient auant et fist granz pas iusque au cierge . 
Et qant il i est uenuz  si l  estaint  et uient a l  uis de la chambre et lo clost aprés lui . 
Et uoit an mileu de la chanbre un des plus biax liz que il onques aüst ueü  couert d  un couertor d  ermines et uoit desoz lo couertoir gesir une des plus belles damoiselles de si tres grant biauté que nule si belle ne couient a querre . 
Laïs aual estoient qatre cierge espris . 
Messire Gauuains oste son hiaume  si auale la uantaille et uient au lit o la damoiselle dort mout durement . 
Et il la commance a baissier mout doucement . 
Et ele s  esuoille et se plaint comme fame qui se desdort . 
Et qant ele lo uoit  si dist   Ha  Sainte Marie  qui est ce    Taisiez  fait il  ma douce amie . 
C  est la riens o monde qui plus uos aimme . 
  Iestes uos des cheualiers mon pere    Certes  nenil . 
  Et qui iestes uos donc  fait ele tot an tranblant . 
Dites moi uostre non  car uos m  auez faite la greignor paor que ge onques aüse  et uos poez estre tex que uos ne feroiz ia mais paor a pucelle . 
  Belle douce amie  ge suis Gauuains  li niés lo roi Artu . 
  Alumez  fait ele . 
Ce uerrai ge bien . 
 Et messires Gauuains alume un des cierges . 
Et ele lo regarde o uis  et puis esgarde un anelet que ele auoit an son doi . 
Lors si an commance a rire  si saut an son seant  et dit que il soit li bienuenuz . 
Si l  ambrace tot armé et lo baisse si doucement com ele plus puet . 
 Ostez  fait ele  ceste robe  que trop est froide  et ralumez ces cierges  car or ai ge ce que i  ai toziorz dessirré . 
 Et il si fait . 
Et qant il fu toz desarmez  si uient au lit et se couche auoc la pucele . 
Et ele fait de lui si grant ioie com ele plus puet  et fait li uns de l  autre tot son delit sanz contredit . 
Et messires Gauuains li conte comment il estoit uenuz laianz  que nus ne l  auoit ueü . 
Si parolent et ioent tant que il est pres de la mienuit . 
Et ne demora gaires que messires Gauuains s  andormi a mout grant paine  que mout i a luitié ançois que dormirs lo uainquist . 
Et qant il se fu andormiz  la damoisele  qui fu ione et grasse  se randormi de la doçor de son ami que ele tient antre ses braz . 
Et ansi dormirent grant piece  braz a braz et boche a boche . 
De l  autre part  an une chanbre  gisoit li peres a la pucele  qui rois estoit de Norgales . 
Et li rois se leua por aler as chanbres . 
Et qant il reuenoit  si ouri une fenestre qui estoit androit lo lit a la pucele ( si antroit an d  une chanbre an autre ) . 
Et quant il l  ot ouerte  si mist sa teste anz et uit sa fille qui tient lo cheualier estroit antre ses braz et il li . 
Et qant il a ce ueü  si dit   Ha  Las  Que ai ge toziorz gardé   Si chanberlain  qui o lui furent leué  li demandent   Sire  que auez uos    Ne uos chaut  fait il  alez couchier . 
 Et il si font . 
Et il reclost la fenestre  puis uient a la reine  si li conte . 
Et ele commance trop grant duel a faire . 
 Or uos taisiez  fait li rois . 
Se uos dites mot  ge uos ocirrai de m  espee  car ge an cuit bien uenir a chief . 
Et esgardez que ge ferai  ne ia ne dites mot . 
 Lors apele un sien chanbellain que il auoit de toziorz norri  et auoc lui un autre  si lor dit que il les fera toziorz seignors de sa terre et de lui se il font ce que il lor commandera . 
Et il dient que il n  est riens ou siegle que il ne feïssent por lui . 
Et il lor conte ce que il a ueü . 
 Et i  ai pensé  fait il  comment i  ocirrai lo cheualier  que ia ne sera saü fors de uos deus . 
Li uns de uos portera son espié  et li autres portera un mail grant et pessant  si apoiez tot droit au cuer par desus lo couertoir  que il nel sente . 
Et quant il sera bien apoiez  si ferra li autres . 
Et il morra lors si deliurement que ia un mot ne dira de la boche . 
Ensi sera ma honte celee  que ia ne sera saüe se par nos trois non . 
 A ce s  acordent li dui felon . 
Et ua li uns saisir un espié  et li autres un mail gros et pessant  et uienent a un huis qui deuers la chanbre lo roi ouroit . 
Si l  ourirent et uienent deuant lo lit et uoient que il se dormoient anmedui . 
Et uoient que il sont andui de merueillouse biauté  si les plaignent mout li dui cheualier . 
Si apoie li uns l  espié au costé par desus lo couertor  et li autre antessa son cop . 
Et messires Gauuains auoit mis hors son braz  si auint chose que li aciers hurta au braz  qui froiz fu . 
Et il s  esuoille et giete ses braz par desor l  espié . 
Et cil qui lo mail ot antessé fiert si durement que li espiez uole autre part et fiert en l  esponde do lit  si que li fuz uole em pieces et est feruz ou mur plus de demi pié . 
Si fait mout grant escrois au ferir . 
Et messires Gauuains s  esuoille de la freor et uoit celui qui l  espié tient  si se lance fors do lit  toz nuz  et arache l  espié do mur et an fiert parmi les costez celui qui apoié l  auoit sor lui  si lo giete mort . 
Et puis uient ataignant celui qui tenoit lo mail  qui ia estoit a l  uis  si lo fiert si durement que tot l  esceruele a l  issue de l  uis . 
Et la reine se fu ia leuee  si ne se pot tenir de crier  ainz a leué lo cri . 
Et messires Gauuains a gité hors lo premier qu  il auoit ocis et ot mout bien l  uis fermé . 
Puis uient a ses armes  si s  arme . 
Et la pucele saut do lit et li dit que il ne s  esmait mies  si li aide a lui armer ansi com il li anseigne . 
Li criz anforce toteuoies  tant que li uint cheualier saillent sus et uoient lo cierge estaint . 
Si uienent a l  uis a la pucele  si li dient que ele lor oure l  uis . 
Et ele dit que il n  i metront les piez . 
Et il dient que donc briseront il l  uis . 
Et la pucele dit que ele n  an a mies grant paor  que trop par est forz li huis et espaus . 
Si laissent assez hurter et apeler . 
Et ele lor redit que il n  i anterront tant que ele ait fait tot par loisir . 
Et la reine crie d  autre part   Que faites uos  fil a putain  failli  Que n  ociez uos ce traïtor qui laianz est   Si crie ansi comme fame desuee qui ne puet sa honte celer . 
Et il n  i ont pooir de l  antrer tant que messires Gauuains est armez tot par loisir . 
Et lors prant l  espié et dit a la damoisele que ele oure l  uis tot seürement . 
 An non Deu  fait ele  par les cheualiers ne uos en iroiz uos mies  ainz uos an iroiz par la chambre mon pere  si ne troueroiz mies si grant deffanse com uos feroiz par deça . 
  Ia ne m  aïst Dex  fait il  com ia me sera reprochié que ge m  an soie issuz par paor se par la non ou ge antrai  car i  ai assez aide  puis que Sagremors est çaianz . 
  Or uos dirai donc que uos feroiz . 
Ge irai auant outre ces huis dela et s  estaindra ces cierges . 
Et uos seroiz dela cel arc uolu  et il cuideront que uos an ailliez par la chambre mon pere . 
Et ge ouerrai l  uis deuers aus et il corront tuit a la chanbre dela . 
Et uos an issiez tantost  car se uos estiez la ou il sont  et il fussient an ceste chanbre  il n  auroient ia mais bailie de uos  car li huis sont estroit  si n  i puet que uns seus hom antrer . 
 Ensi lo fait la damoiselle . 
Et qant cil deuers lo roi uirent l  uis ouert  si fuient en l  autre chanbre . 
Et lieue li criz trop granz . 
Et la pucele oure l  uis deuers les cheualiers et dit qe or puent auant uenir . 
Et il se flatissent anz tuit a briue  et se fierent an la haute chanbre  Et qant li darreniers uost clore l  uis  que nus ne s  an issist  et messires Gauuains lo fiert parmi lo cors  si lo giete mort . 
Cil giete un brait  et cil qui deuant aloient l  antandent  si corrent arrieres as chandoilles et a bastons  si uoient monseignor Gauuain qui ia auoit passé lo suel . 
Et il escrient   ueez lo ci . 
ueez lo ci . 
 Si s  escorsent tuit a lui . 
Et il fu anmi la chambre toz a pié atot l  espié . 
Si fiert celui qui fors issoit premiers si durement que nulle arme n  i a mestier  ainz lo ruie mort a terre . 
Et li autre sont si esbahi que nus fors issir n  an ose . 
Si li lancent espiez poignanz parmi l  uis . 
Et qant il les uoit corre a l  uis ou il estoit anbunchiez  si les refaisoit toz reflatir ariés . 
Et qant il an pooit un ataindre  il n  aüst ia si fort armé que il ne li bot s  espié anz el cors  si lo redotent mout a ancontrer . 
Et qant il uoit que nus ne s  en osse issir hors de l  uis  si laisse cele chambre et uient an celi o li cheual estoient  et uoit Sagremor et la damoisele qui s  amie estoit atot un cierge an sa main  si metoit Sagremors la sele o plus biau cheual qui laianz fust et an tot lo meillor par sanblant . 
Et qant la selle est mise  si fait monseignor Gauuain monter sus . 
 Et alez  fait il  iusque an la grant salle . 
Et ge uois metre mon hiaume . 
 Et messires Gauuains est montez et uient an la grant sale . 
Et si tost com nus d  aus li mostre l  uel  il lor laisse corre  et cil ansellent laianz lor cheuaus tot lo plus . 
Et qant messires Gauuains se regarde  si uoit uenir Sagremor tot armé sor un grant cheual  si estoit gariz  car il auoit dormi . 
 Sire  fait Sagremors  ou sont il    ueez les ci  fait messires Gauuains  mas il n  ossent fors issir . 
 . 
 An non Deu  fait Sagremors  l  isue lor est trop male . 
Mais traiez uos ça ou chief de ceste sale  si les laissiez fors issir  car fors de çaianz somes nos qant nos uoudrons . 
Ne ia Deus ne m  aïst qant ge m  an irai deuant que ge saurai quel cheualier il sont . 
 Et messires Gauuains sosrit desoz son hiaume  puis se retraient andui el chief de la sale . 
Et Sagremors uoit que il ne font nul sanblant de fors issir  si les escrie et messaame   Failliz et uaincuz  por coi n  isiez uos fors . 
Don ne ueez uos que nos an menons uoz cheuaus deuant uoz iauz  et uos n  an faites plus . 
 Et quant il a ce dit  si an uoit uenir par d  une part de la sale iusq  a dis toz montez . 
 An non Deu  fait il  ge criem qu  il ne nos forcloent . 
Et se nos estiens çaianz anserré  nos en seriens au desoz  car nos ne sauons les fuies ne les trespas ne les destorz . 
Mais traions nos ça an ceste cort . 
Lors si ne porront les genz issir de nule part que nos nes uoions . 
  uolantiers  sire  fait Sagremors  mais que i  aie feru un de cels qui la uienent . 
  Alons donc  fait messires Gauuains  puis que uos lo uolez . 
 Lors laisent corre as dis qui lor uenoient  et cil a aus  si abatent antr  aus deus les deus premiers que il ancontrent . 
Si ocist messires Gauuains lo suen de l  espié  et la lance Sagremors peçoie que s  amie li auoit donee . 
Lors met Sagremors la main a l  espee  si li cort sus . 
Et cil de la chanbre commencent a issir hors . 
Et messires Gauuains les uoit  si s  adrece uers aus atot l  espié et fiert si durement lo premier que il porte a terre et lui et son cheual . 
Et li espiez brise  et il met la main a Escalibor  si lor laisse corre  ses refait a force flatir an la chanbre arieres  la dom il issirent . 
Puis cort arieres aidier a Sagremor qui mout durement se deffant . 
Et messires Gauuains commança a faire d  armes  tant que tuit s  an esbahissent . 
Si lor ont ia antre lui et Sagremor trois cheuaus ocis . 
Mais il ne demorent gaires a pié  car tost recourent cheuax comme cil qui s  antraident bien et mout sont preu . 
Et messires Gauuains uoit que il puent bien trop demorer  si crient estre sopris . 
Si les an moinent par grant force arieres iusque anmi la cort do chastel . 
Et uoient bien que la grant porte do porpris estoit ouerte et oent que la noisse est laianz leuee  et sont ia bien armé  que un  que autre  iusque a cent . 
Et l  amie Sagremor est montee sor un mur et escrie as deus que il s  en aillent  ou il sont tuit mort   et sachiez que uos n  auez garde se uos iestes fors . 
 Et il s  an commancent a aler . 
Et qant il sont hors de la porte  si uoient que li rois est aprés aus issuz et escrie a ses genz que mar an iront  si sont bien antor lui  que un  que autre  plus de cent cheualiers et serianz et archiers . 
Et li dui s  en uont tot lo pas  tant que il sont fors de la porte . 
Et tote la gent lo roi hurtent aprés . 
Et l  amie Sagremor fu sor la porte montee par un aleor  que nus ne la pooit ueoir . 
Si antroit celle lice iusque an la chanbre o ele gisoit . 
Et qant ele uit que il furent hors  si cope une corde qui sostenoit une porte coleïce . 
Et ele chiet  si tua un cheualier et un an forclost an son cheoir auoc les deus qui s  an aloient . 
Et qant ele a ce fait  si s  en torne arriers an sa chanbre  que onques de nelui ne fu ueüe . 
Et Sagremors lait corre au cheualier qui fors estoit remés  so fiert de l  espee par lo hiaume  si li arache de la teste et uient sor lui por lui coper la teste . 
Et cil li baille s  espee  et il la prant  por ce que cil li crie merci . 
Puis fïance li cheualiers a tenir prison la o lui plaira . 
Et il li dit par sa fïance que il aille laianz a la fille au roi et se mete an sa prison de par monseignor Gauuain . 
 Auez uos non  fait il  Gauuains    Nenil  ainz i  ai non Sagremors li Desreez . 
Et ce diras au roi  que il n  a fame de son lignage si hautement mariee com est sa fille  si ne li poist mies . 
  Sire  ce dit li cheualiers  ge suis uostre fïanciez  si uos sauuerai a mon pooir . 
uenez aprés moi  si uos metrai hors de ces destroiz . 
 Lors uient auant li cheualiers  et li dui aprés  tant que il uienent a la planche . 
Et il passent outre  si les commande li cheualiers a Deu  et il lui . 
Il s  arestent une grant piece a la planche por sauoir se nus d  aus les siuroit . 
Et dit Sagremors qu  il se meruoille mout de ce que s  amie tant demore . 
Et qant il a ce dit  si uoit que ele uient . 
Et la damoiselle meïsmes passe outre sor un palefroi tost alant . 
 Que est ce  fait messires Gauuains . 
Que uos soiez la bien uenue . 
Ou sera ceste uoie    Ou  fait ele . 
Par foi  fait ele  il couient que uos et Sagremors me metez a garison  car ge seroie honnie  se ge çaianz remenoie  et alee a toziorz . 
Toz li ors do monde ne me seroit garanz . 
  Si m  aïst Dex  fait messires Gauuains  mauuais seruise auroiez fait se uos a nostre conduit failliez . 
Mais dites moi nouelles de m  amie . 
  Si m  aïst Dex  fait ele  uostre amie n  a garde de ce que ele a fait  car messires li rois et la reine l  aimment plus que as meïsmes . 
Ne il n  ont plus d  anfanz  ce lor est auis  car l  autre tienent il a perdue . 
Mais ge fusse morte se ge fusse trouee . 
 Ensi cheuauchent tuit troi ansenble . 
Et qant il ont un po alé  si uoient cheuaus uenir aprés aus mout durement . 
 Sagremor  dist messires Gauuains  i  espoir que ies oï uenir . 
  N  aiez garde  fait la pucele  que ge cuit que ce sont uostre cheual que ge faz amener aprés nos . 
 Et il s  arestent  si les atandent et uoient que ce sont il . 
Et messires Gauuains li demande commant ele s  estoit de ce apansee . 
Et elle dist que  se l  an oceïst uoz cheuaus  se poïssiez a ces recourer . 
 Et messires Gauuains l  an prise mout . 
Tant ont cheuauchié que il est toz clers . 
Et la damoisele dist a Sagremor   uos me conduirez  et messires Gauuains ira a son afaire . 
  Bele douce amie  fait messires Gauuains  ainz uos conduirons andui  car ge ne uouroie an nule maniere que uos aüssiez mal sanz moi . 
  Sire  fait la damoiselle  i  ai assez de Sagremor  car ge lo manrai par tel leu o ia ne serons troué par home qui nos quiere . 
  Et o iroiz uos   fait il . 
 Tot droit chiés mon pere  sire  fait ele  et d  iluec  chiés uostre frere Angreuain  car ge ne porroie aillors garir . 
 Et Sagremors dit que Angreuain uerroit il mout uolantiers . 
Et messires Gauuains dit que il est trop malades . 
 Et ceste damoiselle lo uos contera bien . 
  Et ou iroiz uos   fait ele . 
 Ge uoudroie estre en la terre de Sorelois . 
  Cuidiez uos trouer  fait Sagremors  ce que nos querons an ceste terre    Certes  fait messires Gauuains  ge ne sai ancor que ge ferai  mais ge oï dire que ce est une mout auanturose terre . 
  Sire  fait la damoiselle  il n  a gaires iusque an Sorelois  et ge uos baillerai un de ces uallez qui uos i manra si droit comme linne . 
 Lors apelle celui qui a pié estoit  so fait monter sor lo cheual monseignor Gauuain et li dit que il lo maint au plus droit que il porra an la terre de Sorelois . 
Et li uallez est montez  si s  an torne entre Sagremor et s  amie si com elle lo moine . 
Et li uallez et messires Gauuains s  an uont uers Sorelois au plus droit que il li set mener . 
Mais or se taist li contes ci androit de monseignor Gauuain et de Sagremor  si retorne a Hestor  qui est an la prison au seignor des Marés  au pere Ladomas  celui cui Guinas de Blasquestam auoit nauré o paueillon por s  anmie  et peres Matalez que Hestors auoit ocis qant il secorrut Signados de uindesores . 
Or dit li contes que qant il fu aresté au Chastel des Marés  si uinrent les nouelles au Chastel de l  Estroite Marche . 
Et qant la fille au seignor l  oï  qui mout l  amoit  si uint a son pere et li dit que il lo secorre . 
Et il dit que si fera il a qanque il porra auoir de gent . 
Et la pucelle prant un message  si l  anuoie a Synados de uindesores . 
Et li mande que cil est am prison qui lo gita des mains a ses anemis  et que il lo secorre  car ausi lo secorra ses sires de l  Estroite Marche a tant de gent comme il porra auoir . 
Et cil maintenant i uient a son pooir  si asanblent lor genz au chastel de l  Estroite Marche . 
Et Marganors meïsmes  qui estoit a l  Estroite Marche  manda totes ses genz que il i alassent por lui deliurer . 
Si furent bien  qant il partirent de l  Estroite Marche  deus mile  que cheualier  que seriant . 
Et Hestors est an prison  mais cil qui lo tienent n  ont mies talant de lui ocirre ne de faire morir  car mout l  aimme la dame  por ce que il l  auoit uangiee de Guinas de Blasqestant Et li peres meïsmes dit que no porroit mies faire ocirre des or an auant  que que il li aüst forfait   car ge lo sauuai qant il antra çaianz . 
 A ces consauz que il tenoient  uint une damoiselle qui mout estoit laianz amee  si estoit niece au seignor des Marés  cosine Ladomas  son fil . 
Et qant elle oï parler que Hestors estoit si bons cheualiers et que il auoit toz les maus pais passez  si uint a son oncle et a son cosin  si lor dit   Seignor  dist elle  car me donez la prison de cest cheualier  car il m  est auis que sa mort ne uolez uos mies  si l  an manrai deliurer ma seror qui est an tel prison com uos sauez . 
 Et li peres s  i acorde . 
 uoire  fait Ladomas  se li cheualiers lo uelt otroier  car autrement no donrons nos ia a home ne a fame . 
  Certes  fait li sires  uos dites uoir . 
  Sire  fait elle  granz merciz . 
Et ge irai sauoir se il lo uoudra . 
 Et lors ua la damoiselle a Hestor  et auoc li l  amie Ladomas  qui mout amoit Hestor an bone foi . 
Et la damoiselle li dit   Hestor  ge ai porchacié que ge aurai uostre prison . 
Ne uos an uenroiz uos uolantiers la ou ge uos uoudrai am prison metre    Qui estes uos  ma damoiselle   fait Hestors . 
 Ge suis  fait ele  une damoiselle qui de la mort uos ai rescous  se uos uolez uenir an ma prison . 
  Et quex seroit  fait il  uostre prisons    Gel uos dirai  fait l  amie Ladomas . 
Biaus amis  fait ele  ele uos manra combatre au meillor cheualier do monde . 
Se uos lo poez conquerre  si estes quites . 
S  il uos plaist  alez i  mais se uos n  i uolez aler  n  auez garde çaianz de mort . 
Et uos nel feroiz mies  se uos ne uolez . 
  Qui est  fait Hestors  li cheualiers  Est il de la maison lo roi Artu    Nenil  fait l  amie Ladomas  ainz est de cest païs . 
  Certes  fait Hestors  donc i erai ge mout uolentiers . 
  Granz merciz   fait la damoiselle qui demandé l  auoit . 
Lors reuient arriés et dit que Hestors l  otroie bien . 
 Faites lo fors amener  fait Ladomas  se il li plaist aler  et si oromes sa uolanté . 
 Lors est fors amenez Hestors  si li demande Ladomas se il li plaist aler auoc la damoiselle . 
 Sire  fait Hestors  il n  a sociel damoiselle  se elle auoit de moi mestier  que ge n  alasse an son bessoign  se io sauoie . 
Mais ge uos di bien que ge n  i erai par non de reançon  car donc sanbleroit il que ge fusse de mauuaitié atainz  car li uasaus lo me metroit sus qui mon cheual m  anbla . 
Ne an ceste maniere n  an irai ge ia . 
Mais qant il sera auant uenuz qui de ce me uoudra esprouer  et ge me serai esleiautez a l  aide de Deu  lors an irai ge aprés la pucelle an sa bessoigne et la ferai uolentiers . 
  Si m  aïst Dex  fait Ladomas  uos auez dit que prodom  et miauz uos en doit an amer . 
Sire  fait il a son pere  clamez lo quite . 
 Et il si fait . 
 Granz merciz  sire   fait Hestors . 
Lors li sont aportees ses armes  et il arme son cors . 
Et qant il est bien armez  si li chiet la pucele an piez et li prie que il li face sa bessoigne . 
 Elle est  fait li sires del Marés  ma niece . 
Mais por ce n  an faites uos rien  car ia ne m  aïst Dex se ge ne uoloie miauz que ele fust morte que uos  car plus pert an en la mort a un prodome que an la mort a totes les puceles d  une terre . 
  Certes  fait Hestors  ainz i erai mout uolentiers la ou ele me uoudra mener  et por ce que ele est damoiselle  et por uos qui m  auez plus anoré que ge n  auoie deserui . 
 Et la pucelle l  an mercie mout . 
Atant uienent hors  si est amenez li cheuaus Hestors . 
Et il i monte  et la pucele monte en son palefroi . 
Si a Hestor pris congié de son seignor des Marés et Ladomas et la damoisele qui s  amie estoit  si s  en uont entre lui et la damoisele qui l  an moine la o il ne set . 
Et qant il ont esloignié lo chastel bien une liue  si uoit sor senestre Hestors et la damoiselle les genz que Synados li amoine  que des suens  que des lo seignor de l  Estroite Marche  et que des Marganors lo seneschal  bien iusque a deus mile . 
Si s  en meruoille mout quex genz ce sont  si cheuauche toteuoies sanz ganchir . 
Et Synadox  qui mout fu uaillanz  dist a ses genz qu  il cheuauchesient bellement   car ie uois  fait il  ueoir qui est ciz cheualiers que ie uois la seus cheminer . 
 Lors s  an part et uient grant aleüre uers Hestor  toz sanz hiaume . 
Et qant Hestors lo uoit  si lo conoist bien  et il lui . 
Si dist a Hestor   Sire  Dex an soit aorez que uos iestes hors de prison  car maintes genz en estoient dolante . 
 Hestors l  acole et dit que bien fust il uenuz . 
 Et que sauiez uos  fait il  que ge fusse an prison    Certes  sire  fait il  li sires de l  Estroite Marche lo me manda . 
Et ge uenoie a tant de gent com ge pooie  si auoie grant paor por Mataliz que uos auoiez mort . 
  En non Deu  fait Hestors  morz i fusse ge se ne fust uns siens freres qui a non Ladomas  qui me sauua a son pooir . 
Et ge me lo mout de lui et io seruiroie  se ge uenoie en leu o il aüst mestier de moi  et s  amie  qui mout est uaillanz et cortoise . 
Et ces genz la  sont il a uos    Sire  fait Synadox  ge an i ai une partie  et li autre sont au seignor de l  Estroite Marche et a Marganor . 
Chascuns i auoit son pooir com an si grant haste . 
Et sachiez que il aüst ancui lo greignor asaut que uos onques ueïssiez a chastel de tant de gent  car uos auez an cest païs plus d  amis que uos ne cuidiez . 
 Et Hestors l  an mercie mout . 
 Sire  fait Synadox  ou an iroiz uos    Ge uois  fait Hestors  auoc ceste damoiselle en une soe bessoigne ou ele me moine . 
Mais alez uos an et ne corez plus auant . 
Si me saluez lo seignor de l  Estroite Marche et sa fille  que ge mout pris  et li dites que ge la uerroie plus uolentiers que ge ne fis auant ier  se ge an uenoie en aise et an loisir  car mout me lo de sa compaignie . 
Aprés me saluez Marganor lo seneschal  et  sor totes les dames que ge onques ueïsse puis que ge parti de la reine Guenieure  me saluez et uostre fame car onques de sa richece ne ui si uaillant . 
 Atant s  entrecomandent a Deu  si oste Hestors son hiaume  si lo baisse  et il lui . 
Et mout li prie Synadox que se il auenoit que il uenist en leu ou il fust arestez  que il li feïst sauoir . 
Et il dist que si feroit il . 
Atant se departent  si an moine Synadox ses genz ariés . 
Et Hestors seust toteuoies la damoiselle tant que il auesprist durement . 
Et Hestors li demande quel bessoign ele a a faire et de coi . 
Et ele li dit   Gel uos dirai . 
Ge ai une moie suer  la plus belle dame que ge onques ueïsse  et totes les autres dient que eles ne uirent onques si belle . 
Quant ele estoit pucelle  si l  anma uns cheualiers par amors qui cuidoit estre uns des miaudres cheualiers do monde  et li miaudres cuide il ancor estre . 
Et si est il assez plus hauz hom et plus iantis hom que ma suer . 
Il prist ma seror a force  si l  an blasmerent mout si parant et si ami et mout an furent dolant . 
Et mout longuement dura la rancune d  aus et de ma seror  tant que un ior auint que li cheualiers et ma seror gisoient an un prael delez une fontaine  comme genz qui mout s  antramoient . 
Et li cheualiers estoit ia mout apereciz et antrelaisoit mout les armes . 
Si antra laianz uns oncles au cheualier  de grant aage  si comança lo cheualier a ranponer . 
Et dit que mout estoit honiz qui si estoit sorpris de sa fame qu  il ne pooit estre san li et que totes compaignies an auoit perdues et que toz li mondes s  en escharnisoit . 
Et ma suer lo tint a despit  si parla un po plus que mestiers ne li fust  car puis l  a mainte foiz comparé . 
Si dist   Por coi  sire  est il don si honiz por moi  S  il est iantis hom  ge ne suis mies de trop bas lignage . 
Et se il a perdue la compaignie des genz por moi  et ge autresi por lui  car maintes genz me uenissent ueoir chascun ior . 
Et certes  plus suis ge belle fame que il n  est biaus cheualiers ne bons  et plus a esté ma biautez loee que sa cheualerie . 
 Quant ses sires l  ot  si lo tint a despit et iura son sairement que ia mais n  istroit de sa grant tor nul ior deuant ce que li uns en auroit l  annor  ou que ele seroit plus bele dame  o il seroit miaudres cheualiers . 
 Et sachiez  fait il  biax oncles  se plus belle dame de li uient ci  que ia mais ne gerrai o li a mon pooir . 
Et se miaudres cheualiers de moi uient  si soit quite de sa prison . 
 Ensi a bien ma suer esté an prison cinc anz  et si parant i ont amenees totes les beles dames que il porent auoir  et onques nulle n  an i uint qui a li s  apareillast . 
Et des cheualiers i est il assez uenuz  et ancor a il esté li miaudres . 
Or uos an ai dite la uerité . 
Et ge ai esté an la maison lo roi Artu  puis cinc anz an ça  plus de uint foiz  ne onques monseignor Gauuain n  i poi trouer  car ge li amenasse mout uolentiers  se ge lo poïsse auoir . 
 Ensi s  an uont parlant  si est mout tart Hestor que il uoie la dame qui est de tel biauté . 
Tant ont cheuauchié que il uienent chiés une suer a la damoiselle  si lor fist ele laianz mout grant ioie  car bien sauoient que li cheualiers aloit por la dame deliurer . 
Si fu mout onorez et conioïz Hestors an la maison quant la damoiselle ot dit quex il estoit  si furent la nuit mout bien herbergié . 
Et au matin se leuerent bien matin  si s  an tornent lor oire et uont tant que il uienent a un mout bel chastiau . 
Et ce est li chastiaus o la pucele lo menoit por combatre  si auoit non Gazewilté  et li sires auoit non Persides . 
Et la dame qui de si grant biauté estoit auoit non Helyenne san Per . 
Li chastiaus fu biaus et bien asis . 
Et la damoiselle ua auant  et Hestors aprés  et chascuns dist   Cist se uient combatre por ma dame . 
Maleoite soit sa biautez que tant a esté chier comparee . 
 Et antre Hestor et la damoiselle uienent iusque a la forterece o la dame estoit am prison . 
Si descent la damoiselle  et il aprés  et puis montent andui les degrez . 
Et cil qui la dame gardoient uienent auant et demandent a Hestor que il uiaut . 
Et il dit que il uerroit uolentiers une dame qui laianz est am prison . 
Et il lo moinent auant . 
Et la dame s  acesmoit an une chanbre  qui bien auoit oïe la nouele qu  ici uenoit uns cheualiers . 
Et qant ele fu apareilliee  si uint fors . 
Et ele fu de si grant biauté que toz an fu Hestors esbahiz . 
Et il osta son hiaume por li miauz ueoir  car ele estoit anserree an un pronel de fer  si n  i auoit que une fenestre par o an poïst sa teste boter et un autre huis par ou li cheualiers i antroit qant il uoloit a li parler  si am portoit il meïsmes la clef . 
Parmi la fenestre bota Hestors sa teste . 
Et la dame dit que bien soit il uenuz . 
Et il dit que grant bone auanture ait ele   comme la plus bele dame que ge onques ueïsse  ne qui soit o mont au mien escient . 
  Dame  fait il  ge suis uenuz por uostre bessoigne . 
Mais ge ne la cuidai pas auoir amprise si a droit com ge ai . 
Mais or sai de uerité que il n  est nus cheualiers si preuz que uos ne soiez ancor plus belle . 
Et se quit que messires Gauuains  qui est li mieldres cheualiers do monde  s  i acorderoit bien  et si feroit Dex . 
 A ces paroles uient uns cheualiers qui dist a Hestor s  il lo uoroit prouer que sa dame est plus belle qe ses sires n  est bons cheualiers . 
 Moutrer  fait Hestor . 
Si m  aïst Dex  oïl . 
Ge ne quit qu  il soit hom terriens qui l  aüst ueüe qui uolantiers et seürement ne la desraisnast . 
  Or an uenez don  fait il  sire cheualiers  car li sires do chastel uos atant la fors por deffandre . 
  Est il armez   fait Hestors . 
 Oïl  de totes armes   fait il . 
 Certes  fait Hestors  ce poise moi qant il se haste  car mout uolentiers esgardasse la biauté de ceste dame  car ge an suis si amandez que ge an uail orrandroit tex deus com ge estoie qant ge uig çaianz . 
Dame  fait il  por ce que ge soie a toziorz uostre cheualiers  faites tant por ma proiere que uos atoichiez a moi de uostre main nue . 
Certes  se ge auoie perdu mon hiaume  si seroie ge plus seürs que atot lo hiaume se uos ne m  auiez atochié . 
 Et la dame l  anbrace a deus mains par lo col et dit que Dex  qui de la uirge nasqui  li otroit que il la puisse giter fors de cest leu o ele estoit liee . 
Lors prant Hestors de li congié et relace son hiaume et uient au pié do degré de la tor aual . 
Si est montez en son cheual . 
Puis lo moinent li cheualier la ou la bataille deuoit estre . 
Et qant il uient la  si li demande li sires del chastel s  il uelt desraisnier que sa fame soit plus belle dame que il n  est bons cheualiers . 
 Dex  fait Hestor  se uos estiez cortois  il n  i auroit ia bataille  car se la dame estoit fame monseignor Gauuain  qui est li miaudres cheualiers do monde  si seroit il uoirs que ele est plus bele dame que il n  est bons cheualiers  car il n  est nulle belle chose qui an belle dame doie estre que an uostre fame ne soit des choses qui aperent . 
Mais il sont deus choses an bon cheualier que uos n  auez mies  car au mains ne puet estre tres bons cheualiers sanz cortoisie . 
Et la ne fustes uos mies cortois o uos uos correçastes de ce que ele se tint a plus belle . 
Mais laissiez la bataille et prenez uostre fame comme la plus belle riens qui uiue . 
 Et il dit que ce ne puet estre . 
 En non Deu  fait Hestor  se ge ce ne puis mostrer  ge ne quier ia plus uiure ior . 
 Lors s  entresloignent andui et uienent a la ioste de si grant aleüre comme cheuaus lor porrent corre  et s  antrefierent les greignors cox que il porent . 
Si peçoie Persides sa lance  et Hestors fiert lui si durement que il lo porte do cheual anmi lo chanp . 
 Sire cheualiers   fait Hestor   ge ne sai comment uos lo ferez a la meslee  mais au ioster en auez aü lo pis . 
Mais car lo faites bien . 
Car uos reconoissiez de uostre folie et laissiez issir uostre fame de prison  que hui couendra que ele s  an isse  et s  aurez greignor honte que uos n  auroiez ia . 
 Et il dit que ce ne puet estre . 
 Non  fait Hestor . 
Si sera  qant uos ne porroiz en auant . 
 Lors lait corre lo cheual et fait senblant que il lo uoille ferir do glaiue parmi le cors . 
Et cil met la main a l  espee  si li cope lo glaiue et lo fait uoler em pieces . 
Et lors trait Hestor l  espee  si li cort sus a cheual . 
Et cil se cueure de son escu et fiert lo cheual parmi la teste  si lo giete mort . 
 Dahaz ait  fait Hestors  qui au meillor cheualier do monde uos tint  car ci auez uos fait un po de mauuaistié qant uos mon cheual auez ocis  et ce n  est pas costume de tres bon cheualier . 
Et uos i auez plus perdu que ge n  ai  car ge m  an irai sor lo uostre qui la est  o sor meillor se uos l  auez . 
Mais se uos m  en creez  ancor ferez uos ce que ge uos prie  que uos prenoiz uostre fame ançois que greignor honte lo uos couaigne faire . 
 Et il dit que ancor n  est pas nez li cheualiers por cui il li couoigne faire . 
 Et an face ores chascuns au miauz que il porra  car nos somes assez parigal . 
 Lors li cort sus Hestors mout uistement  si le haste mout et fiert a destre et a senestre an toz les leus ou il lo cuide domagier  tant que il l  a an plussors leus nauré . 
Et totesuoies se deffant au miauz que il puet cil . 
Et Hestors lo moine par tot la o il uelt  et depiece l  escu et lo decope  si que les pieces an uolent anmi lo champ . 
Et il ua rusant et guerpisant place . 
Et Hestors l  auise si com il ua ganchisant  si li giete un cop d  escremie et fiert sor la main destre  si qu  il li fait uoler l  espee de la main  et cuide bien estre afolez . 
Et Hestors li tost place plus et plus  et il met tot o soffrir  que plus ne puet faire . 
Et Hestors li a tot detranchié son escu et lui blecié en maint leu el cors  et ancor li prie Hestors que il ost sa fame de prison . 
Et il dit que no fera . 
Et Hestors dit que il l  ocirra . 
 Oi uos  fait li cheualiers  qant uos an auroiz lo pooir . 
 Et Hestor li recort sus . 
Et cil li ganchist et ruse tant que il chiet . 
Et Hestors li saut sor lo cors tant que il li arache lo hiaume de la teste et dit que il li corpera . 
 Copez   fait il . 
Et Hestors li abat la uantaille desus les espaules et hauce l  espee por ferir . 
Et cil uoit uenir l  espee  si a peor  si crie merci . 
 Ia Dex ne m  aïst  fait Hestors  se uos ia merci i auez  se uos ne me fïanciez de uostre main nue  comme cheualiers  que uos feroiz tot outreement ce que ge uos dirai . 
 Et il li fïance . 
Et Hestors se lieue  et toz li pueples uient antor . 
Et Hestors li demande se totes ces genz sont a lui . 
Et il dit que oïl . 
 Ai ge garde donc   fait Hestors . 
 Nenil  sire  il l  ont tuit iuré que ia cheualiers qui a moi se combate n  aura garde fors de moi . 
Autrement ne poïst durer la costume que i  auoie mise en cest chastel  car li cheualier n  i uenisient mies se il ne fussient aseüré . 
 Et il disoit uoir . 
 Or uos di ge dons  fait Hestors  par uostre fïance  deuant aus  que uostre fame est plus belle dame que uos n  iestes bons cheualiers . 
 Et il li otroie . 
 Aprés  fait Hestors  si uos comment que uos mouez deuant tierz ior a aler a la cort lo roi Artu  et dites madame la reine que ge uos anuoi en sa prison . 
Et si menez uostre fame o uos  et si li contez combien et commant uos l  auez tenue an prison sanz rien celer . 
Et demandez une damoiselle qui est m  amie  si la me saluez et li dites que ge suis sains et haitiez  mais ge n  ai encor rien esploitié de ma queste . 
  Sire  fait li cheualiers  comment auez uos non    Ge ai non  fait il  Hestors . 
Et uos  comment    Sire  an m  apelle Persides . 
 Et Hestors dit que il li maint ueoir la belle dame . 
Et il s  an uont  et toz li pueples aprés . 
Et qant il sont an haut an la tor  si lieue lo pan do hauberc  si li baille la clef don les prones ou la dame estoit estoient fermees . 
 Tenez  fait Persides a Hestor  si la gitiez uos meïsmes de prison . 
 Et Hestors lieue son hiaume  si ua ourir l  uiselet  et dit   Dame  uenez hors  que si m  aïst Dex  uos ne deuez mies estre anseree  car uos faites bien a ueoir . 
 Et qant la dame est hors  si la prant antre ses braz  et ele lui  et dit que bien soit il uenuz . 
Puis la baisse  et ele lui . 
 Dame  fait il  or puis ge bien dire que la plus belle dame do mont m  a baissié . 
  Sire  fait ele  ge ne cuit que uos eüssiez pieç  a baisier que uos achetesiez si chier . 
 Lors li deuise Hestors lo couenant . 
Et ele an est mout liee Puis prie ele tant Hestors  et Persides  que il remaint la nuit . 
Et Hestors li demande son non . 
Et ele dit que le est apellee Helienne an son droit non  et por ce que an la tenoit a si belle  li auoit an mis an sornon  qant elle estoit pucelle  Helienne sanz Per . 
La nuit remest Hestors par la proiere d  Elienne et de son seignor . 
Et la damoisele qui amené l  auoit est si liee que plus ne puet . 
Et totes les genz do chostel an auoient ioie de ce que Hestors auoit uaincue la bataille et por ce que la dame est desprisonee . 
Mout fu la nuit Hestors annorez et seruiz do seignor et de la dame et de toz ces do chastel . 
Et l  andemain  qant li iorz aparut  se leua et ala messe oïr . 
Puis s  arma . 
Et Persides li dona un mout bon cheual  celui meïsmes sor coi il seoit qant il fu abatuz . 
Lors prist d  aus congié  et la pucele monte  si la conuoie tant que elle uient a un recet . 
Si dit la pucele que il li die quel part il uelt aller . 
 Si m  aïst Dex  fait il  ge ne sai ou  car ge quier un cheualier  si ne sai o il est ne comment il a non . 
Mais ge irai an auanture tant que Dex m  en doint asenement . 
  Or uos loeroie gié  fait la pucelle  que uos aleissiez la o uos oïsier ançois nouelles de cheualier errant  car uos porroiz tost esserrer et desuoier an ces forez . 
 Et il s  i acorde bien . 
Et ele dit que  ci a une uoie qui bien uos manra an la terre de Norgale  si la tanrez toziorz a destre . 
Et qant uos uanroiz an la terre  si an porroiz aucune nouelle miauz oïr que an cez forez . 
Et si i a guerre trop grant  si i porroit tost estre li cheualiers que uos querez por lo roi aidier . 
 Et il li dit que il i era . 
Lors commande a Deu la pucelle  et ele lui . 
Si s  an torne au chastel ariers  et Hestors antre an sa queste . 
Mais or ne parole plus ci androit li contes de lui  ainz retorne a Lionnel  lo cosin Lancelot do Lac  qui an uait a la reine . 
Ce dit li contes que il troua la reine seiornant a Logres  la maistre cité lo roi Artu  car ce estoit li chiés de son regne . 
Et il meïsmes i estoit . 
Si ne fu onques si granz ioie que la dame de Malohaut et la reine ne feïssent greignor de lui  et ancor fu la ioie plus granz qant eles sorent que il fu coisins Lancelot et niés lo roi Ban de Benoyc . 
Et il lor dist nouelles de monseignor Gauuain que il auoit troué combatant de traïson a un seneschal lo duc de Canbenic  et que il l  auoit uaincu . 
Et la reine li demande commant il lo faisoit . 
Et il dit que bien . 
 Et mon roncin me randi il  fait il  que uns cheualiers m  auoit tolu  et me suï mout grant piece por sauoir o ge aloie  et rien ne l  an dis . 
 Quant li uallez ot dit a la reine et a la dame de Malohaut qanque an lor manda  si pranent antre elles consoil commant elles poïssent lor amis ueoir  quant une nouelle uient a cort que li Saisne et li Irois estoient antré en Escoce et destruioient tote la terre et ocioient totes les genz  et ia an auoient pris grant partie et seoient a siege deuant Arebech . 
A ces nouelles fu li rois esbabiz  et fait mander tote sa gent  et pres et loing  qe a la quinzaine soient tuit apareillié de lor armes por a mostrer es prez desoz Carduel . 
Et la reine mande Lancelot que il i soit sanz nul essoigne et Galehoz  que elle i era  et celeement se contaigne tant que elle lor face sauoir a uolenté  et si port Lanceloz sor son hiaume un penoncel que ele li anuoie a une languete de soie uermoille  et si port l  escu que il porta a la derriene assanblee  mais que il i ait une bande blanche de bellic . 
Et si li anuoie la reine lo fermail de son col et un annelet de son doit et un paigne mout riche  don totes les danz sont plaines de ses cheuox  et la çainture que ele auoit çainte et l  aumosniere . 
Et mande la reine a Lancelot que si chier com il a s  anmor  que il face qanque messires Gauuains uoldra  que trop a poine aüe por lui  fors que tant que il n  aillent pas ansemble a l  asemblee . 
Atant s  an ua li uallez et antre an son chemin . 
Et li rois prant consoil a la reine se il mandera Galehot que il i uaigne  mais elle ne lo loe mies deuant que il sache quel bessoign il aura . 
 Car il li sanbleroit ia  fait ele  que uos fussiez trop effraez . 
 Or se taist ci li contes do roi et de la reine  qu  il ont mandees lor oz qu  il soient desoz Carduel a la quinzaine por mostrer lor armes  et retorne a monseignor Gauuain qui s  est partiz de la pucele et de Sagremor  qui lo mena a la fille lo roi de Norgales issi comme li contes uos a deuisé . 
Ce dit li contes que messires Gauuains cheuauche tant  sanz auanture trouer dom a parler face  que il est uenuz chiés l  ermite de la Roige Montaigne  qui mout grant honor li fist qant il se fu nomez et l  auoia de qanque il pot por les nouelles que il li aporta de son frere . 
Et dit que Lyenniax estoit ses ostes  et dit que il auoit esté an sa maison qant il parti de Sorlois et que il dit que Galehoz et Lanceloz estoient a Sorlois  mais il conuanra poine a passer an la terre . 
 Sire  fait messires Gauuains  quel   Lor li conte li hermites lo felon trespas de la chauciee qui est sor l  aiue de Assurne  ensi comme li contes l  a autre foiz conté . 
Au matin s  en parti messires Gauuains qant il ot messe oïe  et ses uallez o lui que son cheual li amenoit . 
Et esra tant que il uint a la chauciee a ore de tierce . 
Si la uit haute et espesse de bois et perileuse  et l  apeloit an lo Pont Norgalois . 
Issi auoit non li premiers ponz  icil o messires Gauuains uint . 
Li ponz de l  autre chauciee  don li contes uos auoit dit  auoit non li Ponz Irois . 
Si uoit messires Gauuains une tor haute et grant d  un chastel qui siet deuers Sorlois o chief de la chauciee . 
Et qant il a tant cheuauchié que il est pres de la chauciee  si descent do cheual sor coi il seoit et monte an celui que li uallez menoit  et li dit que il s  an aille et que li cheuaus soit suens  que il a des ore mais assez de celui . 
Et li uallez l  am mercie mout  si prant de lui congié . 
Mais il ne s  esloignera mies deuant que il uoit comment il li panra de la chauciee passer . 
Lors s  an ua un po ariere et monte an un tertre por ueoir  et messires Gauuains uient a la chauciee et uoit un cheualier qui ancontre lui uenoit toz armez et li demande s  il uelt outre passer . 
Et il dit que oïl . 
 Comment  fait il  sire cheualiers  cuidiez uos outre passer  Il uos couient combatre a moi . 
  Ançois m  i combatrai ge  fait il  que ge n  i passe . 
  Ancor i a  fait li cheualiers  autre meschief  que il uos couanra ia deliurer de dis serianz  nes se uos m  auiez conquis . 
  Qant n  an puis mais  fait messires Gauuains  a combatre m  i couanra  car deça ne remanrai ge mies que ge puisse . 
  Par foi  fait li cheualiers  et uos auroiz la bataille . 
  Ge uoil estre seürs  fait messires Gauuains  que ge n  i aurai garde fors que de uos et des dis serianz que uos m  auez nomez . 
 Et li cheualiers les apelle . 
Il uienent tuit apareillié comme uilain et de haches et des espees et de hauberions  si fïancent que il n  a garde de plus et que il passera si tost com il porra auoir conquis lo cheualier et els  mais que il se nomera auant . 
 Et si i a  fait li cheualiers  une autre chose que l  an uos doit bien dire . 
S  il auenoit chose que uos conqueïssiez moi et aus  nos an seriens en uostre merci  et uos couenroit garder cest païs tant que uns messages seroit uenuz  et feriez autel garde comme ge i faz . 
Et ansi le uos couient fïancier . 
 Et il li fïance mout dolanz et dit que plus li anuioit li garders que la paors de combatre . 
Lors sont tuit li dis anbrunchié an la chauciee  et les iostes commencent do cheualier do pont et de monseignor Gauuain . 
Si perdi li cheualiers son escu a la premiere ioste et ot failli . 
Et li glaiues monseignor Gauuain ne fu mies brisiez  si li relaisse corre si tost comme li cheuaus li cort  et l  auise mout bien  si lo fiert tot droit tres de desoz lo piz androit la forcelle  si que li haubers li fausa et que do fer et do fust li cola parmi lo cors d  otre en outre  si lo porte a terre . 
Et il se pasme  car mout est bleciez . 
Et messires Gauuains uoit que tote la terre est ionchiee do sanc antor lui  si ne set que faire  car se il descent de son cheual  il crient que il ne l  ait ia mais autel et que li ribaut l  asaillent si tost comme il uerront celui conquis . 
Si met la main a l  espee et ua celui requerre tot a cheual  et dit que morz est se il ne se tient a outré . 
Et il reuient de pasmoisons  si uoit que li sans li saut do cors a grant ruissel  si crient estre a mort naurez et a paor de morir desconfés . 
Si crie a monseignor Gauuain merci sanz autre conroi metre . 
Et messires Gauuains dit que il se taigne por outrez . 
 Sire  fait il  ge me met an uostre merci del tot . 
 Si li rant s  espee  et il la prant  et cil li fïance prison . 
Et lors laissent corre li dis  si fierent destre et senestre de haches et des espees . 
Si li ocient son cheual soz lui  mais de lui mehaignier se gardent il a lor pooir . 
Et li uallez qui o lui estoit uenuz hurte lo cheual des esperons de si grant aleüre com il lo puet faire aler  droit a aus  et prant lo glaiue au cheualier nauré  car encor estoit il toz antiers  et pant l  escu a son col  si crie as serianz   Fil a putain  uilain larron  n  ociez pas lo meillor cheualier do monde  car ce est messires Gauuains  li niés lo roi Artu  que s  il i muert  uos an seroiz destruit et pandu as forches . 
 Lors an fiert un soz la gole si durement qu  il l  abat mort . 
Et qant li uilain oent que ce est messires Gauuains  si se partent  li un uers la tor a garison  et li autre contremont la riuiere . 
Lors descent li uallez et baille a monseignor Gauuain lo cheual . 
Et il i monte . 
Et li uallez prant lo cheual au cheualier nauré  si monte et seust monseignor Gauuain qui les chace et moine mout malement . 
Et qant li cheualiers nauré set que c  est messires Gauuains  si an a mout grant confort . 
Et uns des serianz uient ancontre monseignor Gauuain  si li rant les clex do chastel et dit   Sire  uos soiez li bienuenuz . 
uos n  auez garde de nos des or mais  puis que uos iestes messires Gauuains . 
 Et li autre uienent auant  si ostent lor chapiax et lor armes . 
Si en i auoit trois mout bleciez et un mort  cui li uallez auoit la gole rote . 
Lors lo moinent laianz et lo cheualier nauré auoc . 
Et li uallez prant congié a lui  et il li baille son cheual  si l  an enuoie celui meïsmes que il li auoit deuant doné et an porte lo glaiue et l  escu au cheualier nauré . 
Et messires Gauuains li dit et coniure  se il uelt que ia mais biens li uaigne de lui  que ses nons ne soit seüz a nelui qui li anquiere  s  il ne li creante auant qu  il soit de la Table Reonde o cheualiers la reine Guenieure . 
Et ce dit il  por ce que il uolsist bien que Hestors lo trouast . 
Ensi remest messires Gauuains an la maison  o an li fait mout grant annor . 
Et est mis ses nons an escrit an une table de pierre  si disoient les letres   Ci passa premierement Gauuains  li niés lo roi Artu  par armes aprés la pais Galehot et lo roi Artu . 
 Et troue messires Gauuains que deuant i auoit antré li rois Ydiers . 
Et li premiers qui i estoit passez a force  ce fu li rois Artus . 
Et autresi i estoient en escrit li cheualier qui conquis i estoient et cis qui les auoit conquis . 
Si auoit non Elinans li cheualiers que messires Gauuains auoit conquis  uns des millors cheualiers que l  en contast en la terre Galehot . 
Et disoient les lestres que puis que la chauciee auoit esté faite  n  i auoit passé qe cinc cheualiers  li rois Artus et li rois Ydiers et Dodiniaus li sauuages et Melianz de Liz et messires Gauuains . 
Et messires Gauuains est remés an la tor au chief de la chauciee ensis com uos auez oï . 
Ci se taist li contes de lui une piece et parole de Hestor  qui est partiz de Gazewilté  o il se combati por la belle dame . 
Ce dit li contes que auanture lo mena uers la fin de Norgales  et oï nouelles que uns cheualiers erranz an aloit uers Sorlois . 
Et il antra o chemin et esra tant que il encontre lo uallet qui cheuauchoit lo cheual monseignor Gauuain . 
Si lo salue  et il lui . 
 Biax frere  fait Hestors  sauriez me uos nouelles d  un cheualier errant qui ua an Sorelois    Qui estes uos   fait li uallez . 
 Ge suis  fait il  uns cheualiers de la maisnie lo roi Artu . 
  Bien soiez uos uenuz  fait li uallez . 
Ge uos dirai nouelles d  un cheualier qui a passee la chauciee de Norgales la plus male que uos onques ueïssiez  qui se combati  uoiant moi  a un cheualier et a dis serianz . 
Et io laisai ancor arsoir a la chauciee un po deuant none . 
  Et commant a il non   fait Hestors . 
 Certes  fait il  c  est messires Gauuains . 
 Atant lo commande Hestors a Deu  et il lui  qu  il li tarde mout de uenir a la chauciee por estre acointes de monseignor Gauuain que il ne cuide onques auoir ueü . 
La nuit iut Hestors chiés l  ermite o messires Gauuains auoit geü  si li fist mout grant ioie et li conta que messires Gauuains auoit laianz geü et aloit an la terre de Sorelois  et auoit oïes nouelles par un uallet qui i ot ieü que il auoit conquis cels de la chauciee . 
Et Hestors li demande se ce estoit bien loig . 
Et il li dist que il i seroit deuant ore de midi au plus tart . 
Au matin se leua Hestors bien matin et mut a aler la uoie de la chauciee si comme li hermites li anseigna . 
Et qant il uint a la chauciee  si li anuoia messires Gauuains un seriant a l  ancontree por sauoir se il i uoudra passer par lo couenant qui i estoit . 
Et il dit que oïl . 
Lors i uint messires Gauuains outre la chauciee  toz armez  sor lo cheual au cheualier qui naurez estoit  et tint un glaiue gros et fort  que an la tor an auoit assez de bons . 
Si uient au cheualier  si li demande qui il est . 
Et il dist que il est uns cheualiers estranges . 
 Et iestes uos des compaignons lo roi Artu   Et il dist que nenil . 
 uolez passer ansi com ge uos ai mandé par lo seriant    Oïl   fait il . 
Lors s  entresloignent et hurtent andui les escuz de coudes  si s  antrefierent de grant aleüre des cheuaus si durement que tuit li glaiue uolent em pieces et esmient  que li uns ne li autres  ne chaï  ainz s  an passent outre . 
Et metent les mains as espees  si s  entredonent tex cols sor les escuz que il les detranchent et decopent . 
Si s  antrehastent si durement que il n  i a un seul qui ait loisir de reposer  et a chascuns perdu do sanc an plusor leus  et tant que midis aproche . 
Lors sont lor aleines si acorciees et lor forces si apetisiees que petit ualent mais lor cox . 
Et uns des laz ou hiaume Hestor est roz  si li torne ses hiaumes . 
Et il saut un po arrieres  si l  adrece . 
Et messires Gauuains s  areste por repanre s  alaine et uoit que midis sera par tens  si s  apoie a un des pilers de la chauciee  tot a cheual  et essuie Escaliborc  s  espee  qui estoit soilliee de sanc . 
Et Hestors fait ensi la soe . 
Et messires Gauuains la regarde  si la conut au ponz et a l  audeüre et as letres . 
Et uient auant et demande a Hestor commant il a non . 
 Que an auez uos  fait il  a faire    Ge lo sauroie  fait il  mout uolantiers . 
  Ge ai non  fait il  Hestors . 
  Hestor  fait messires Gauuains  uos soiez li bienuenuz . 
 Lors bote l  espee ou fuerre et oste son hiaume . 
Et qant Hestors lo uoit  si lo conoist bien . 
 Ha  sire  fait il  que est ce que ge fasoie  Pardonez lo moi . 
  En non Deu  fait messires Gauuains  uos auez mout grant droit  et ge tort  car ge deüsse pieç  a auoir demandé uostre non  car ge sauoie bien que uos estiez en ceste terre . 
Et de ce me taig por outré . 
  Ha  sire  fait il  merci . 
Ce n  auanra ia  car nuns si prodom n  est comme uos . 
  Si m  aïst Dex  fait messires Gauuains  uos iestes li cheualiers o monde de uostre aage a cui ge plus a anuiz me combatroie iusque a outrance  et por ce que uos m  auez serui  et por ce que il a an uos assez que l  an doit redoter . 
 Lors lo prant par la main  si s  an uont andui iusque as serianz  qui mout se meruoillent qui cil puet estre cui messires Gauuains fait si grant onor  si lor dit que il se tient por outré et que ia plus ne se combatra . 
Et Hestor lo nie mout durement et dit que ainz est il outrez . 
 Sire  font li seriant a monseignor Gauuain  annor l  an auez faite qant uos ostates uostre hiaume auant  et soe en doit estre l  annors . 
 Et Hestors an est mout angoisseus  si fait a force metre messires Gauuains an escrit son non . 
Or est Hestors mout annorez laianz . 
Et messires Gauuains fait de lui mout grant ioie . 
Et il li conte comment il l  auoit anpris a querre et mout le mercia de l  espee que il li auoit anuoiee . 
Or dit li contes que a l  ore que messires Gauuains se combatié au cheualier de la chauciee que il auoit nauré  et il se tint por outré  et il auoit les serianz par sa proece si conquis que plus ne s  oserent mouoir  si s  an ala droit uns uallez en Sorhaut  ou Galehoz estoit antre lui et son compaignon defors la uile ou ses maisons estoient . 
Si lor conta que uns cheualiers auoit conquise la Chauciee Norgaloise ( mais il nel sot nomer ) et toz les serianz ausi . 
Et qant Galehoz l  oï  si s  en merueilla mout et dit a son compaignon que ansins a uns cheualiers erranz outré un des meillors cheualiers de sa terre et dis serianz . 
Et Lanceloz dit que Dex doint que il uaigne cele part . 
 Por coi   fait Galehoz . 
 Por ce  sire  que nos somes ci an prison  et a mout grant piece  ne ne ueïsmes pieç  a ioster ne cheualeries  si perdons noz tans et noz aages . 
Si uoirement m  aïst Dex  s  il uient  ge me combatrai a lui . 
 Et Galehoz commance a rire  et cil qui l  oent dient que il n  a gaires grant talant de reposer . 
Lors se panse Galehoz que  se il puet  do combatre lo deffandra il mout bien et mout bel . 
Si auoit un suen herberiage trop bel et trop boen an une isle dedanz Assurne  si estoit de toz sans dedanz aiue bien demie liue  si l  apeloit l  an l  Isle Perdue  por ce que si estoit an aiue et fors de gent . 
Et il s  apense que la manra il Lancelot . 
La nuit demande un suens cheualiers la garde de la chauciee  si auoit non Helies de Ragres et estoit mout bons cheualiers et mout hardiz . 
Si l  otria Galehoz et la nuit meïsmes an mena son compaignon an l  Ille Perdue . 
Et Heliens s  en ala a la chauciee garder  si i troua monseignor Gauuain . 
S  en fist Heliens mout grant feste qant il sot que ce fu messires Gauuains . 
Et messires Gauuains li demande  Galehoz  o estoit . 
Et il dit que il n  an sauoit nulles nouelles . 
 Non  fait il . 
N  est il mies a Sorhaut    Certes  fait Helies  il s  an ala arsoir de mienuit  nos ne sauons quel part . 
 Lors est messires Gauuains mout dolanz  car il crient que sa queste soit esloigniee . 
Au matin prist congié messires Gauuains et s  an ala antre lui et Hestor  puis que garde auoit au pont . 
Et dist au cheualier nauré  qui ancor estoit laianz  que par sa fïance alast a la cort lo roi Artu et que il se rande a la reine Guenieure et li die que il a troué Hestor  et Hestors lui  et que au plus tost que il porra  ira a cort  et que Hestors s  an fust alez se il ne l  aüst retenu por aler ansanble . 
 Et uostre non  fait il  me dites  car le mien sauez uos bien . 
 Et il dit que il a non Elinans des Illes . 
Atant s  an ua Elynanz a la cort lo roi a grant messaise et conta les nouelles . 
Si an fu li rois mout liez  et la reine li fist garir ses plaies . 
Et puis fu il de la maisniee lo roi Artu  car mout estoit preuzde cheualiers . 
Et qant la reine sot que Hestors ot troué monseignor Gauuain  si en est mout liee . 
Et lors lo conte a s  amie  qui mout en est liée et mout s  an conforte  ne onques puis ne rauoit nus fait rire ne ioer . 
Mais au roi poise sor toz homes que messires Gauuains n  a acheuee sa queste  por sa grant bessoigne que il auoit a faire  car il ne sauoit rien sanz lui toziorz . 
Or reuient li contes a Lancelot  qui estoit an la tor de l  Ile Perdue  mout angoiseus et mout pansis  et mout dessirre a oïr nouelles de sa dame que ele li uoudra mander . 
Si a tot laissié lo rire et lo ioer et lo boiure et lo mangier  ne rien ne lo conforte fors solement a penser . 
Si est tote ior sor la tor an haut et esgarde amont et aual mout esbahiz . 
Et auint  l  andemain que messires Gauuains se fu partiz de la chauciee entre lui et Hestors  qu  il cheuauchent par auanture  ne ne puent de Galehot oïr nouelles  tant que il ancontre une damoiselle sor un palefroi . 
Messires Gauuains la salue  et ele lui  si li demande o il uont . 
Et il dient que il ne seuent ou trouer ce que il quierent . 
 Et que est ce   fait elle . 
 Nos querons Galehot  damoiselle  font il  lo seignor de cest païs  mais trouer ne lo poons . 
  Gel uos anseignerai  fait ele  se uos me donez lo premier don que ge uos demanderai . 
 Et il lo creantent . 
 Fïanciez lo moi   fait ele . 
Et il li fïancent . 
 uenez an   fait ele . 
Lors s  an uont iusque sor une montaigne mout haute  et d  iluec lor mostre l  Ile Perdue . 
 Et sachiez que il est laianz au plus priueement que il puet . 
 Lors s  an part la damoisele et commande les deus cheualiers a Deu  et il li . 
Si s  am uienent tot droit uers l  ile et uoient  qant il sont pres  que ele est tote plaine de haute forez espesse et que rien nule n  i pert fors que solement les batailles et la couerture de la tor qui mout est haute . 
 Ha  Dex  fait messires Gauuains  com a ci riche forterece et orgoilleuse qui est laianz anclose an ceste aiue roide et lee et bruiant . 
Ne il n  i a que une antree par ou en i puisse antrer  car ge uoi que cist ponz tormoiz est leuez . 
Ne ge ne sai  ne l  art ne l  angin comment nos i puissiens lo pié metre  car cil de laianz se reponent et destornent au plus que il puent . 
 Ensi sont au chief do pont remex et atendant en ceste maniere sauoir se nus uanroit fors . 
Et Lanceloz est an la tor en haut  pansis  et uoit au chief do pont les deus cheualiers toz armez . 
Et apelle Galehot et les li mostre . 
Et Galehoz anuoie sauoir un suen escuier qui il sont  ne que il quierent . 
 Mais garde  fait il  que tu ne dies que ge soie çaianz . 
 Et il ua  si lor demande . 
Et messires Gauuains dit qu  il sont dui cheualier estrange  si parlesient mout uolentiers a Galehot . 
 Sire  dist li uallez  il n  i est mies . 
  Ge sai bien  fait messires Gauuains  que il i est . 
Mais itant li di que  se il uelt  nos parlerons a lui  et s  il ne uelt  nos n  i parlerons mies . 
Et s  il ne uelt parler a nos  nos serons ci assez . 
Et sachiez bien que il n  istra ia mais rien nulle de laianz que il n  ait perdue . 
Ei li puez dire que ce est granz uilenie a son ués com il por deus cheualiers s  est anserrez . 
 Et li uallez s  an reuait et conte a son seignor ce que an li a dit . 
Et Galehoz lo tient a mout grant orgoil  et dit que ce uerra il par tens se il la soe chose panront si a deliure . 
Lors fait monter deus de ses meillors cheualiers  toz les miaudres que il auoit sanz trois  et si les anuoie as deus cheualiers . 
 Et se il uolent  fait il  cheualerie  gardez que ne s  an aillent escondit . 
 Et qant messires Gauuains les uoit uenir  si dist a Hestor   Combatre nos estuet  or i parra  car nos somes anbatu et an l  orgoil et an la meillor cheualerie do monde  Et sachiez que li cors do meillor cheualier de Bretaigne est apareillié an ceste ille  et por sa proece ont li cheualier de la maison lo roi Artu et maintes paines et maintes hontes andurees  Et ce est il que ge quier  et ge sauoie bien que par mon bel parler n  i anterroie ge mies se ge ne mandoie aucun outrage  que miauz uoil ge outrage mander que faire . 
 Atant uienent li dui cheualier . 
Et si tost com li ponz est auallez  et il uienent outre a monseignor Gauuain et a Hestor . 
Et il lor dient que il se randent pris  o il se combatent a els . 
 Ge uoudroie miauz estre pris  por coi ge fusse laianz . 
  Laianz  dient li cheualier  ne uanroiz uos ia  ainz uos metrons am prison en autre leu    Par tel couant  fait messires Gauuains  ne me ramdrai ge pas ancores . 
Et neporqant  se il n  auoit que uos deus au pont garder  ge i anterroie amcui    Or i parra   font il . 
Lors laissent corre li dui as deus de si grant aleüre comme li cheual porrent aler  et s  entrefierent desor les escuz . 
Si porte messires Gauuains le suen a terre  et lui et son cheual  et Hestors porte le sien par desus la crope do cheual a terre  si que Galehoz et si compaignon dient que mout iostent bel li dui cheualier . 
Lors descendent et messires Gauuains et Hestors  si corrent sus as cheualiers  les espees traites  mais cil cui messires Gauuains abati ne se puet aidier  car ses cheuaus gist sor lui  si que a po ne li a lo cuer creué ou uantre  Si l  aert messires Gauuains  si li arache lo hiaume de la teste et auale la uantaille et dit que la teste li copera se il ne se tient por outrez . 
Et cil si fait . 
Et Hestors recort sus au suen mout uistement  si lo troue mout blecié  qu  il li auoit parmi l  escu et parmi le hauberc brisié une des costes  et li estoit antrez do fer et do fust assez . 
Et toteuoies se leua li cheualiers au miauz qu  il pot . 
Et Hestors li uient au releuer  si lo fiert tres parmi la teste  si que tot l  estone  si lo rabat . 
Si lo conquiert en mout poi d  ore  si crie merci et se tient a outré et a prison fianciee et rant s  espee  Et il demandent as deus sor lor fiances quel compaignie Galehoz a laianz . 
Et il dient  an quelque leu que Galehoz soit  a laianz des meillors cheualiers do monde  mais Galehoz n  i est mies . 
Et messires Gauuains ne lor an demande plus . 
Et Galehoz est mout dolanz de ses compaignons que il uoit pris deuant lui  si demande ses armes . 
Et Lanceloz saut auant et dit que ia par aus deus cheualiers ne s  armera . 
 Ainz i erai ge   fait il   Et qui ira o uos   fait Galehoz . 
 Nons  fait il  tant que ge uoie comment il ert . 
  Par mon chief  fait Galehoz  si fera li Rois des Cent Cheualiers  que seus n  i eroiz uos mies   Lors demandent armes  et an lor aporte . 
Et qant il sont armé  si met Lanceloz l  escu Galehot a son col et s  an uient fors de l  ile par lo pont . 
Et messires Gauuains dist as cheualiers outrez que il s  an aillent la o il cuideront estre plus a aise   Et d  ui an tierz ior reuenez ci an ma prison . 
  Nos n  an irons ia  font il  car nos seromes mies tant an uostre prison . 
Par tens serons rescous . 
 Lors set bien messires Gauuains que ce est Lanceloz qui uient as armes Galehot  si lo dit a Hestor . 
 Ahi  fait il a Hestor  ueez ci lo meillor cheualier do monde . 
Et uos iosteroiz a celui qui porte cel escu d  or a ce leoncel de sinople  et ge a icelui qui porte l  escu d  or a corones d  azur . 
Et por Deu  tote la proece qe uos aüstes onques soit orandroit ici  que onques mais ne fu si granz mestiers . 
 Et Hestors se contient mout uiguereusement  si l  am prise messires Gauuains mout . 
Et li cheualier uienent outre  si laissent corre tantost li dui as deus . 
Si auint que antre monseignor Gauuain et Lancelot se porterent a terre  les cheuaus sor lor cors . 
Et Hestors iosta mout durement  si abati le Roi des Cent Cheualiers a terre . 
Et il gete la lance an uoie . 
Et qant li rois saili sus  si ne pot mies Hestors retenir son cheual  si a hurté au roi . 
Et li rois fu mout forz  mais totesuoies lo recouint cheoir derechief a terre . 
Et li cheuaus fu anconbrez de lui  si chiet par desus lui outre . 
Et Hestors saut en piez  si met la main a l  espee . 
Et li rois fait autretel  si se depiecent les escuz mout durement . 
Autresi sont releué antre monseignor Gauuain et Lancelot  si s  entredonent de mout bons cox . 
Et dure la bataille mout longuement  tant que messires Gauuains an a mout lo poior  et si estoit il ia antre midi et none . 
Et Hestors a de la soe bataille lo plus bel et moine lo roi auques a sa uolanté . 
Et por la peor que Galehoz ot de lui  est il uenuz hors  car mout uolentiers les departist s  il saüst commant . 
Et qant il i est uenuz  si uoit que messires Gauuains est mout anpiriez  et il et ses armes  et li rois assez plus . 
Et messires Gauuains n  i atant se la mort non  car onques mais ne fu il si angoisseus  car an plusors leus de son hauberc poïst an ses poinz boter  ne de son escu n  i a il gaires . 
Ne Lanceloz ne rest mies toz sains  car mout l  a ampirié la bone espee monseignor Gauuain . 
Et lors ua Hestors a monseignor Gauuain et dit   Sire  tenez cestui  si me randez celui ci  car ge me tanrai bien a cestui  mais li miens me grieue . 
Mais il ne se tanra ia a uos . 
  Mais laisiez lo uostre  fait Lanceloz  et ge me combatrai a uos deus . 
  Mais faites lo bien  fait Hestors . 
Combatons nos tuit quatre ansanble . 
  Li qarz  fait Lanceloz  n  iert ia  mais andui uos combatez a moi . 
 Lors se pansa Hestors que an lo tanroit a mauuaistié s  il ne conqueroit auant le suen cheualier . 
Si li lait corre et mout lo haste et fiert la o il uolt . 
Et l  espee lo roi est brisiee par lo mileu  si cort sus a Hestor as braz  car il estoit trop forz  si a gité Hestor soz lui . 
Mais tost se fu releuez  que trop estoit forz et uistes . 
Et messires Gauuains a soffert mout longuement  que l  ore fu passee ou il soloit ampirier  si a s  aleine reprise un po  et sa force li commance a dobler . 
Et dit  puis que autrement ne puet estre et que il a ce que il quiert ne se porra acointier se par outrance non de la bataille  si soit  et des or mais soit au pis faire . 
Si li remanbre des paroles que il ot oïes  si ot et duel et honte . 
Et lors cort si aprement sus a Lancelot que toz an est Galehoz espoantez  car or uoit il bien que ses compainz an a de trop lo poior . 
Et set bien que  se il se combatent longuement  il ne puet estre que li uns n  am muire  car messires Gauuains se combat orandroit si durement que tuit s  an meruoillent . 
Et Hestors en est mout liez  si s  an rit de ioie  et dit que ne puet se a ennor non estre la bataille  que or uoit il bien que il an ont lo meillor . 
A ces paroles uint  si comme Dex plot  Lieoniax . 
Et qant il uit Lancelot combatre  si no conut mies  mais il conut bien monseignor Gauuain a ses armes  et si estoient elles mout ampiriees . 
Et il demande a Galehot  que an la place estoit  qui ce est qui se combat an ses armes . 
Et il dit toz dolanz que ce est ses compainz . 
 Mar fu la bataille commanciee  fait il  car il lo comparra . 
 Lors uient auant  et Lanceloz lo uoit  si an a mout grant honte de ce que il n  a lo cheualier conquis pieç  a . 
Et li est auis  qant il lo uoit  que la reine l  ait ueü  si li cort sus mout uistement  et il lui autresin et miauz  cui la force est doblee et croist adés . 
Et Lyonniaus li escrie  si chier com il a sa uie  que plus n  an face tant que il ait a lui parlé . 
Et Lanceloz retint son cop et se traist arrieres . 
Et Lyeonniaus li dit que ce est messires Gauuains  et la reine li mande que il face qanque il uoudra  et que por lui a toz les maus aüz . 
Et qant il l  ot  si a duel et honte  et giete s  espee ius et dit   Ha  Las  Que ferai   Si s  an torne sanz plus dire  tot droit a son cheual . 
Et messires Gauuains ne regarda onques lo suen  ainz met l  espee o fuerre et s  escorse aprés lo cheualier et dit   Ha  sire cheualiers  dites moi uostre non . 
 Et il plore si durement que ne li puet respondre . 
Et qant messires Gauuains uoit qu  il ne li respondra  si s  eslaisse et saut derriers lui sor son cheual  toz armez  si l  anbrace parmi les flans et dit   Par Sainte Croiz  uos ne m  eschaperoiz tant que ge saurai uostre non  por a morir  o moi o uos . 
 Et antre Hestor et lo roi sont departi  et au roi estoit bien mestiers  car il estoit uaincuz . 
Et Galehoz estoit mout esbahiz de Lancelot  si demande a Lyonnel que ce est . 
Et il li dit tot . 
Et qant il l  ot  si ne set que dire ne que faire  si ne set se Lanceloz uoudra que cil lo conoisse  ne il ne lo descouerroit por nulle rien  ne il ne feroit uilenie uers monseignor Gauuain por nulle rien  que tant a aü mal por lui . 
Si s  an uient a Hestor  si li demande qui il est . 
Et il dit que il est de la terre de Logres et cheualiers la reine et si a non Hestors . 
 Et cil cheualiers  fait il  qui est . 
 Et il dit que ce est messires Gauuains . 
 Si m  aïst Dex  fait Galehoz  ce quit ge bien  et mout est prodom . 
 Ensi s  an uont parlant antr  aus deus tot lo pont . 
Et uns uallez amoine aprés aus lo cheual monseignor Gauuain tant qu  il uienent an l  ille . 
Et lors uient Galehoz a monseignor Gauuain  si l  anbrace et dit   Sire  bien soiez uos uenuz . 
Ge ne uos conoissoie mies . 
Et sauue uostre grace  uos auez trop mespris  que par un po que uos n  auez fait morir deus des plus prodomes do monde  et por noiant  car uos uos deüsiez estre nomez . 
  Sire  fait il  la paors de perdre cest seignor qe i  ai tant quis ne me laissa nomer . 
Si sauoie bien que uostre grant san ne porroie deceuoir se par outrage faire non . 
Et pardonez lo moi  sire . 
  Certes  si fais ge tot  et nos uos auons plus forfait que uos nos . 
Mais que sauez uos qui cil est que uos tenez    Ge sai bien  fait messires Gauuains  que ce est cil que ge quier . 
 Atant uienent iusque an la tor  si ne uolt Lanceloz descendre . 
Si descendent ansanble andui  et adés lo tient messires Gauuains . 
 Sire  fait Galehoz  or lo me laissiez  et ge uos creant que ge uos en reuestirai autresin com uos iestes . 
  Sire  fait il  uolantiers . 
Mais bien sachiez que ce est sor ma uie . 
 Lors lo moine Galehoz an une chanbre . 
Et puis reuient hors  si commande que messires Gauuains et Hestors soient si annoré com il plus puent  et les fait desarmer . 
Lors reuient an la chanbre et troue Lancelot grant duel faisant  si li demande que il a . 
Et il dit que il a perdue l  anmor de la reine par monseignor Gauuain a cui il s  et combatuz . 
 Ne ia mais fait il  escuz ne me pandra au col des ores an auant . 
  Or n  aiez garde  fait Galehoz  que de tot ce uos deliuerai ge bien . 
  Ha  sire  donc m  auez uos randue la uie . 
 Lors lo fait Galehoz desarmer et lauer son uis de aiue chaude . 
Lors dit   Ge uos ferai uenir monseignor Gauuain  et uos li crieroiz merci autresin com a Damedeu meïsmes  et il an sera plus liez que se uos li donoiez une cité . 
Lors sera la pais de uos deus . 
Si li dites que uos iestes apareilliez de faire tot son plaisir . 
 Lors s  an reuient Galehoz a monseignor Gauuain  si li dit  et si lo prant par la main  qu  il uaigne auoques lui  et commande que li autre cheualier facent Hestor compaignie . 
Lors s  an uont antr  aus deus an la chanbre . 
Et Galehoz li demande cui il cuide qui ce soit . 
 Ge sai  fait il  de uoir que ce est Lanceloz do Lac  li filz lo roi Ban de Benoyc  cil qui fist la pais de monseignor lo roi Artu et de uos . 
 Et Galehoz commance a rire . 
 Certes  fait il  onques nul si grant duel n  ot onques nuns hom com il a et de uos ne si grant honte . 
Or uerroiz ia ques il a les iauz de plorer  car trop l  auez deserui . 
 Lors uienent an la chanbre . 
Et qant Galehoz a dit   ueez ci monseignor Gauuain   et il se met a genoz et crie merci . 
Et messires Gauuains l  an lieue et dit   Gel uos pardoin  sire  que certes uos auez çant tanz fait por moi que ge por uos . 
Mais por Deu  uostre non me dites . 
  C  est  fait Galehoz  cil que uos m  auez dit . 
  Gel uoudroie  fait il  mout sauoir de sa boche . 
  Dites li  sire   fait Galehoz . 
Et il an a mout grant honte  si rogist . 
Et toteuoies li dit que il est Lanceloz . 
Lors est la ioie mout granz  si parolent mout de maintes choses et d  Estor . 
Et Galehoz dit que il ne uit onques plus preu cheualier de son aage ne miaudre cheualier  a son escient . 
Lors lo uait querre Galehoz meïsmes et l  amoine . 
Et li Rois des Cent Cheualiers est couchiez an une chanbre  que mout est bleciez . 
Et Galehoz fait regarder les plaies monseignor Gauuain et les Hestor auoc  si lor baille mires . 
Au tierz ior uient laianz une pucelle a monseignor Gauuain  si lo trait a consoil . 
 Sire  fait ele  a uos m  anuoie uostre freres Angreuains et uos mande que li rois Artus s  an ua en la terre d  Escoce  o li Irois et li Saisne sont antré  et que uos ne laissiez mie que uos n  i ailliez . 
Et mandez li commant uos auez esploitié de uostre queste . 
  Bien  fait il  la Deu merci . 
Or uos remenez . 
 Et la nuit prie messires Gauuains Lancelot de sa compaignie auoir . 
Et il li otroie uolantiers et qanque il uoudra a deuise . 
Et Hestors meïsmes est deuenuz de cele conpaignie  par foi fianciee tuit troi  por ce que il estoit uns cheualier la reine et preuz assez . 
Aprés dit messires Gauuains que il uelt demorer tote la semaine . 
 Et nos nos ferons lo matin seignier chascuns do destre braz . 
 Et Lanceloz dit que il ne fu onques seigniez  mais por amor de lui lo sera il . 
L  andemain se seignerent  si anuoia messires Gauuains lo sanc Lancelot a Engreuain  son frere  par la damoiselle . 
Et fu toz gariz si tost com il an fu oinz . 
Et Galehoz fait faire Lancelot tel escu comme la reine li manda . 
Et il porta l  escu a un de ses cheualiers . 
Et messires Gauuains lor dit de l  ost qui ua sor les Saisnes  qu  il quida que rien n  an saüsient  et dit a Galehot et a Lancelot qu  il i uaignent . 
Et il l  otroient . 
 Mais alons  fait Galehoz  an tel maniere que nos ne soiens coneü  si prenons tuit estranges armes . 
 Et il l  otroient . 
Laianz demorent tote la semaigne antiere . 
Et lors s  esmueuent por uenir a l  asenblee  si alerent tant anquerant nouelles que il ancontrerent la pucelle que messires Gauuains et Hestors auoient encontree qant ele lor enseigna l  Ille Perdue . 
Si la saluent antr  aus . 
Et ele dit que Dex les beneïe . 
 Demoiselle  fait Galehoz  sauez uos nouelles do roi Artu    Oïl  fait ele  totes ueraies . 
Et sachiez que uos n  an orroiz hui ne demain nouelles se par moi non . 
Mais ge nes dirai mies por noiant . 
  Certes  fait Lanceloz  nos uos an donrons ce que uos uoudroiz . 
  Se uos me fïanciez  fait ele  de quelque ore que ge uos semondrai  me randrez ce que ge uos demanderai iusque a une liue de terme a uoz pooirs . 
  De ce  fait il  ne uos faudrons nos ia . 
 Se li fiancerent tuit quatre . 
 Li rois  fait la damoiselle  est a Resteil an Escoce . 
Et si tost com uos i uanroiz  uos lo troueroiz seant a la Roiche as Saisnes  si com ge cuit . 
 Atant s  an part  si la commandent tuit a Deu  et ele aus . 
Si esrerent tant par lor iornees qu  il uinrent a Restel et trouent lo roi seant a la roiche  si com la damoiselle lor auoit dit . 
Et ele estoit si forz que nule rien ne dotoit fors estre afamee . 
Celeement auoit esté fermee au tans que uortigier prist la fille Hanguist lo Saisne . 
Et d  iluec a Restel auoit bien doze liues escotoisses  si estoit destruit qanque il auoit antredeus fors un chastel ou auoit une damoiselle qui auoit non Gartissiee . 
Si sauoit plus d  anchantement que damoiselle do païs et mout estoit belle et estoit do linage as Saisnes . 
Et ele amoit tant lo roi Artu com ele pooit plus rien amer  et li rois n  em sauoit rien . 
Quant li quatre cheualier furent uenu an l  ost  si dist messires Gauuains a Lancelot que il feroient  qu  il n  oseroient antrer an la cort lo roi Artu deuant qu  il aüst aportees ueraies anseignes de lui  et iuré l  auoit . 
 Sire  fait Galehoz  s  il uos plaist si laisons iusque aprés l  ost  et uos uos poez biem soffrir d  antrer an la maison lo roi Artu iusque lors . 
Et lors s  an ira Lanceloz la o uos plaira . 
 Et messires Gauuains l  otroie . 
Et il dit que il a ancor uint cheualiers en ceste queste . 
 Et creanterent  fait messires Gauuains  que an la premiere asanblee lo roi Artu seriens tuit  se nos estiens en nostre pooir  et meïmes enseignes comment nos nos antreconoistriens . 
Et ge i erai sauoir se nulles an troueroie . 
Et puis reuenrai a uos . 
  Et nos uos atandrons  fait Lanceloz . 
Et alez  Hestor  auoques lui . 
  uoire  fait Galehoz  et nos ferons tandre nostre tante ça defors  antre l  ost et Arestel  que nos ne soiens coneü . 
Et toziort  qant nos irons de l  ost  nos an istrons par nuit  que ia nuns rien n  an saura qui nos soions . 
 Ensi lo loent tuit . 
Lors s  an uient antre monseignor Gauuain et Hestor an l  ost . 
Si les esgardent a meruoilles les genz  car il portent lor escuz ce defors dedanz . 
Et troue messires Gauuains ses compaignons  fors solement Sagremor cui s  amie auoit retenu  qui tant l  amoit que ele ne s  an pooit consirrer . 
Et neporqant il uint ançois que l  asamblee fausist . 
Lors li demandent si compaignon s  il a rien esploitié . 
Et il dit que il a qanque il queroit . 
 Mais ge ne me ferai  fait il  conoistre deuant que l  asemblee depart . 
 Lors dist a monseignor Yuain que il s  aillent herbergier dui et dui  o troi et troi  que il ne soient aparceü . 
 Et ge ferai autresin antre moi et cest cheualier cui ge ne puis faillir . 
 Lors li demande Kex qui il est . 
 Certes  fait il  c  est uns cheualiers qui uos abati toz quatre a la Fontaigne do Pin . 
 Et il s  an meruoillent trop  si dit messires Yuains que bons cheualiers sera s  il uit . 
Atant se departent  et messires Gauuains lor dit que demain a l  asemblee soient tuit ansanble . 
Puis s  an ua messires Gauuains la ou Galehoz auoit dit que sa tente seroit . 
Et estoit an l  oroille d  um bois en un mout biau leu qui estoit clox de haut paliz de totes parz  si antroit an par un potiz  car c  estoit li cortis a un boriois de Restel . 
Laianz fu tandue la tente com a tel home  si i furent bien dis escuier  don li uns estoit Lyonniaus  qui mout fu preuz et sages . 
Et li rois Artus toz les iorz parloit a la damoiselle do chastel et la prioit d  amors . 
Et ele n  an auoit cure  et si l  auoit tel conreé que il l  amoit outre messure . 
L  andemain que messires Gauuains fu uenuz  fu l  asenblee . 
Si porta Lanceloz l  escu noir a la bande blanche de bellic  et Galehoz porta l  escu au Roi des Cent Cheualiers  et messires Gauuains porta l  escu parti de blanc et d  azur  c  estoit li escuz au meillor cheualier de la maison Galehot  si auoit non Galains  li dus de Ronnes  et Hestors porta l  escu blanc a la fesce de sinople  c  estoit li escuz a Guinier  un compaignon monseignor Galehot . 
Li rois meïsmes porta armes  si assenblerent as Saisnes et as Yrois  mais li rois n  auoit mies granment gent  si couenoit que il lo feïst bien . 
Et si fist il miauz que onques n  auoit fait  et plus lo fist il por la pucelle qui lo ueïst qui estoit a la roche . 
Quant li cors lo roi fu assenblez  si s  an ala messires Gauuains et si uint compaignon asenbler . 
Si furent remex antre Galehot et Lancelot arrieres que l  an nes aparceüst . 
Et lors uinrent andui par deuant la maison o la reine estoit . 
Et ele fu montee entre li et cele de Malohaut as creniaus de la tor an haut . 
Et qant la reine uit Lancelot  si dist a cele de Malohaut   Conoissiez uos ces cheualiers   Et cele commança a rire  qui bien les conoist et a l  escu Lancelot et au penoncel que ele auoit mis sor son hiaume . 
Et ce fu la premiere conoissance que onques fust portee au tans lo roi Artu sor hiaume . 
Lors esgardent andui an haut et uoient ce que tant amoient . 
Si est Lanceloz si esbahiz que par un po qu  il n  est chaüz a terre et se tient au col de son cheual . 
Et Lyonniaus cheuauche delez lui  armez de chapel et de hauberion comme serianz  si se tenoit anbruns  que nuns nel coneüst . 
Et qant il regarde an haut  si conut la reine  et la reine lui  si lo fist apeler par un damoisel . 
Et cil descent  si apoie a la tor ses lances que il portoit  et monte contramont . 
Si ancontre la reine el degré  qui li dist   Gardez que li tornoiemenz soit ci deuant . 
 Lors s  an reua an haut . 
Et il remonte an son cheual et fiert des esperons aprés son seignor atotes les lances  si li dit ce que la reine li auoit dit . 
Mais il est si pensis que il ne puet plus  et respont itant   Si soit comme ma dame plaira . 
 Lors uienent a l  asemblee  si uirent la place couerte de mellee . 
Et il se fierent anz . 
Et lors lo commance a faire Lanceloz si durement que tuit s  en esbahissent . 
Et ne demora gaires que messires Gauuains lo sot  qui se combatoit mout loign . 
Et li dist l  an que uns cheualiers faisoit mareuoilles ça deuant . 
Et il i uient antre lui et ses compaignons  si anchacent tot maintenant toz ces de la iuque a lor lices  si an sont assez perdu . 
Et qant Lyonniaus uoit ce  si dist a Lancelot que il s  atorne bien a faire ce que an li auoit dit . 
Et il saiche lo frain  si dit   ua  si di ma dame que ce ne puet estre  se ge ne me met de la . 
Mais se ele lo uelt issi  ge les i manrai toz ci deuant la tor . 
 Et cil li ua dire . 
Et si tost com ele lo uoit  si descent . 
Et qant il li a ce dit  ele remonte et dit que ele lo uelt . 
 Mais bien gart il  fait ele  si tost com il uerra mon mantel pandu a ces creniaus  la penne defors  si reuaigne de ça . 
Et se li rois a domache an la chace  si gart que bien li soit amandé . 
 Et cil s  an ua  si li dit . 
Et Galehoz apele monseignor Gauuain  si li dit   Messire Gauuains  ge sai bien  fait il  comment li rois auroit des plus riches homes de la en sa prison . 
Se nos nos torniens de la et menisiens les genz lo roi desi sor l  aiue  que n  i aresterions ia  et lors si nos retonerions  si ne porrions faillir que il ne fussient tuit pris o mort . 
 Et messires Gauuains dit que il fera qanque il uoudra . 
 Mais commant  fait il  porrai ge aler contre mon oncle et mon seignor lige    An non Deu  fait Galehoz  por son preu . 
  Por ce  fait messires Gauuains  lo feroie ge . 
 Lors s  an tornent deuers les Saisnes  si furent uint troi cheualier  et tuit mout preu  et Galehoz . 
Et tantost conuint les genz lo roi place a guerpir  puis que li autre cheualier sont ancontr  aus . 
Si ne s  arestent onques iusque sor l  aiue la seoit la torz  mais belement s  an uenoient  ne n  i ont gaires perdu  car cil de la n  antandoient que au chacier  car tot cuidoient auoir gahaignié . 
Si ne prenoient rien  mais an l  aiue les firent a force flatir . 
Si an a li rois si grant duel que par un po que il n  anrage  si regrate durement monseignor Gauuain et ses compaignons . 
Lors esgarde Lanceloz uers la tor et uoit lo mantel la reine pandeillier  la penne defors  et dit qe or ont il assez soffert . 
 Or a aus   fait il . 
Lors se retornent tuit et laissent corre as Saisnes par derriers a la forclose  si les estoutoient mout durement et les escrient . 
Et cil s  estormisent  si cuident estre tuit forclos  si reuienent les genz lo roi et les acoillent . 
Mais Lanceloz et sa conpaignie est o chief derriere qui meruoilles fait  si que la reine en est tote esbahie  car trop soffre por aus tenir pres de la tor . 
Et Lanceloz et li suen sont o pas de la uoie ou li guez estoit  car toz les couenoit par illuec reuenir  si an ont tant  que ocis  que abatuz  ou gué que l  aiue an est tote esclusee . 
Et dit la reine que tote la paine que il ot a l  autre asenblee fu neianz anuers que il a ci sofferte . 
Mais mout se meruoille qui cil cheualier auoc lui sont qui si bien lo font . 
Mais messires Gauuains fait meruoilles et Hestors et tuit li autre autresin  ne nuns ne se puet metre antre aus que il ne soit ou morz o abatuz  car il se poinent tuit li uns por l  autre de bien faire  si que ce n  est a esgarder se meruoille non . 
Et por ce que il ont tant cheualiers morz o gué  fu il puis apelez et sera tot iorz li Guez dou Sanc . 
Tant sofri Lanceloz ou gué il et sa compaignie que ses hiaumes fu toz fanduz et anbarrez  et li cercles an pandoit aual . 
Et la reine apele une damoiselle  si li anuoie un hiaume trop riche qui fu lo roi   Si li dites que ge ne puis mais ueoir ceste ocision  qu  il face la chace commancier  car ge lo uoil . 
 Et cele i ua et li baille lo hiaume et li dit ansi comme la reine li mande . 
Et il dit que granz merciz . 
Lors a lo hiaume lacié et lo suen osté . 
Puis se trait un po arriers et li suen  et li Saisne passent au gué et s  an tornent fuiant  que mout ont grant paor et trop i ont perdu  si s  an fuient . 
Et Lanceloz et li sien les anchaucent  si prannent les genz lou roi en la chace un cheualier qui auoit non Atramont  si estoit freres Agleot  lo roi des Saisnes  et uns des meillors cheualiers estoit il . 
Et si orent pris des autres Saisnes et des Yrois bien deus cenz qui tuit estoient puissant home  et des morz i auoit meruoilles . 
Et an la chace monta Lanceloz lo roi Artu trois foiz  il ses cors  car dui des cheuaus li furent ocis soz lui et li tierz chaï  si que il se brisa lo col . 
Et fu li rois mout malmenez se il ne fust  car il estoit seus  si antandoient si home a la chace  qui trop estoit bone . 
Cel ior furent mout malmené li anemi lo roi et furent chacié iusque a lor lices . 
Et fu a iornee la meslee si granz que trop  tant que il commança a auesprir . 
Lors uient Galehoz a monseignor Gauuain  si li consoille que il soit illuec tant que les genz se departent . 
 Et nos nos an irons . 
 Et messires Gauuains l  otroie . 
Lors s  an uienent andui tres par deuant la tor . 
Et la reine est ius aualee  si la saluent andui  et ele els  et uoit que Lanceloz a tot lo braz sanglant iusque an l  espaule  si crient que il soit morz . 
Si lor demande comment il lo font . 
Et il dient bien . 
 Et cil braz a il point de mal    Dame  nenil . 
  Gel uoil  fait ele  ueoir . 
 Et ele anbrace Lancelot tot armé  et cele de Malohaut Galehot . 
Et dit la reine a Lancelot an l  oroille que ele lo garra tot  ainz demain  se il n  a plaie mortel . 
Et il dit que il n  a dote de morir tant com ele uoille . 
Atant les fait monter  que plus nes ose la reine retenir  et dit a Lyonniau que ele uelt a lui parler . 
Et cil s  an uont a lor tantes  si se desarment . 
Et ia conmançoit a anuitier . 
Au departir de la meslee s  an uenoit li rois par desoz la roiche . 
Et la damoiselle dit que ele uelt a lui parler . 
Et il an est mout liez  si l  atant . 
Et ele descent  si uient a lui et li dit   Sires  uos iestes li plus prodom qui uiue . 
Et uos me feïstes antandant que uos m  amez sor totes fames  et ge uoil esprouer se uos l  osiez faire d  une chose . 
  Il n  est  fait il  nule chose que ge ne feïsse por uos . 
  Or i parra  fait ele . 
Ge uoil que uos uaigniez anquenuit gesir o moi an celle tor . 
  Ce n  est mies  fait il  essoignes  se uos me creantez que ge face de uos ce que cheualiers doit faire de s  amie . 
 Et ele li creante . 
Et il dit que il uanra si tost com il aura ses cheualiers ueüz et mangié auoc els . 
 Et uos troueroiz  fait ele  mon message a la porte qui uos ira querre . 
 Lors s  an part li rois mout ioianz et uient a ses cheualiers . 
Si lo uirent plus bel et plus lié que il n  auoient onques mais fait . 
Et mande a la reine que ele ne l  aura mais annuit  et soit tote liee  que il li esta mout bien de sa bataille . 
Et ele n  an est mies dolante . 
La nuit uint Lyonniaus en la maison la reine  si li dit la reine que antre Galehot et Lancelot ueignent anquenuit a li par iqui  si li mostre par ou . 
 Dame  fait il  messires Gauuains et Hestors sont auoc aus . 
Comment s  an partiront il   Et qant lo reine l  ot  si en est liee de ce qu  il se sont antretroué . 
 Mais ia por aus  ce dit ele  ne remanra que il n  i uaignent . 
Et si te dirai  fait ele  commant . 
Il se coucheront uoiant monseignor Gauuain . 
Et qant il sauront que il sera andormiz  si se leueront . 
Et lors uanroiz antre uos trois par illuec . 
 Si li mostre un iardin qui tenoit au baille de la tor . 
 Et nos serons issues do baille  mais uaignent tuit armé et a cheual . 
 Atant s  an ua Lyonniaus et conte que il a troué  et cil an sont mout lié . 
La nuit  qant o tref lo roi furent couchié  si se lieue li rois au plus soef que il puet . 
Et s  arment antre lui et Guerrehés  son neueu  cui il auoit dit son pensé  et s  an uont a la porte do chastel  si trouent lo mesage s  amie . 
Et il s  an uont tant que il uienent a la grant forterece  si trouent la pucele  qui les atant et mout biau sanblant lor fait et fait lo roi desarmer et Guerrehés . 
Si se couche li rois an un mout biau lit auoc li . 
Et Guerrehés iut auoc une damoisele mout bele an une autre chanbre . 
Et qant li rois ot geü auoc s  amie une grant piece et faite sa uolenté  si uienent laianz cheualier plus de quarante  tuit armé  et tienent tuit les espees nues  si ourent l  uis de la chanbre tot a force . 
Et li rois saut sus si com il puet  que il n  auoit que les braies  et cort a l  espee  qu  il se uoloit deffandre . 
Et il aportent planté de chandoilles ardanz  si uoit an mout cler . 
Et il dient qu  il ne se deffande mies . 
Et il nel fait  car il est desarmez  si uoit bien que deffanse n  i auroit mestier  si se lait panre . 
Et il corrent an l  autre chanbre  si pranent Guerrehés . 
Lors les uestent amedeus et les metent an prison en une chanbre mout fort ou il n  auoit antree ne issue que un seul huis et cil estoit de fer . 
Ensi est an prison li rois et Guerrehés . 
Et Galehoz et Lanceloz se sont leué de lor lit et auoient deuant aus deus escuiers  cui il deffandent que il ne se mueuent  que se cil s  esueillassent  que il cuidassent que ce fussient il  des escuiers . 
Lors s  en uienent tuit armé iusque au iardin  et li escuier se coucherent an lor lit . 
Et cil trouerent la porte do iardin deffermee  si antrent anz . 
Ne l  an ne gardoit l  ost se par deuant non  car par derrieres  deuers lo iardin  batoit l  aiue qui estoit si parfonde que nuns ne s  i meïst por lo fanc ne por lo maresc . 
Quant il sont ou iardin  si ont fermee la porte et uienent au baille  si descendent et trouent les deus dames qui les atandent et moinent lor cheuaus an un apantiz qui tenoit au baille . 
Ne an tot lo baille n  auoit que la reine et les pucelles . 
Mais delez  an une grant maison  estoient les autres genz  car ele l  auoit deliuré tot a escient . 
Quant li dui furent desarmé  si furent mené en deus chambres et iut chascuns auoc s  amie  que mout s  antramoient  et orent totes les ioies que amant puent auoir . 
Et androit la mienuit se lieue la reine et uient a l  escu que la damoiselle do lac li auoit aporté  si taste sanz alumer  si lo troue sanz fandeüre  tot antier  si en est mout liee  car or set ele bien que ele est miauz amee d  une autre . 
Au matin  un po deuant lo ior  se lieuent et arment li dui cheualier an la chambre la reine . 
Et la dame de Malohaut  qui mout fu sage  esgarde a l  escu et uoit a la clarté des chandoilles que li escuz est toz reioinz  et dit a la reine   Dame  or ueons nos bien que l  amors est anterine . 
 Puis uient a Lancelot et lo prant par lo menton  et li dit   Sire cheualiers  or n  i faut que la corone que uos ne soiez rois . 
 Et il a grant honte de li  car maint ior auoit esté an son dongier et toziorz estoit uers li celez . 
Et la reine dit por li rescoure   Dame  se ge suis fille de roi  et il autresi  que se ge suis uaillanz et belle  et il plus . 
 Et Galehoz demande que ce est . 
Et ele li conte de l  escu commant il li fu aportez  et que cele do lac li anuoia  et que il auoit toziorz esté fanduz iusque a ores . 
Si l  ont a meruoilles esgardé longuement . 
Et la dame de Malohaut dit que il ne faut que une chose que li escuz ne soit tex com l  an dit  ce que Lanceloz n  est mies de la maisniee  ce que cil doit estre . 
Et la reine li commande que se messires Gauuains li prie  que il remaigne  que ele est si sorprise de s  amor que ele ne uoit mies comment ele s  an puisse consirrer de lui ueoir . 
Mais ce dit ele si bas que Galehoz ne l  ot mies  car trop an fust dolanz . 
Atant s  an partent et prennent terme de reuenir a l  autre nuit . 
Au matin  qant il fu aiorné  si pendirent cil de la roiche l  escu lo roi et lo Guerrehés as creniaus et menoient laianz si grant ioie com il puent faire greignor . 
Et lors commancent par l  ost si grant dolor . 
Et qant la reine lo sot  qui ancor se dormoit et qant ele s  esueilla  si li fu dit an son lit si an fu mout esbahie  et trop grant duel an fist . 
Et mout li tardoit que ele poïst parler a Lancelot que il i meïst consoil . 
Mais messires Gauuains an par est trop angoisseus  et Lanceloz lo conforte et dit qu  il ne s  esmait mies   car nos serons  fait il  tuit prison  ou nos lo raurons . 
 La nuit uint Lyonniaus a la reine . 
Et ele li dit que il amenast Lancelot et Galehot  car mout a d  aus grant besoing . 
Et il s  an uient por faire son mesage . 
Et tandis com il estoit a la reine  si uint une damoiselle a lor tante et dit as quatre cheualiers que ele les semonoit de lor fïances . 
Et ce estoit cele qui lor auoit anseignié lo roi a Restel . 
 Damoiselle  fait Galehoz  o uolez uos que nos uos conduisiens  Por Deu  ne nos trauailliez mies  car trop auons nos anui . 
  De cestui annui serez uos par tens fors  se uos me uolez siure  car en uelt lo roi Artu gitier de laianz et mener an Illande priueement . 
Et se uos me uolez siure  uos lo porroiz ia rescoure priueemant  car il n  an set mot que cil qui l  an doiuent ia mener . 
 Et qant il l  oent  si saillent sus les cheuaus  toz armez  et siuent la damoisele qui les maine tant que ele uient a une caue . 
Si antre anz  et il aprés . 
Si estoit ia nuiz qant il uinrent et n  i ueoient mais gaires . 
Et ele lor dit que par illuec an sera li rois menez . 
Et uient a Hestor tot auant . 
 Gardez moi  fait ele  ceste issue  car çaianz an a encor trois . 
Et s  il uienent par ci  si escriez les autres . 
 Et il remaint . 
Et ele ua un po auant  si dit a monseignor Gauuain que il remaigne  et il remaint . 
Puis uient a un autre  si l  a passé et i lait Galehot . 
Et qant ele est uenue a un autre  si i laisse Lancelot  et dit   Atandez moi ci  que ge uos quit ia randre lo roi et Guerrehés . 
 Lors demore grant piece et uient criant  Aïe  Aïe   Et Lanceloz saut  et ele dit   ueez lo ci . 
 Et il saut  si uoit deus cheualiers armez  li uns des armes lo roi  et li autres des armes Guerrehés . 
Si cuide que ce soient il  mais no sont  ainz les a cele traïz . 
Et uoit que cil dui se combatent a autres et deffandent  que il sont plus de uint . 
Et il lor cort aidier mout uistement . 
Et li dui cui il aidoit l  anbracent par les flans  si ruient a terre et lui et aus . 
Et li autre saillent  si li tolent l  espee a force et li aragent lo hiaume de la teste et dient que lo chief li coperont . 
Et il dit que se Dex li aïst  que ce li est bel  ne ne lor uelt fïancier prison . 
Et il lo prannent  si lo moinent an prison a une part . 
Et uont a Galehot et font un cheualier armer des armes Lancelot . 
Et Galehot lo uoit combatre  si escrie les autres . 
Et il acorent  mais il trouent les portes mout bien fermees  si ne puent chascuns passer la soe . 
Et il ont pris Galehot  et puis redesferment la poterne  si pranent monseignor Gauuain . 
Mais mout i ot grant bataille ançois  car il ne faisoit se meruoilles non . 
Et puis repristrent Hestor  si les an moinent toz quatre en prison . 
Si ne uolt Lanceloz por nelui fïancier la prison . 
Et il dient  donc lo giteront il an une chartre dom il n  istra ia mais . 
Et s  il uelt  il sera desliez par sa foi . 
Et il dit que il ne dessirre que la mort  mais li autre li dient que fïant  si sont ansi remex an une chanbre  tuit deslié . 
Cele nuit fu mout la reine a malaise d  atandre . 
Et quant Lyonniaus uoit que il ne uanront  si ua dire la reine que ansi les an a menez une damoiselle . 
Et li conte ansi com il l  auoit oï conter . 
Et qant ele l  ot  si sopire et dit   Il sont traï . 
 Si commance mout grant duel a faire . 
Au matin pandirent cil del chastel les quatre escuz as creniaus auoc les autres deus . 
Et qant la reine les uit  sachiez que ele ot assez dolor et miauz amast sa mort que sa uie . 
Et il estoit iorz d  asenbler . 
Qant la nouelle uint as compaignons monseignor Gauuain  si n  i ot que correcier . 
Lors dit messires Yuains que il couenoit la reine conseillier  car or a ele trop grant duel  si ua a li par lo congié des dis set et la fait apeler au degré . 
Et ele uient mout liee qant ele set que ce est il . 
 Dame  fait il  ge uos alasse ueoir laianz  mais ge ne puis antrer an nulles des maisons lo roi Artu deuant que nostre queste soit acheuée do tot . 
Mais ge uos uaign conforter  Et ne soiez trop esmaiee  que  se Deu plaist  uos auroiz consoil . 
Mais sauez uos nouelles de monseignor Gauuain    Nenil   fait ele . 
 Il est  fait il  an ce chastel  et troi des meillors cheualiers do monde  si ne sait qui il sont . 
 Lors chiet la reine a monseignor Yuain as piez et li prie que il ait pitié de l  annor lo roi et de li . 
Et il l  an lieue contramont et plore il meïsmes  por ce que il la uit plorer  car nulle dame ne fu onqes si amee des genz son seignor comme la reine Guenieure fu . 
Ce ior fu messires Yuains an leu do roi Artu  car ce que il commande est fait . 
Et Quex li seneschauz porta la grant anseigne  si comme ses droiz estoit . 
Et furent ordonees les batailles . 
Et lors asanblerent li Yrois et li Saisne as genz lo roi de Bretaine  comme cil qui tot cuidoient auoir gahaignié por lo roi et por ses conpaignons qui estoient an prison . 
Ce ior sist li rois Y diers sor un cheual  qu  il ne cuidoit meillor o monde  et por ce que il l  amoit tant  lo fist il tot auant courir de fer . 
Et aprés fist une chose don an parla auant an mal  mais puis li fu do tot a bien tenu  ne onques mais n  auoit esté auant ueü  ne ia mais ne remanra  car il fist une baniere de ses armes et dit qu  il la baoit a porter la o baniere ne porroit aler  et sauoit son cheual tant a bon que il uoloit que tuit recourassent a lui li desconfit . 
Et la baniere estoit mout bele  car li chans estoit blans a grandimes roes uermeilles  si fu li chans de cordoan  et les roes d  escarlate d  un drap uermoil d  Angleterre . 
Ne tant com an porta a ce tans ces couertures n  estoient eles se de cuir non ou de drap  ce tesmoignent li droit conte  por ce que plus anduroient . 
Cel ior lo firent bien li compaignon lo roi par l  amonestement monseignor Yuain  c  onques si bien la bataille ne fu faite sanz lo cors lo roi Artu  ne onques n  i ot un sol qui assez n  i feïst d  armes . 
Mais que que il firent ne fu riens aprés les proeces lo roi Ydier . 
Cil uainqui tot  et d  une part et d  autre . 
Et por ce que il auoit dit que tuit recourassent a son conroi  sofri il tant lo ior que il ne uesquié onques puis ior que il n  an fust mehaigniez  car onques puis que il antra an la bataille  n  ot lo hiaume fors de la teste  ne ne rusa de la o il tenoit ses piez  ne ne foï . 
Et li cheuax estoit si bons que miaudres ne pooit estre . 
Si sofri tant li bons cheuaus soz lui que il ot trois plaies o cors et que tote la couerture fu depeciee  si fu si couerz  que de son sanc  que de l  autrui  que toz estoit uermoil et cheualier et cheual . 
Et crioient et amont et aual li Yrois que tot auoit uaincu Ydiers . 
Et il disoit  desor lo cheual o il seoit  que Dex lo tenist an ce que il auoit ampris sanz fauser et sanz ruser  et au partir li donast Dex la mort  car ia mais n  aura si bone iornee ne si belle . 
Tant sofri lo ior li rois Ydiers et tant i fist d  armes et il et li compaignon lo roi Artu que li Saisne se desconfirent et tornerent les dos . 
Et la chace commance trop granz  si ont assez perdu . 
Et les genz lo roi Artu les anchaucerent mout durement . 
Et toz li mondes regardoit lo cheual Ydier a meruoilles  car nule beste qui a iornee aüst a corre ne corut onques si tost ne si deliurement com il corroit an la chace . 
Et elle dura mout  et mout i chaï et des uns et des autres . 
Si auint chose que li rois Ydiers s  an uint par desus un Saisne qui chaüz estoit  et cil tenoit l  espee tote nue  si feri lo cheual au roi Ydier parmi lo uantre  si que toz fu fanduz iusque anz es annes . 
Et puis corut il mout  et toteuoies chaï desoz lo roi Ydier . 
Et il auoit mout perdu de sanc  et tote la chace li ala par desus lo cors  si remest pasmez a la terre . 
Et la reine Guenieure i corut antre li et les dames et an aporterent a lor cous lo cors lo roi . 
Et cuidoit toz li mondes que il fust alez sanz recoure . 
Si fu portez an la chambre la reine  si lo plaignent et regratent les plus hautes dames do monde . 
Et les genz lo roi orent chacié iusque a Malaguiene  un mout fort chastel qui ert as Saisnes . 
Et si an retornerent a mout grant planté de prisons  et mout en ont ocis . 
Et lors s  areste li hoz plus pres de la roiche . 
Mais durement n  an pooient il mies estre pres  car la roiche estoit haute  si ne pooient pas sosfrir les carriaus ne les saietes qui d  amont uenoient  ne de totes parz ne la pooient il mies aseoir  car de l  autre part estoit li maraus si granz que riens nulle n  i antrast . 
Ensi fu l  oz deuant la roiche mout longuement  ne onques puis n  oserent asaillir li Saisne as genz lo roi de mout grant piece  ainz se penerent d  anuoier querre genz par tot lor pooir . 
Et les genz lo roi reuenoient de totes parz  car l  an sauoit par tot ia que li rois estoit pris . 
Ansin est l  oz logiee deuant la roiche  et eschargaitent nuit et ior  et sont chascun ior et chascune nuit deus cenz cheualiers armez desoz la porte deuers l  aigue por gaitier que l  an n  an maint lo roi ne ses compaignons . 
Or si dit li contes que Lanceloz est laianz tex conreez que il ne boit ne ne maniue por nul confort que l  an li face  et fait tel duel a iornee que nuns ne lo puet conforter . 
Et il a la teste uoide  si li est montee une folie et une raige o chief si durement que riens ne puet a lui durer . 
Ne n  i a nuns de ses compaignons cui il n  ait faites deus plaies ou trois . 
Si lo prant li iaoliers  si lo met an une chanbre par soi et uoit bien que il est enragiez sanz guille  si an a il meïsmes mout grant pitié . 
Et Galehoz si prie au iaollier que il lo mete auoc  et cil ne uelt  car il dit que cil lo tueroit . 
 Ne uos chaut  biaus amis  fait il  car miauz uoudroie ge que il me tuast que il se departist de moi . 
 Et cil est fel  si n  an uost rien faire . 
Et tant uait la parole que la dame de la roiche l  ot dire  se lo uait ele meïsmes ueoir et demande au iaolier qui il est . 
Et il dit que li autre dient que il n  a danree de terre . 
 Ostez  fait ele  ce seroit don pechiez mortex se l  an ne lo laisoit aler . 
Mais ourez li la porte desoz . 
 Et c  estoit la porte qui estoit deuers les genz lo roi Artu  si estoit o pandant de la roiche et tres desus l  aiue . 
Si an i auoit une qui marueillosement estoit close  que il n  i auoit fermeüre fors de l  air  et fu auis a toz cels qui la ueoient que l  an i poïst antrer tot sanz arest  mais nule riens n  i pooit antrer que cil dedanz solement . 
Et sil s  an isoient et antroient totes les foiz que il uoloient par la force qui estoit faite des anchantemenz . 
Par cele posterne issoient les genz de laianz por asaillir souant et menu  et si tost com il pooient metre lor piez dedanz  si n  auoient garde de l  ost . 
Quant Lanceloz fu hors mis et Galehoz sot la nouelle  si en ot si grant duel que par un po il n  anraioit uis  et est a ce atornez que il ne boit ne ne meniue . 
Et Lanceloz est an l  ost  si lo dotent tuit et fuient por les meruoilles que il fait . 
Et uient tant que il est uenuz deuant l  ostel la reine  qui estoit as fenestres . 
Et qant ele lo uoit  si se pasme  car toz li mondes lo seüst comme celui qui est hors do san . 
Et qant ele reuient de pasmoison  si dist a la dame de Malohaut  qui antre ses braz la tient  que ele morra ia . 
 Dame  fait ele  que auez uos aü   Et ele li conte . 
 Ha  dame  fait ele  por Deu merci  or n  i a que do celer  car se deuient il se fait fox por uos ueoir  et se il est hors de son sen  nos lo tanrons tant que il sera gariz . 
 Et la reine l  i anuoie . 
Et puis s  est ferue an une chanbre  car ele se cremoit pasmer por lui . 
Et qant ele i est  si n  i puet durer  ainz reuient hors por lui ueoir . 
Et la dame de Malohaut uient a lui  si lo uolt panre par la main  et il cort as pierres por li tuer . 
Et ele commance a crier comme fame  et la reine l  escrie . 
Et si tost com il l  ot  si s  asiet et met ses deus mains deuant ses iauz com hom hontous  ne ne s  an uolt leuer por rien nulle . 
Ne cele de Malohaut n  ose aler auant . 
Et la reine Guenieure uient hors  si lo prant par la main et li commande que il se liet . 
Et il se lieue maintenant  et ele l  an moine an haut an une chanbre  Et ces dames demandent qui il est  si i a de tex qui dient que ce est uns des meillors cheualiers do monde . 
Ne nuns no puet faire ester am pais que la reine solement . 
Et si tost com ele li commande a ester am pais  ia puis ne se moura . 
Si an fait la reine tant que toz li siegles s  an meruoille . 
Et ele anuoie querre Lyonnel  et il uient  mais il ne puet rien faire  car qant il toche a lui  et Lanceloz li cort sus . 
Si ne se muet la reine de delez lui . 
Ensins est Lanceloz laianz et gist deuant la reine . 
Et ele fait totes les nuiz estaindre cierges et tortiz  que la clartez  ce dit  l  ocit . 
Puis lo couche aueques li et fait tote nuit tel duel que meruoilles est comment ele dure . 
Mais chascuns cuide que ce soit proprement por lo roi . 
Ensi dure longuement li diaus la reine et la forsenerie Lancelot  tant que un ior auint que li Saisne furent uenu sor l  ost et i ot ia de granz meslees assez et d  une part et d  autre . 
Et Lanceloz dormait  si n  auoit mais dormi de onze iorz  et la reine an ot grant ioie mout . 
Et qant ele oï lo cri  si se lieue sus plus coiement que ele puet  si uoit tot lo monde qui asaut d  une part et d  autre  et ele se pasme maintenant . 
Et la dame de Malohaut la reprant antre ses braz . 
Et qant ele est reuenue de pasmoisons  si l  an blasme mout et dit   Dame  por coi uos ociez uos    M  aït Dex  fait ele  que ge ai droit  car ge uoi tot lo monde mort  si doi bien morir aprés . 
 Lors fait tel duel que nuns ne la puet conforter ne chastier . 
Puis reuient a Lancelot . 
Et si tost com ele lo uoit  si se pasme  et qant ele est reuenue  si dit   Ha  la flors des cheualiers do monde  com est granz domages que uos n  iestes autresin sains com uos estiez  n  a gaires  Com fust ores a chief menee ceste mortex bataille   Et qant il antant que ele regrate ses faiz et son ioster et son ferir  si saut sus et uoit au chief de la chanbre pandre l  escu que la Pucelle do Lac auoit anuoié la reine . 
Et il giete les poinz  si l  aert et met la guige a son col et les anarmes an son poign . 
Et il uoit un glaiue an un hantier  qui estoit uiez et anfumez  et il cort  si lo prant . 
Puis s  adrece a un piler de pierre reont et fiert do glaiue si durement que trestoz li fers an uole en pieces . 
Et qant il a ce fait  si est si uains que il ne se puet sostenir  ainz chiet ius  si se pasme . 
Et qant il reuient de pasmoisons  si demande ou il est . 
Et il li dient que il est an l  ostel a la reine Guenieure . 
Et qant il l  ot  si se repame  et qant il reuient de pameisons  si demande la reine comment il li a hui esté . 
Et il li redemande tantost o est ses sires et messires Gauuains . 
Et eles li dient que il sont an la roiche an prison . 
 Hé  Dex  fait il  que n  i suis ge donc  Mout fust or miauz que ge morise auoques els que ci  puis que ma dame n  est ci . 
 Et lors s  aparçoit la reine que il est an son san  si lo prant antre ses braz et dit   Biaus dolz amis  ueez me ci . 
 Et tantost oure cil les iauz  si la conoist et dit   Dame  or uaigne qant ele uoldra  puis que uos iestes ci . 
 Et totes les dames se meruoillent de coi il dit  et il dit de la mort . 
Et lors li demande la reine   Biaus dolz amis  conoissiez me uos    Oïl  dame  fait il  mout miauz de moi . 
  Et sauez uos  fait ele  comment uos fustes an la roche am prison    Dame  fait il  la prisons de la roche m  a mort  car ge n  i mania onques  ne n  i bui  tant comme ge i fui . 
 Et les dames commancent totes a plorer . 
 Biaus dolz amis  fait la dame de Malohaut  conoissiez me uos    Dame  fait il  mout uos conois ge bien  car uos m  auez fait mainz maus et maintes honors . 
 Lors seuent totes de uoir que il est gariz  si li demandent comment il li estoit et quel mal il a aü . 
Et il dit que il ne set qel mal il a aü  mais il ne se sostanroit sor ses piez por tot lo monde . 
Et lors esgarde  si uoit l  escu a son col  et dit . 
 Ha  Dex  cest escu qui me mist a mon col  Ostez lo moi  car il m  ocit . 
 Et elles li ostent . 
Et si tost com elles li ont osté  si saut sus et est autresin forsenez comme deuant  si s  an torne fuiant aual la sale . 
Et com la reine lo uoit  si se pasme . 
En ce que la reine gist pasmee  antra laianz une damoiselle mout granz et mout belle et mout gente  uestue d  un drap de soie  blanc comme nois . 
Et aprés li uinrent damoiselles iusque a trois et trois cheualiers et ualez iusque a dis . 
Si monta la damoiselle et les trois pucelles es chanbres la reine amont . 
Et ele fu reuenue de pasmoisons  si oï la noise que l  an dit   Bienuaignant  dame . 
 Si tert ses iauz et li uait a l  ancontre et la prant antre ses braz et dit que bien soit ele uenue . 
Si s  asient an une couche et commancent a parler ansenble . 
Et li huis de la maistre chanbre furent fermé sor Lancelot  et il commance a forsener et a peçoier les huis . 
Or n  estoit nus si hardiz qui l  osast ourir . 
Et la damoiselle li demande qui ce est . 
Et la reine li dist an sopirant  ne ne puet muer que les lermes ne li uienent as iauz  et dit que ce est uns cheualiers dom il est trop granz dolors  car ce estoit uns des meillors do monde . 
Or si est chaüz an une forsenerie si grant que riens n  i puet a lui durer . 
 Ha  dame  ourez l  uis et faites lo moi ueoir . 
  Ha  dame  fait la reine  il est oramdroit plus crueus que il ne fu onques mais . 
 Si li conte coment il ere orandroit gariz  et comment il refu forsenez si tost comme li escuz li fu ostez do col . 
 Dame  fait ele  si feroiz . 
Ourez l  uis  car ge lo uerroie uolantiers . 
 Lors fait la reine l  uis ourir  et Lanceloz uelt saillir fors . 
Et la damoiselle lo prant par lo poig et lo nome par un non que ele lo soloit nomer qant ele lo norrisoit ou lac  car c  estoit cele qui au lac l  auoit norri et si li auoit mis non li Biaus Trouez . 
Et si tost com ele lo noma  si s  areste et mout est hontous . 
Et ele dit que l  an li aport l  escu  et l  an li aporte . 
 Ha  fait ele  biaus dolz amis  tant m  auez trauailliee que por uostre deliurance suis uenue de mout lointaignes terres . 
 Puis li met l  escu au col . 
Et il soffre qanque ele li uelt faire . 
Et si tost com ele li a mis  si rest an son san  et ele lo prant  so met an une couche gesir . 
Et il la conoist  si commance a plorer mout durement . 
Et la reine se meruoille mout qui ele puet estre . 
Et qant il est reuenuz an son san  si uoit l  escu a son col  si dit   Ha  dame  ostez moi cest escu  car il m  ocit . 
  No ferai  fait ele . 
Il ne uos sera ostez deuant que ge uoudrai . 
 Puis apelle une soe pucele  si li fait traire d  un escrin un oignement mout riche . 
Et ele lo prant  si l  an oint les deus pous des braz et les tamples anmedeus et lo front et la fontenelle . 
Et si tost com ele a ce fait  si s  andort . 
Et la damoiselle reuient a la reine  si li dit   Dame  ge m  an irai  se uos commandera a Deu . 
Mais gardez que cist cheualiers ne soit esueilliez tant com il uoudra dormir  et qant il s  esueillera de son gré  si soit si bainz apareilliez et lo faites antrer dedanz . 
Et lors sera toz gariz . 
Et gardez que il ne port se cet escu non tant com il porra durer an bataille . 
  Ha  dame  fait la reine  dites moi qui uos iestes  car il m  est auis que lo cheualier conoissiez uos bien  puis que uos dites que uos iestes uenue de lointiegnes terres por sa garison  a granz iornees . 
  Certes  dame  fait ele  io doi bien conoistre  car io norri an ses granz pouretez  la o il perdi son pere et sa mere  et fis tant a l  aide de Deu que il fu biaus uallez et granz . 
Et puis l  amenai a cort et fis tant uers lo roi Artu que il lo fist cheualier . 
 Et qant la reine l  ot  si li cort au col et dit   Ha  dame  uos soiez la bienuenue . 
Or cuit ge bien sauoir qui uos iestes . 
uos iestes la Damoiselle do Lac . 
 Et cele dit que ce est uoirs . 
 Bele douce dame  fait ele  or uos pri ge por Deu que uos remanez çaianz une piece  por ma proiere et por la garison a uostre cheualier  car ge uos doi mout anmer  et uos iestes la dame o monde que ge deuroie plus annorrer . 
Et bien sachiez que ie uos ain tant que ge ne porroie rien plus amer  car uos m  auez fait des greignors seruises qui onques fussient fait  que uos m  anuoiastes cel escu la  que i  ai si bien esproué  que onques ne m  an mandastes rien de l  escu que ge n  aie troué . 
  Dame  dame  fait cele do lac  bien sachiez que uos uerroiz ancor greignors meruoilles de l  escu que n  en auez ueües . 
Que que il an est auenu sauoie ge bien  et por ce lo uos anuoié ge  car ge ueoie bien que ge no porroie en nul leu anuoier o il fust tant amez . 
Et sachiez bien que  por la grant proece que an lui deuoit estre  lo norri ge tant que il fust si granz et si biaus comme uos lo ueïstes a cort . 
Ne onques ne sot qui il estoit  ainz lo celoie ge por un cheualier que ge amoie par amors plus que nul home qui uiue  car ge dotoie que se il lo saüst  que il i pansast autre chose . 
Si faisoie dire que il fust mes niés . 
Et ancor dirai ge  qant ge serai arrieres  que ge suis uenue do roi Artu giter de prison . 
Et il an sera gitiez hors dedanz nuef iort  et sachiez que cist lo gitera . 
Mais gardez bien que il ne port se cest escu non  car uos i troueroiz qanque ma pucelle uos dist qant ele lo uos porta a Qanpercoranti . 
Et si uos mandai par li une chose don ge fui mout dolante aprés  et si dotai que uos fussiez a malaisse  car ge uos mandai que ge estoie la dame o monde qui plus sauoit de uoz pensees et qui miauz s  i acordoit  car ge amoie ce que uos amez . 
Et sachiez que ge ne l  ain fors por pitié de norreture  et por lui uos ain ge . 
Mais au partir uos enseignerai ge une chose  que ge uos ain  et m  an uois . 
Et ge uos pri que uos lo retenez et gardez  et amez sor totes riens celui qui sor tote rien uos aimme  et metez ius tot orgoil anuers lui  que rien ne ualt  nulle rien ne prise anuers uos . 
Ne li pechié do siegle ne puent estre mené sanz folie  mais mout a grant raison de sa folie qui raison i troue et annor . 
Et se uos poez folie trouer an uoz amors  ceste folie est desor totes les autres annoree  car uos amez la seignorie et la flor de tot cest monde . 
Se uos poez de ce uanter que onques mais dame no pot faire  car uos iestes compaigne au plus preudome do monde et dame au meillor cheualier do monde . 
Et an la seignorie nouelle que uos auez n  auez uos mies po gahaignié  car uos i auez gahaignié lui auant  qui est la flors de toz les cheualiers  et moi aprés  qanque ge poroie faire . 
Mais atant m  an couient aler  car ge ne puis plus demorer . 
Et sachiez que la greignor force qui soit m  an maine  c  est la force d  amors  car i  ain un cheualier qui ne set orandroit o ge suis . 
Mais uns suens freres est ci uenuz aueques moi . 
Et neporqant ge n  ai mie garde qu  il se correçast a moi tant comme ge uoldrai . 
Mais an doit autresin bien garder de correcier ce que l  an aimme comme soi meïsmes  car il n  est mies amez ueraiement qui sor totes riens terrienes n  est amez . 
Et qui aimme par amor  il ne puet mies auoir ioie se de ce non que il aimme  don doit an amer la rien dont totes ioies uienent . 
Mout ont parlé longuement iusque au uespre antre aus deus et mout se sont antracointiees et s  entrofrirent lor seruises l  une a l  autre  tant que a ce est amenee la chose que la reine ne puet an nulle maniere retenir la damoiselle . 
Et qant la reine uoit que ansins est  si ne l  an ose plus proier . 
Si s  antrecommandent a Deu  si monte la Demoiselle do Lac et s  an ua entre li et sa compaignie . 
Et la reine remaint assez plus liee que ele ne fu mais pieç  a  si est uenue deuant Lancelot et ne se remue de la place deuant que il s  esuoille . 
Et qant il est esueilliez  si se plaint mout . 
Et ele dit comment il li esta . 
Et il dit que bien   mais trop suis foibles et si ne sai de coi . 
 Et ele ne li uolt dire comment il a esté malades deuant que il sera bien a garison tornez . 
Et li bainz est apareilliez  si lo moinent anz et an font tant com nulles dames puent faire d  un cheualier malade  tant que il respasse durement  que que il reuient an sa biauté et an sa force . 
Et lors li content comment il a esté hors do san  et que nulle riens ne pooit a lui durer fors la reine solement . 
 Et uostre Dame  qui uos norri  del Lac  fait la reine  fu çaianz . 
Et se ele ne fust  uos ne fussiez ia mais gariz . 
 Et il dit que ce sopeçoit il bien qu  il l  auoit ueüe   mais io cuidoie auoir songié . 
 Et ele commança a rire mout durement . 
Et il an est mout estahis et auileniz de ce que or set il bien que or ont ueü son mauuais contenement  si crient que la riens o monde que il plus aimme l  an ait moins chier . 
Mais il ne li estoit mies mestiers que il an aüst paor  car ele n  an auoit ne pooir ne uolanté . 
Et qant il se demante a li  ele lo conforte et aseüre et dit   N  an aiez ia garde  biaus dolz amis  que si uoirement m  aïst Dex  uos iestes plus sires et plus seürs de moi que ge ne suis de uos . 
Et si ne l  ai pas ampris a or solement  mais a toz les iorz que l  ame me sera el cors . 
 Or est Lanceloz tornez a garison  si a qanque il deuise de boiche . 
Ne il n  et nulle granz ioie que nuns amanz puisse auoir dont il n  ait sa part . 
Ne plus ne uos an descoure li contes  mais que tel uie mena iuque au nouoime ior . 
Et lors fu si biaus que c  estoit meruoille a ueoir . 
Et la reine an ce seior l  anama tant que ele ne uoit mies comment ele se poïst consirrer de lui ueoir . 
Et li poise de ce qu  ele lo set et lo uoit a si uolenteïf et a si corageus  car ele ne uoit mies comment sa uie poïst durer sanz la soe  s  il s  an aloit ia mais de cort . 
Si uoudroit bien que il aüst un po mains de hardement et de proece . 
Au nouoime ior auint que li Yrois et li Saisne uinrent sor ces de l  ost  si leua li criz par tot . 
Et les genz lo roi auoient fait la semaine mout d  armes et mout se contenoient bien comme gent qui n  auoient point de chief de seignor . 
Et celui ior se deffandirent mout durement . 
Et les meslees refurent ia espandues  si an oï l  an par tot lo cri  car li Saisne baoient tant a uenir sor tote l  ost et que il les firent resortir tant arieres que il poïssent lo roi et ses compaignons giter hors de laianz  tant que il l  an aüsent mené plus an parfont an lor pooir . 
Qant tuit furent assenblé d  une part et d  autre  si an oï Lanceloz lo cri  qui estoit auoc la reine an sa chanbre  si saillent tuit as fenestres et as creniaus . 
Et qant Lanceloz les uit  si ne fu pas a aise de ce qu  il n  i estoit  si uient a la reine  si li crie merci que ele soffre que il aille a cele asenblee . 
Et ele ne s  an sot autrement courir  si li dit que ancores n  est il mies bien gariz . 
 Ne li nostre  fait ele  n  an ont il mies ancor lo poior . 
  Dame  otroiez moi que se il ont lo peior  que ge i aille . 
 Et ele li otroie a mout grant paine . 
Et il est mout liez  si prie Deu mout docement que cil de ça en aient lo peior  et ne demort mies . 
 Dame  dist il a la reine  nos ne sauons que est a auenir  mais faites moi aporter armes . 
 Et l  an li aporte mout belles et mout bones qui estoient au cors lo roi Artu meïsmes . 
Et qant il fu armez  si par fu trop biaus  ne nuns cheualiers n  estoit cui miauz armes seïssent de Lancelot . 
La o Lanceloz estoit armez fors do chief et des mains  uient laianz uns cheualiers qui uenoit de la bataille  s  auoit perdu son hiaume et estoit durement naurez o chief . 
Et qant il est descenduz  si uient amont deuant la reine . 
Et qant la reine uoit que il est toz sanglanz  les espaules et lo piz  si en esfroie mout . 
Et il s  agenoille deuant li  si li dit   Dame  messires Yuains uos salue et si uos mande que l  an li a fait antandant que tuit li cheualier ne sont mies an la bataille . 
Si sachiez bien que il an ont grant mestier de secors  car nos somes mout decreü des cheualiers qui hui matin furent anuoié a Arestel . 
 ( Et messires Yuains i auoit anuoié au matin deus cenz cheualiers  car les nouelles estoient uenues an l  ost la nuit deuant que li Saisne deuoient corre a Arestel . 
 Dame  fait il  si uos mande que uos i anuoiez ce que uos i porroiz anuoier . 
  Comment  fait ele  an ont il si lo poior    Dame  fait cil  il perdent tot . 
Et li dui cent cheualier qui gardent la porte de l  aiue  que li rois n  an soit menez  ont tot lo fais de la bataille . 
Si sachiez que il ont grant mestier de secors  car il se desfandent par de derrieres et se gardent par deuant . 
Et sont ia li plusor a pié  car lor cheual sont ocis . 
  Ha  dame  fait Lanceloz  sofrez moi que ge i aille  car or est uenuz li bessoinz . 
 Et la reine l  apelle an une chanbre  si li demande que il cuide faire a tant de gent . 
 Dame  fait il  demandez au cheualier de combien il sont descreü des cheualiers qui furent anuoié a Arestel . 
 Et ele li demande . 
Et il dient que de deus cenz . 
Puis lo redit a Lancelot . 
 Dame  fait il  or li demandez  se li dui cent estoient uenu  auroient an il lo meillor . 
 Et ele li demande . 
Et il li dit que il se deffandroient assez . 
 Dame  fait il  or mandez monseignor Yuain que uos lor anuoieroiz tant de cheualiers que bien tanront lo leu a ces dom . 
il sont descreü . 
Et puis que uostres penons i sera uenuz d  iluec an auant  lor restoreriez uos tot lo domage qu  il feront . 
 Et la reine lo dit au cheualier . 
Et puis fait aporter un hiaume  si li done por lo suen que il auoit perdu . 
Et cil s  an ua a mout grant ioie et dit a monseignor Yuain les nouelles que ele li mande . 
Et messires Yuains en est mout dolanz de ses cheualiers  qui si sont angoisos  et uoit bien que il sont desconforté et rusé de bien faire . 
Si dit   Ha  Dex  qant uanra li penons ma dame   Ensin parole messires Yuains et amoneste ses cheualiers  comme cil qui mout soffre et qui bien lo set faire  car trop soffroit messires Yuains  la o il estoit durement angoisseus  ne ia autrement ne fust bons cheualiers . 
Et Lanceloz ot anuoié querre Lyonnel  si lo fist armer comme seriant au miauz que il puet . 
Puis furent amené dui cheual lo roi  si fu et li uns et li autres couerz de fer . 
Si monta Lanceloz sor celui que l  an li anseigna a meillor et a plus hardi et de greignor paine  et Lyonniax sor l  autre . 
Et qant Lanceloz doit lacier son hiaume  la reine lo prant antre ses braz  si lo baisse au plus doucement que ele puet . 
Et puis li lace ele meïsmes son hiaume  si lo commande a celui qui an la Croiz fu mis  que il de mort et de prison lo deffande . 
Et ele ot fait an un glaiue fermer un de ses penons  si l  auoit baillié a Lyonel . 
Et chans do penon estoit d  azur a trois corones d  or et a une seule langue  et en toz les penons lo roi auoit trois langues et des corones tant con l  an i poïst plus metre . 
Et par ce conoissoit l  an l  un de l  autre . 
Atant sont monté antre Lancelot et Lyonnel  si porte Lyonniax lo penon  et Lanceloz porte un glaiue gros et cort  don li fers est tranchanz et clers  et la hante roide et fort . 
Si s  an partent atant et uienent ferant des esperons a l  asenblee . 
Et messires Yuains uoit uenir lo penon  si reconforte sa gent et dit   Seignor  or soiez tuit seür . 
ueez ci lo penon ma dame . 
Or i parra qui cheualiers est  que uenuz est li secors . 
 Et li dui se fierent la o il uoient la greignor presse des Saines  si commancent a crier hautement  Clarance   l  anseigne lo roi Artu qui isi estoit apellee . 
Clarance iert une citez mout bone qui marchist au roiame de Sowales  qui fu au roi Tahalais qui fu aiax Uter Pandragon . 
Cil fu chiés do lignage lo roi Artu  et de cele cité cria il et tuit si oir  Clarance  a toz besoinz o il puis uindrent  n  onques por hautece qu  il aüsent  lor premiere anseigne ne uostrent laissier . 
Mout fu bien escriee l  anseigne lo roi Artu a l  asaillir que Lanceloz fist des Saisnes et des Yrois  si feri o plus espés del glaiue . 
Et qant la lance li brisa  si sot bien metre la main a la bone espee tranchant qui auoit non Secace . 
C  estoit une espee que li rois ne porroit s  en bataille mortel non . 
Lors furent esprouees les proeces Lancelot  que il copoit Saisnes et Yrois et cheuaus et testes et escuz et hanches et braz . 
Il uole destre et senestre sor lo cheual que il a tel com il lo deuisast meillor . 
Il ne s  areste an nul leu  il se lance amont et aual  que riens ne li eschape ne derriers ne deuant . 
Il sanble lo lion correcié qui se fiert antre les biches  qui ocist destre et senestre  ne mie por fain que il est  mais por mener sa grant fierté et sa iustece . 
Ansin fait Lanceloz qui estoit estandarz  ses escuz est a toz abandonez  ses hiaumes est pareüz a chascun leu  s  espee est a chascun priuee . 
Si est auis a toz ses anemis que autretel soient tuit li autre qui lo siuent  car il lor semble que il ne uoient se lui non  que orandroit lo uoient ci  et or est la  or est destre  or est senestre . 
Si lo dotent tant que il ne l  osent atandre  ia si grant planté des Saisnes ne seront  ainz li font uoie li plus prisié qui orandroit cuidoient estre au desus de la guerre lo roi Artu . 
Et messires Yuains lo siust a esperons  qui est si liez des meruoilles que il fait qu  il li est auis que il soit rois coronez de tot lo monde . 
Et dit que or ne doit nus armes porter se cist non qui an set uenir a chief . 
Et aprés lui si esperonerent li autre tuit  qui orandroit estoient desconfit  autan se ualoit . 
Si ne se tienent mais li Saisne ne ly Irois qui lor metent gaires an la place chalonge  et uoient bien que petit a mais an aus desfanse . 
Si an prenoient tuit cuer et hardement  nes li plus coart sont tel cheualier que il font plus d  armes que deuant ne faisoient li plus prisié . 
Et Lanceloz ua auant qui fait les meruoilles  si adrece il lo cheual uers lo plus haut home et uers lo plus puissant d  aus toz et au plus preu . 
Si auoit non Hargadabranz  si estoit graindres d  autre cheualier demi pié et plaine paume  et paroit autresin par desor tote la bataille li coinz de son hiaume com feïst une anseigne . 
Si recouroient tuit a lui . 
Si estoit freres a la damoiselle de la roiche et par lui auoit ele faite la traïson do roi Artu et de ses compaignons  car il baoit a panre tote Bretaigne  puis que il auoit lo cors lo roi et lo cors monseignor Gauuain . 
Et Lanceloz s  an uient par lui  l  espee an la main  et li Saisnes qui ot ueües les meruoilles que il faisoit ne l  ose atandre  ainz s  an fuit au plus que il puet . 
Mais li cheuaus Lancelot iert plus isniaus do suen  si l  a ataint a la montee d  un larriz et hauce l  espee por ferir parmi la teste . 
Et li Saisnes s  anbrunche sor lo col de son cheual et giete l  escu ancontre . 
Et Lanceloz fiert sor l  escu  si an prant la moitié par desoz  so fait uoler anmi lo chanp . 
Et li cox descent sor la destre cuisse  si li cope d  outre en outre et tote l  anfautreüre do cheual iusque es flans  si abat et lo Saisne et lo cheual tot an un mont . 
Et il s  eslance outre  que plus no regarde  si laisse corre la o il cuide trouer meslee . 
Mais il n  en troue point  car tuit se sont mis a la uoie et Saisne et Yrois  si tost com il ont ueü cheoir Hargadabraz  car ce estoit toz lor secors . 
Et messires Yuains fu uenuz sor lui  la ou il l  ot ueü cheoir  si conut bien que ce estoit il  mais il ne cuida mies que il fust si anpiriez  si s  areste sor lui et lo prist a po de deffanse  car il ne se pooit mais deffandre . 
Et tuit l  auoient guerpi si home  si s  an fuioient . 
Et qant il l  ot leué an haut  si uit que il ere mout mahaigniez comme de la cuisse copee et uoit bien do cheual copé la moitié  si s  ancommance a seignier et dit que il n  est mies sage qui atant tel home qui tels cox done  car il n  est mies hom  ainz est une iostise et une uaniance de Damedeu . 
Ensi fu pris Hargadabraz  si l  an anuoie messires Yuains as tantes  mais il ne uesqui gaires  car il s  ocist a un coutel  si grant duel auoit de ce que il estoit afolez . 
Et Lanceloz ot chacié les Saisnes a po de gent  car tuit se remanoient antor monseignor Yuain . 
Et qant li Saisne orent foï iusque as destroiz de Godelonte  si ne fu onques si granz meruoilles comme Lanceloz fist  car il an decopa tant que li ruisiaus qui corroit par desoz la chauciee an perdi sa color . 
Ne gaires ne troua qui a cop l  atandist  si s  an foïrent es marés plus de deus mile qui i furent peri . 
Et cil qui furent auant entasé se mistrent outre parmi la chauciee . 
Mais trop an i ot de morz a l  antasser . 
Et tant en ocist Lanceloz que toz est couerz de sanc  que do suen  que de l  autrui  et li escuz et li hauberz et li cheuaus . 
Et qant li Saisne et ly Irois furent outre  si s  abocherent an la chauciee por garder lo pas  si uirent que il n  i auoit de toz les cheualiers lo roi Artu ne de sa gent qui chaçast que solement Lanceloz  car il n  an uirent plus deuant la chauciee . 
Si an furent tuit si hontous que il n  osoient parler li uns a l  autre . 
Et Lanceloz fu o chief de la chauciee  l  espee nue en sa main  dom li branz estoit toz uermauz si comme de sanc . 
Et qant il les uit toz abochiez an la chauciee  si lor uolt laissier corre . 
Et Lyonniaus lo prant au frain et dit   Par Sainte Croiz  uos n  i eroiz . 
uolez uos uos faire ocirre an leu o ne poez faire nulle proece . 
Et se uos la faisiez  ne seroit ele ia saüe . 
Dom n  an auez uos assez fait qant uos auez ce mené a chief que totes les genz lo roi Artu ne porroient faire   Et Lanceloz dit que totesuoies i era il . 
Et cil lo tient . 
 Fui  fait Lanceloz . 
Laisse moi aler . 
  No ferai   fait cil . 
Et il iure qanque il puet iurer que ia mais ne l  amera . 
 Et se te blecerai  se tu ne me laisses . 
  Et ge uos lairai   fait Lyonniaus . 
Lors lo laisse . 
Et Lanceloz s  eslaisse desus la chauciee  et Lyonniaus hurte aprés  si li dit   Ge uos di de par ma dame que uos n  alez auant  ne par la foi que uos li deuez . 
 Et qant il l  ot  si sache son frain et commance mout durement a sopirer . 
Et li Saisne li faisoient ia uoie  que il ne l  osoient a cop atandre . 
 Ha  fait Lanceloz a Lyonnel  por coi as si tost parlé  Ia uoiz tu que il sont si desconfit que il ne m  atandesient ia . 
 Lors s  an retorne . 
Et qant il se regarde  si uoit uenir monseignor Yuain . 
Messires Yuains si dist   Sire  bien puissoiz uos uenir . 
  Certes  sire  fait il  ainz uaign mout mauuaisement  car ge retor a ma grant honte . 
  Comment a uostre honte   fait messires Yuains . 
 N  est ce bien  fait il  a ma grant honte qant ge n  os auant aler  et si i alasse uolantiers se ge osase . 
  Si m  aïst Dex  fait messires Yuains  li alers ne fust mie hardemenz  ainz fust folie . 
Et neporqant  tant uos conois ge bien que por coardise n  an laissesiez uos rien a faire . 
 Et Lanceloz ne s  areste mies an ces paroles  ainz se corroce si souant que par un po que il ne desue  ne ne dit nul mot de sa boche . 
Issi s  an reuient iusque a l  ost . 
Et messires Yuains no met plus an paroles  car il uoit bien que il ne li plaist mies . 
Et qant li Saisne orent ueü monseignor Yuain  si s  an furent arrieres mis an la chauciee que il n  osoient or tenir qant Lanceloz i poignoit sus  si li faisoient tuit uoie . 
Or ne se mueuent por monseignor Yuain ne por sa gent  por ce que Lanceloz s  an uait . 
Et messires Yuains uit que li pasers outre la chauciee ne seroit mies sauoirs  si s  en retorne il et les soes genz . 
Et qant li Saisne les an uoient aler  si corrent aprés . 
Et cil lor corrent sus  et il se retraient an lor chauciee . 
Et qant messires Yuains s  an retorne  et il se relaissent corre . 
Et issi dura li chaplemenz des deus genz iusque a l  auesprir  que d  ambedeus parz se retraient por la nuit . 
Et Lanceloz s  an fu uenuz par la porte desus l  aiue ou li enchantemenz estoit  qui estoit close de l  air . 
Et ses escuz auoit tel force que nuns anchantemenz no pooit tenir . 
Et il esgarde deuant la porte  si uoit les deus cenz cheualiers qui gardoient nuit et ior que li rois n  an fust menez . 
Et qant cil lo uoient uenir  so conoissent et dit chascuns   uez ci lo bon cheualier . 
 Et li saillent et li uienent a l  ancontre de loig com il lo conoissent  so saluent  et il els . 
Puis s  an reuont a la porte si pres com il an pooient estre  car il couenoit que il an fussient loig por les carriaus et por les saietes qui uolaient espausement . 
Et lors issi uns cheualiers armez de totes armes de laianz  si auoit a son col un escu noir a une bande de bellic  et c  estoit li escuz que Lanceloz auoit porté o chastel qant il fu pris . 
Et li cheualiers demande ioste . 
Et Lanceloz li dist   Sire cheualiers  se uos me doniez triues tant q  aüsse a uos parlé  ge m  an trairoie plus pres  car ge parleroie uolentiers a uos . 
 Et cil l  aseüre tant que il ait a lui parlé . 
Lors se traist Lanceloz pres de lui  si li demande o il prist cel escu . 
Et il dit que il fu au meillor cheualier de la maison lo roi Artu  qui lasus est en prison   Et comment a il non   fait Lanceloz . 
 C  est  fait il  Gauuains  li niés lo roi Artu . 
  Certes  fait Lanceloz  uos i mantez . 
Il ne pandié onques monseignor Gauuain au col . 
Ne celui cui il fu n  auez uos mies an prison . 
Mar lo laisastes eschaper . 
  Commant  fait li cheualiers  si m  as desmanti  Or te garde  que ge ne t  aseür plus . 
 Et Lanceloz esgarde Lyonnel  si prant an sa main lo glaiue o li penons ere fermez  si lo met soz l  aisselle et hurte lo cheual des esperons contre lo cheualier do chastel . 
Et cil regarde an haut et dit as archiers et as arbelestiers don li murs ere couerz que il traient  et il si font . 
Si ont lo cheual Lancelot nauré et lui meïsmes an mainz leus  mais il n  a plaie don a gaires li soit . 
Si auise il lo cheualier et fiert tres desoz la gole si durement que parmi la gole li passe li fers outre  si lo porte a tere . 
Si li laise lo glaiue atot lo penon dedanz la gole et fiert des esperons parmi la porte  si s  an uait outre sanz arest et cheuauche tot contramont lo chastel et troue totes les portes et totes les poternes aouertes . 
Si ne fine tant que il uient an la grant sale et troue cheualiers a grant planté qui s  arrmoient por lo cri que cil defors les murs auoient leué por lo cheualier qui abatuz estoit . 
Et Lanceloz lor laisse corre  si lor tranche braz et eschines et costez  si les fant an deus pieces et esceruelle que que il ataint . 
Et li autre s  an fuient a garant an la maistre forterece . 
Et Lanceloz met lo pié a terre  si ua la ou il sot que la dame conuerse  si l  a trouee an une couche et son ami lez li  qui auoit non Gadraselains  si estoit cheualiers et iones et mout biax et de mout grant proece . 
Si estoit illuec toz desarmez  car il ne cuidoit rien doter  et auoc lui cheualier tuit desarmé  et si estoient assez . 
Et Lanceloz hauce l  espee  si fiert Gadrasalain parmi la teste  si que tot lo fant iusque es espaules . 
Puis laisse corre as autres  si les decope toz  la o il les ataint . 
Et il s  adrecent a l  uis por foïr  mais il lor est alez au deuant  si lor clost l  uis anmi les iauz et ferme mout bien a la barre . 
Et puis lor laisse corre . 
Et il fuient es chanbres et amont et aual . 
Et il les chace  et li plusor se lancent a terre parmi les fenestres . 
Et qant il n  an troue nuns  si reuient an la cort  l  espee traite  et ua uers lo iaolier qu  il uit  qui monseignor Gauuain gardoit et les autres  et dit que morz est se il ne li anseigne les armeüres de laianz et les prisons . 
Et cil dit que il li manra . 
Lors lo moine an une tornelle sus la chambre o li rois Artus estoit et Guerrehés an prison . 
Et il li fait deffermer et puis fait traire Guerrehés hors de prison et lo roi Artu . 
Et li rois ne lo conut mies  si se meruoille qui il puet estre . 
Lors les an moine Lanceloz et li chartriers as armeüres  et il s  arment isnellement . 
Et Lanceloz uoit une hache grant et clere et bien tranchant qui pant a une cheuille  si la prant et bote l  espee o fuerre . 
Puis reuient antre lui et lo iaoillier la o Galehoz et si compaignon estoient an prison  si les giete hors . 
Si les moine Lanceloz la o li rois et Guerrehés s  armoient  si font mout grant ioie li uns des autres . 
Et qant Galehoz s  est ancommanciez a armer  si dist   Ha  las  por coi m  arme gié  puis que nos auons perdu la flor des cheualiers de tot lo monde et la rien que ge plus amoie  Ia ne m  aïst Dex qant ge sanz lui quier uiure  ne qant ge ia mais aurai hiaume an teste  puis que ge l  ai perdu . 
 Lors commance duel trop grant . 
Et Lanceloz oste son hiaume  si li dit   Biaus dolz sire  ne soiez mies esbahiz  car ce suis ge . 
 Et cil saut  si lo cort baissier . 
Lors relace Lanceloz son hiaume . 
Et qant messires Gauuains l  a ueü  si saut et dist au roi   Sire  ueez ci celui que nos auons tant quis . 
Ge l  ai troué  si m  an aquit . 
  Et Dex  fait li rois  qui est il    C  est  fait messires Gauuains  Lanceloz do Lac  cil qui uainqui les deus asanblees de uos et de Galehot qui ci est . 
 Et li rois an fait mout grant ioie . 
Et qant il furent tuit armé  si chiet li rois Lancelot as piez et dit   Biau sire  ge me met an uostre merci  et moi et m  anor et ma terre  car uos m  auez randu et l  un et l  autre . 
 Et cil l  an lieue maintenant et plore il meïsmes des iauz mout durement de ce que li rois s  umelie si uers lui . 
Ensi sont armé tuit . 
Et li iaoliers  qui mout a grant paor  lor aide tant que tuit sont apareillié  et les garnist de lor espees la ou il sauoit que l  an les auoit mises qant il furent pris . 
Lors sont uenu a la grant tor qui siet an la grant roiche  mais il n  i puent antrer  car il a cheualiers dedanz qui bien ont les huis fermez . 
Et ele est de uitaille mout bien garnie  ne lo baille ne poïst nuns tenir sanz tenir la tor . 
Et qant Lanceloz uoit que il n  i anterront an ceste maniere  si prant lo iaolier et li dit que il l  aseüre  mais que il li mostre la dame de laianz . 
Et cil l  i moine la o il auoit troué Gradezelain  son ami  si lo moigne outre an une chanbre et la li mostre . 
Et Lanceloz l  aert par les treces et dit que il li fera la teste uoler . 
 Ha  fait ele  iantils cheualiers  merci . 
Ia m  auez uos mon ami mort . 
  Si m  aïst Dex  fait il  uos iestes morte se uos ne me faites deliurer cele grant tor . 
 Et ele dit que ele uiaut miauz que il li cop la teste  si aura ce fait que onques mais cheualiers ne fist . 
Et il hauce l  espee et fait sanblant que il li uoille tranchier . 
Et ele crie merci et dit que ele fera la tor deliurer . 
Lors s  an uient deuant la tor et dit as cheualiers qui sont laïsus que il ourent la tor . 
Et cil dient que no feront . 
Et Lanceloz iure que il li copera la teste se il ne li ourent tost . 
Et qant cil uoient l  angoisse  si sont mout a malaisse et dient que il l  ouerront  mais que li rois les an laist aler . 
Et il lor creante . 
Puis les fait atant toz desarmer  et il uienent hors . 
Et li rois commande monseignor Gauuain que il se mete anz . 
Et cil dit   Sire  commant  uos laisserai ge    Si feroiz   fait il . 
Si li commande a antrer  ne il n  estoit nulle riens que ele criensist . 
Atant s  an uienent an la tor arieres  et archier et arbelestier commancent a traire des creniaus et des fenestres . 
Et Lanceloz uient a la porte desus  si se mostre . 
Et cil commancent tuit a rire et crient l  anseigne lo roi Artu   Clarance  Clarance   Et cil de l  ost  estoient mout a malaise  car il cremoient Lancelot auoir perdu . 
Si an auoit la reine oïes les nouelles que Lyonniaus li auoit aportees qant il ne pot antrer aprés lui ou chastel  si an fist la reine si grant duel que par un po que ele ne s  ocioit . 
Et qant ele oï dire que li chastiaus estoit pris  si ot tant de ioie con nulle dame an puet plus auoir . 
Et li chastiaus fu tantost si plains que l  an n  i pooit son pié torner . 
Et qant uint au cerchier les chanbres et les sosterrins  si fu Kex li seneschauz antrez an une chambre  si troua une damoiselle an aniaus . 
Et ele auoit esté amie Gadresalain  si l  auoit Canile tenue em prison trois anz  por ce que il l  auoit anmee . 
Et disoit que iqi alueques l  estouroit morir . 
Et qant Kex li seneschauz l  ot gitiee hors de prison et hors des aniaus  si li demande o estoient tuit li prison . 
Et ele li demande que ce estoit an cele uille . 
Et il dit que li rois Artus auoit pris lo chastel . 
Et celle an tant ses mains uers Deu . 
 Sire  fait ele  est uos eschapee la dame de çaianz    Nenil  fait il  ele i est ancorres . 
  Sire  fait ele  se ele amporte ses liures et ses boites  tot auez perdu  car  par les liures que ele a  feroit ele corre une aiue ci contramont . 
  O sont il   fait Kex . 
Et ele li mostre un grant tronc mout fort . 
Et Kex i mist tantost lo feu  si l  ardié et mist an poudre . 
Et qant Canile lo sot  si an ot tel duel que ele s  eslança de la roche laïs aual  si fu mout durement bleciee . 
Si an fu li rois mout dolanz  car mout l  amoit . 
Et ele uousist miauz auoir perduz tex quatre chastiaus  se ele les aïst  que ele ne uousist ses bons liures ne ses boites . 
Ensi est prise la roche  si est li rois dedanz et de sa gent grant partie . 
Si uient messires Gauuains hors de la tor et dit au roi   Sire  uos auez perdu Lancelot  se uos ne uos en prenez garde . 
  Comant   fait li rois . 
 Certes  fait il  Galehoz l  an menra ia au plus tost que il porra  car il an est plus ialous que n  est uns cheualiers de belle dame ione  qant il l  a . 
Mais ge uos dirai que uos feroiz . 
uos commanderoiz que la porte soit fermee  que riens n  i entre  n  en isse se par moi non  et le me feroiz fïancier  et a Keu le seneschal autresi  et a monseignor Yuain et a Guerrehés mon frere . 
Et uos i auroiz tel compaignie que nus n  i anterra se par uos non  ne n  an istra . 
 Atant uient li rois an la grant sale  si prant Galehot par la main et Lancelot par l  autre  si les an moigne an la grant tor  si s  asient an une couche et se font desarmer . 
Lors apelle li rois monseignor Gauuain  si li fait faire la fïance  et puis a monseignor Yuain qui estoit ia uenuz  et a Keu et a Guerrehés . 
Et quant Galehoz l  ot  si set bien et uoit que ce est  si an sopire mout durement et mout angoisosement an parfont  car li cuers li dit une partie de ce qui auanra . 
Et il l  a dit a Lancelot . 
 Biaus compainz  fait il  nos somes uenu la o ge uos perdra . 
  Comment  sire   fait il . 
 Ge sai por uoir  fait Galehoz  que li rois uos proiera de remanoir de sa maisniee . 
Et que ferai ge qui tot ai mis an uos et cuer et cors    Certes  sire  fait Lanceloz  ge uos doi plus amer que toz les homes do monde  et si fais gié . 
Ne ia de la maisniee lo roi Artu ne remanrai se force ne m  i fait remanoir . 
Mais comment ueerai ge rien que ma dame me commande    Iusque la  fait Galehoz  ne uos esforceroie ge mies . 
Certes  se ele lo uelt  il lo couanra a estre . 
 Issi parolent antr  aus deus . 
Et li rois les reprant  si refont plus grant ioie que li cuers ne conporte a tel i a . 
Et lors anuoie li rois querre la reine . 
Et ele uient  si li saut chascuns a l  ancontre an la tor . 
Et ele laisse toz les autres  si giete les braz a Lancelot au col  si lo baise uoiant toz cels qui laianz estoient  por ce que toz les an uoloit deceuoir et que nuns n  i pansast ce qu  i est . 
Ne nuns ne la uoit qui miauz ne l  an ait prisiee  mais il an est trop hontous . 
Et ele li dit   Sire cheualiers  ge ne sai qui uos iestes  ce poise moi  ne ge ne uos sai que offrir por l  annor mon seignor auant et por la moie aprés  que uos auez hui maintenue . 
Mais por lui auant et por moi aprés uos otroi ge moi et m  amor  si comme leiaus dame doit doner a leial cheualier . 
 Et qant li rois l  ot  si l  am prise mout de ce que ele l  a fait sanz estre anseigniee . 
Mout fu la ioie granz de Lancelot laianz . 
Et puis refist la reine ioie a monseignor Gauuain et a Galehot et as autres compaignons lo roi qui auoc lui auoient esté an ceste queste  car tuit estoient uenu fors Saigremor . 
Si fu mout demandez que il fu deuenuz . 
Et messires Gauuains conta comment il l  auoit laissié auoc une damoiselle que il amoit . 
Aprés conta la reine de Lancelot comment il auoit esté gariz an ses chanbres de la grant forsenerie que il auoit prise el chastel  et comment une damoiselle l  auoit gari qui se nomoit la Dame do Lac . 
 Dame  fait li rois  sauez uos qui il est  li cheualiers   Et ele dit que nenil . 
 Or sachiez donc que ce est Lanceloz do Lac  cil qui uainqui les deus assenblees de moi et de Galehot . 
 Et qant ele l  ot  si fait sanblant que a grant merueilles li uiegne  et se seigne trop souant . 
Et aprés conte messires Yuains la meruoille d  armes que il auoit faite hui tote ior . 
 Sire  sire  fait messires Yuains  nos enuoiasmes a ma dame  car nos cuidiens que tuit si cheualier n  i fussient mies a la bataille . 
Et ele lo nos anuoia tot sol  si nos manda que ele nos an anuoieroit tant que bien tanroient lo leu a deus cenz cheualiers qui estoient alé a Arestel  que ge i auoie deus cenz anuoiez . 
Et de ce dist ma dame uoir  que  si m  aïst Dex  se li dui cent i fussient et il n  i fust  nos n  an uenissiens ia nul ior a ce que nos an somes uenu orandroit . 
Ne ia li Saisne ne fussient pris por les deus cenz si com il furent por lui . 
  Par foi  fait li rois  plus a il fait d  armes a moi rescorre que an totes les autres proeces  car il a pris un tel chastel com cist est  que il me faisoit plus mal que tuit li chastel do monde . 
Et io doi bien amer sor toz homes . 
 Aprés uint Hestors deuant la reine et dist   Dame  uez ci ma queste . 
 Si li mostre monseignor Gauuain . 
Et la reine li fait mout grant ioie . 
Et messires Yuains li fait mout grant annor  car il conte comment il l  auoit deliuré  et lui et Sagremor  de la prison au Roi des Cent Cheualiers et comment il auoit lo seneschal conquis . 
Et messires Gauuains conta comment il abatié Sagremor et Keu et Girflet et monseignor Yuain a la Fontainne del Pin . 
Et lors fu assez qui lo regarda  car mout estoit loez . 
Et s  amie en ot sor toz autres et sor totes ioie . 
Atant fu li mengiers apareilliez  si asistrent . 
Et qant il orent mengié  li rois apela la reine et li dist a consoil   Dame  ge uoil prier Lancelot de remanor a moi et d  estre compainz de la Table Reonde  car bien sont ses granz proeces esprouees . 
Et s  il ne uoloit por moi remanoir  si l  an cheïssiez tantost as piez . 
  Sire  fait la reine  il est a Galehot et ses compainz  si est biens que uos an priez Galehot qu  il lo sueffre . 
 Lors uient li rois a Galehot  si li prie en toz seruises qu  il uoille que Lanceloz soit de sa maisniee et qu  il remaigne a lui comme ses maistres et ses compainz . 
 Ha  sire  fait Galehoz  ge sui uenuz en uostre besoigne atot mon pooir  car c  est qancque ge puis . 
Ne ia ne m  aïst Dex  se ge sauoie uiure sanz lui . 
Et comment me toudriez uos ma uie   Et ce disoit il  por ce que il ne cuidoit mies que la reine lo uousist . 
Et li rois regarde la reine maintenant  si li dist   Priez l  an  dame . 
 Et ele se laisse tantost cheoir a genolz deuant Lancelot . 
Et qant Lanceloz la uoit a genolz  si li fait trop grant mal au cuer  si n  atant mie tant que Galehoz lo regart  ainz saut sus et dist a la reine   Ha  dame  ge remaign a mon seignor a son plaisir et au uostre . 
 Et lors s  an lieue . 
 Sire  fait ele  granz merciz . 
  Sire  fait Galehoz  issi ne l  auroiz uos mie  car miauz ain ge estre poures a aise que riches a malaise . 
Retenez moi auoc lui  se ge onques fis chose qui uos plaüst . 
Et bien lo deuez faire  et por lui et por moi  car bien sachiez que tote l  amor que i  ai a uos  i ai ge par lui . 
 Et li rois saut sus  si l  an mercie et dist qu  il nes retient mie com a ses cheualiers  ainz les retient a compaignons et a seignors de lui . 
 Issi retient li rois Lancelot et Galehot  et puis aprés  Hestor por compaignie et por onor des deus . 
Si fu la ioie si granz an la maison lo roi que greignor ne la uos porroit an mie deuiser . 
Et l  andemain dist li rois qu  il tandroit cort mout efforciee an la roche meïsme por la ioie de Lancelot  si l  a mout haute et riche . 
Et ce fu lou seïme ior deuant la TozSainz  ne onques ne fu iorz qu  il ne portast querone de toz les set iorz et qu  il n  aüst chascun ior cort efforciee de miauz en miauz . 
Celui ior furent assis li troi cheualier an la Table Reonde . 
Et furent mandé li clerc qui metoient an escrit les proeces as conpaignons de la maison lo roi . 
Si estoient quatre  si auoit non li uns Arodiens de Coloigne  et li secons Tontamidez de uernax  et li tierz Thomas de Tolete  et li quarz Sapiens de Baudas . 
Cil quatre mestoient en escrit qanque li compaignon lo roi faisoient d  armes  si mistrent en escrit les auantures monseignor Gauuain tot auant  por ce que c  estoit li commancemenz de la queste  et puis les Estor  por ce que do conte meïsmes estoient branche  et puis les auantures a toz les dis huit compaignons . 
Et tot ce fu del conte Lancelot  et tuit cist autre furent branches de cestuit . 
Et li contes Lancelot fu meïsmes branche del Greal  si qu  il i fu aiostez . 
En tel ioie seiorna li rois et si compaignon a la roche toz les iorz iusq  au tierz ior de la TozSainz  et lors s  en parti et laisa an la roche ses gardes . 
Et puis s  en reuint an Bretaigne a petites iornees . 
Et qant il est uenuz a Camaheu  si prant Galehoz de lui congié et li prie qu  il li laist Lancelot auoc lui mener en son païs . 
Mais li rois l  otroie a mout grant poine . 
Et la reine lo uelt issi et dit au roi que li Auant anterront par tens . 
Si fait tant que li rois l  otroie par couant qu  il li couentent leiaument par couant qu  il seront a cel ior de Noel a lui . 
Et si lor dist qu  il sera en la cité ou il fist Lancelot cheualier . 
Et il li creantent . 
Si s  an partent atant antre Galehot et Lancelot  si s  an uont an lor païs  et li rois et sa compaignie s  en uont en Bretaigne . 
Or s  en uont entre Galehot et Lancelot qui mout amast miauz lo remanoir  mais sanblant n  en osse faire por Galehot  qu  il lo crient et dote sor toz homes . 
Et d  autre part rest Galehoz mout angoiseus de la dame de Malohaut qu  il auoit tant aamee qu  il ne li estoit pas auis que nuns autretant poïst amer . 
Si est mout a malaise de ce qu  il l  a laissiee si hastiuement aprés la premiere ioie qu  il en a eüe . 
Et il s  an conforte au plus qu  il puet  por ce que mout auroit grant honte se nus son couigne aparceüst . 
Et se panse  se Deu plaist  qu  il la reuerra par tens  et ele lui  car li termes n  est mie lons qu  il a mis au roi de sa reuenue . 
Et ancor  ce dist  l  acorcera il a son pooir . 
Atant uient a Lancelot  si lo met an parole de la reine  por ce qu  il uelt qu  il li ramentoiue les soes amors . 
Si cheualchent an ceste maniere et parolent totesuoies de ce dont lor cuer sont a ase  tant que bien pot estre none de ior . 
Et lors chaï Galehoz en un pensé dont ses cuers fu mout a malaise  si cheuauche plus soef  et commança a penser a Lancelot  son conpaignon  qui remés est de la maisnie lo roi Artu . 
Si en a mout grant angoisse et dist a soi meïsmes que or a il perdu tote anor et tote ioie par celui de cui il la cuidoit auoir recouree a toz les iorz de son uiuant . 
 Si sai  fait il  ueraiement que a la premiere foiz q  entre moi et lui uanrons a cort qu  il couandra que nostre compaignie departe  car la reine uoudra que il remaigne  n  il n  oseroit contredire chose que ele uousist . 
S  ai ansi perdue l  amor que i  auoie en lui mise  et lo grant meschief que ge fis por sa compaignie auoir  la ou g  estoie au desus de conquerre tot lo pris et tote l  anor del monde . 
 Totes ces choses met Galehoz deuant ses iauz  et si l  an toiche au cuer si grant angoisse que a force lo couint pasmer et chaoir a terre si durement comme cil qui n  auoit pooir ne de son cors ne de son cuer . 
Et Lanceloz  qui cheuauchoit deuant  si se regarde . 
Et qant il lo uit gesir a tere en tel maniere  si ot grant paor qu  il ne fust morz . 
Si feri cheual des esperons et uient arrieres grant aleüre  si descent et prant Galehot antre ses braz . 
Et qant il reuint de pasmoisons  si li demande   Sire  por Deu  que auez uos    Si m  aïst Dex  fait Galehoz  ge ai assez duel et angoisse  car il m  est mescheoit plus que a nul home mais ne meschaï  et bien sai qu  il me mescharra assez des ores mais . 
 Et qant Lanceloz antant ces moz  si cuide bien que Galehoz ne l  ait dit se por lui non . 
Et pense qu  il li demandera si tost com il sera montez . 
Atant uait querre son palefroi  si li amaingne . 
Et il monte a mout grant poine  car mout s  est bleciez au chaoir . 
Et lors se remetent a la uoie aprés les escuiers qui deuant s  an uont . 
Et Lanceloz li demande et coniure la rien que il plus aimme qu  il li die de quoi il li est si durement meschaoit . 
 Car il m  est auis  fait il  que uos n  auez ce dit se por moi non . 
Et ge sai bien que puis que ge uos acointai premierement  ne uos auint chose que uos deüssiez tenir a mescheance qui par moi ne uos auenist . 
Or si sai bien que uos n  amez pas ma compaignie autant com uos soliez et que uos uos repantez de ce que uos auez fait por moi ça en arrieres . 
  Ha  fait Galehoz  biaus dolz amis  por Deu merci  ne pansez pas tel uilenie que  si uoirement m  aïst Dex  onques ne me repanti de chose que ge feïsse por uos . 
Mais ge pensoie a ce que la compaignie de moi et de uos ne puet mie longuement durer . 
  Por quoi  sire   fait Lanceloz . 
 Por ce  fait Galehoz  que la reine ne se porroit de uos consirrer . 
Si sai bien que ele uoudra que del tot remanoiz en la maison lo roi  ne uos n  oserez mie ueer chose que ele uos commandast . 
Se ge poïse demorer auoc uos  ge le feïsse uolentiers  mais ne puet estre  car il couandra que ge m  an aille en mon païs  por ce que maintes genz lo me tandroient a mauuaitié se ge demoroie tot adés en la maison lo roi Artu . 
Si sachiez certainnement que mout me fera grant mal au cuer qant il me couandra consirrer de la rien que ge plus amoie . 
  Certes  sire  fait Lanceloz  uos auez plus fait por moi que onques hom ne fist por autre . 
Ne ia ne m  aïst Dex qant ge ferai ia chose a mon pooir dont ge cuit que uos seiez a malaise . 
Mais se ma dame me commande que ge remaigne  il couandra que il soit  car escondire ne l  an oseroie . 
 Atant laissent ceste parole  mais onques puis Galehoz bele chiere ne pot faire . 
Et la nuit iurent en une maison de religion qui estoit en l  oroille d  une forest  ou l  an lor fist mout grant anor . 
Et au matin se leuerent bien main et oïrent messe . 
Et qant il orent messe oïe  si se remistrent au chemin . 
Et dist Galehoz a Lancelot qu  il iront an sa terre dont il est sires d  ancesserie . 
Et Lanceloz respont que ce li plaist mout . 
Lors prant Galehoz un escuier et mande a toz ses barons de Sorelois qu  il s  an uait en la Terre des Loigtaignes Isles . 
Et cil s  an uait au ferir des esperons . 
Et antre Galehot et Lancelot s  an uont d  autre part  parlant d  amors et de cheualerie  si cheuauchent tant par lor iornees qu  il uienent en l  antree de la terre Galehot . 
Et lors esgarde Lanceloz del Lac deuant lui a droiture  si uoit un chastel de merueilleuse biauté . 
Cil chastiaus seoit en un mout haut tertre dont l  an pooit sorueoir tot lo païs . 
Si estoit tote la forterece assisse sor roche naïue  tranchiee a cisel  et par desoz  a mains que l  an ne traissist d  un arc  corroit une riuiere qui assez est granz et parfonde et planteüreuse d  oisiaus et d  autres deduiz  si i auoit praerie grant et bele . 
Et d  autre part estoit la forez granz et haute  dont li chastiaus estoit plus atalantables et plaissanz . 
 Ahi  Dex  fait Lanceloz  com a ci riche forteresce et orgoillose  et com fu fermee de grant cuer . 
  Certes  dist Galehoz  uoirement diriez uos qu  ele fu fermee de haut cuer  se uos sauiez que ge pensoie au ior que ge la fis faire  car i  auoie trente reiaumes conquis et mis en ma seignorie  si dis a moi meïsmes que g  estoie li plus uiguerex hom del siegle et li plus redotez et que ge n  oseroie nulle chose anprandre dont ge ne uenisse bien a chief  por ce que toz auoie mes anemis mis au desoz . 
Si me pansai que ge feroie tant que i  auroie lo reiaume de Logres . 
Alors si seroie coronez et porteroie corone en cest chastel si richement c  onques nuns rois si richement ne l  i porta  car ge auoie fait trente et une corone  si auoie enpensé que tuit mi roi seroient a ceste feste et que por l  anor de mon coronement porteroit chascuns d  aus corone . 
Et sor chascune des torneles auroit un soztenal d  argent del grant a un home  si auroit sor chascun un cierge . 
Et desus cele grant tor qui siet en mileu de cest chastel seroit uns soztenaus d  or assez greignor qe nuns des autres  et desus reseroit uns cierges  si seroient tuit li cierge si grant que il ardroient tote nuit  que ia por tens que il poït faire ne porroient estaindre . 
En ceste maniere  fait Galehoz  auoie an talant que ge seroie coronez qant i  auroie lo roi Artus conquis . 
Et ge gerroie anuit el chastel com el plus bel et el plus delitable que uos onques ueïssiez de uoz iauz . 
 Atant s  an uont droit au chastel grant aleüre . 
Et qant il l  aprochent a mains que l  an ne traissist d  une arbeleste  si esgardent et uoient que bien la moitié des murs del chastel uersent contre terre de cele part o Galehoz uenoit . 
Et qant il uoit ce  si est mout esbahiz et dist a Lancelot que c  est une des granz meruoilles que il onques mais ueïst   Car ge ne cuidoie en tot lo monde nul si fort chastel . 
Et por la grant force que ge sauoie que il auoit  li auoie ge non mis l  Orgueilleusse Angarde . 
Et neporqant ge sai bien qu  il n  est mie chaüz par foiblece qui an lui fust  mais c  est aucune senefiance . 
 De ceste auenture est Galehoz mout espoantez et dist que an nule maniere il n  anterroit dedanz lo chastel   Ainz nos logerons  fait il  la desouz en cele praerie . 
 Lors s  an uont desor la riuiere  si font tandre un tref . 
Et manda Galehoz des cheualiers do païs que il uenissient a lui . 
Et il uindrent uolantiers et a grant ioie  et mout se merueillerent de ce que il estoit uenuz si priueement  car il n  auoient pas a costume qu  il uenist si seus . 
Mout fu granz la ioie cele nuit en la tente Galehot et mout fu Lanceloz ennorez et conioïz  car Galehoz lor commande que il ne facent feste se de lui non . 
Et il an font tant com il plus pueent  si que Lanceloz en est mout honteus et esbahiz . 
La nuit demenerent grant ioie entre Galehot et ses genz  et qant il fu tans de couchier  si se couchierent . 
Et l  andemain se leuerent si tost com il porent lo ior aparceuoir . 
Et qant il furent atorné  si monterent et se mistrent a la uoie a aler a un chastel qui estoit a dis liues galesches pres de celui ou il auoient eü geü . 
Mais ançois qu  il i uenissient  fu mout granz la presse antor Galehot  car tost fu la nouelle espandue parmi lo païs que uenuz estoit . 
Si li uindrent a l  ancontre cheualier et uallet  et dames et damoiselles  et clerc et boriois  si li presenterent maint biau ioel et donerent maint riche don . 
Ensin errerent tant que il uindrent au chastel et trouerent que tuit li mur restoient chaoit  si an furent mout esbahi . 
Et lors conterent a Galehot que maint autre de ses chastiaus estoient ansin fondu . 
Et qant il l  ot  si an est mout espoentez et dist que c  est une des greignors meruoilles et des plus estranges que il onqes mais ueïst . 
 Certes  sire  fait Lanceloz  il n  est nuns qui a meruoille nel tenist . 
Mais por auanture qui aueigne ne se doit nus desconforter ne esmaier  car tot est an auenture de Nostre Seignor  et nos poons bien aparceuoir que c  est aucune demostrance que Dex fait . 
  Si uoirement m  aïst Dex  biaus dolz amis  fait Galehoz  ge ne m  an desconforterai ia  que plus ai ge perdu que tant . 
Mais mout sauroie uolentiers que ce senefie  se ge puis trouer nul home qui uerité m  en saiche dire . 
 Atant remest la parole  que plus ne uolt Galehoz que parole en fust plus tenue  ainz commande a toz ses homes  si com il l  aimment  qu  il n  i ait celui qui face mauuais sanblant  car ia mais ior ne l  ameroit . 
Et il sont mout lié de ce q  il lor commande ce affaire  car mout auoient grant paor de son corroz . 
Et il lor dist qu  il ne s  antremetent ia se de Lancelot non   Car bien sachiez  fait il  que ia mais plus preudome ne troueroiz . 
 Et il demandent qui il est . 
Et il dist qe c  est li miaudres cheualiers do monde et si a non Lancelot del Lac . 
La nuit fu mout granz la ioie el chastel et mout se penerent tuit et totes de Lancelot seruir et honorer . 
Si antandent a conioïr li um l  autre tant que li mengiers est prelz  si assient Et qant il ont mengié  si recommencent a parler de maintes choses . 
Et demandent a Galehot cil qui la uerité n  an sauoient comment il auoient esploitié de sa guerre et an quel maniere la pais auoit esté faite de lui et del roi Artu . 
Et il conte tot ansi com Lanceloz l  auoit porchacié et la meruoille d  armes qu  il auoit faites es asanblees . 
Et lors fu mout esgardez de dames et de cheualiers et de toz cels qui laianz estoient  et li presenta mainte dame s  amor par ses ielz et de uolenté qui pas ne l  an escondeïst se il fust an leu et an point que il l  an uousist requerre sinplement l  un a l  autre . 
Et dient entr  eles que mout porroit estre liee la dame qui tel cheualier auroit acointié  ne il n  est meschiés qu  ele ne deüst faire por auoir an son dongier lo pris et la flor de tot lo monde . 
Ensi antandent a parler tant qu  il fu grant piece de nuit . 
Et lors furent li lit fait  si se couchierent . 
Mais Lanceloz ne dormi gaires  car mout estoit a malaise de ce que si auoit esloignié la rien el monde qu  il plus amoit  si li est mout tart que il la reuoie . 
Et qant uint a l  endemain  si se leuerent et alerent oïr messe . 
Et qant il l  orent oïe  si monterent et se mistrent au chemin . 
Et dist Galehoz qu  il iroit a une soe cité mout riche  qui estoit chiés de son regne et auoit non Caellus . 
Si enuoia Galehoz auant et fist sauoir an la uile com il uandroit . 
Mais ançois qu  il uenist li uint a l  ancontre uns suens oncles qui de grant aage estoit  si li auoit Galehoz tote sa terre commandee quant il s  an parti . 
Et si tost com il lo uoit  si li demande qex nouelles . 
Et cil respont que mout maluaisses . 
 Comment   fait Galehoz . 
 Certes  sire  fait cil  totes uoz fortereces sont abatues  que uos n  auez chastel en tot lo monde qui fonduz ne soit . 
  M  aït Dex  fait Galehoz  de ce ne me chaut  car nuns cuers ne se doit esmaier de chose qui puist estre restoree si legierement . 
Et bien gardez que uos ne faciez chiere ne sanblant par la foi que uos me deuez  car dont auriez uos m  amor perdue . 
Mais confortez uos et faites ioie  car autrement me seroit il auis que uos seriez correciez de ma uenue . 
 Et cil respont que mout uolantiers . 
En ceste maniere cheuauchent tant qu  il sont pres uenu de la cité . 
Et lors li uindrent a l  ancontre si roi et si baron qui estoient uenu de par tot son pooir . 
Si fu si granz la ioie qu  il firent de lui que greignor ne la uos porroit nuls deuiser  et de Lancelot refirent grant feste  que il conoisoient . 
Atant s  an uint iusq  au palais  si descendent . 
Et qant il sont descendu  si prant Galehoz Lancelot par la main  si l  an maine ueoir son herbergement . 
Et qant il li a mostré tot  si li demande que lui en senble . 
 Certes  sire  fait Lanceloz  mout est li herbergemenz biax et riches  et la corz delitable et aaisiee . 
 Lors s  an reuienent el palais arriere  qui mout estoit plains de ioie et de deduiz  car laianz estoient tuit li esbatement que l  an sauroit deuiser de boiche . 
Et qant il fu tans de mangier  si asistrent . 
Et qant il fu aprés mengier  si recommence la ioie et li deduiz par lo palais ensi grant com il auoit deuant esté  car mout auoient lor cuer lié de la uenue lor seignor  mais an la fin se departirent . 
Et lors se couchierent li cheualier parmi lo palais . 
Et antre Galehot et Lancelot iurent par aus an une couche por auoir loisir de parler . 
La nuit sonia Galehoz un songe  dont il fu mout effreez  car il li fu auis qu  il estoit en une praerie entre un bois et une riuiere . 
Et ueoit deuant lui grant bataille de deus lieons  la plus fiere et la plus orgueilleuse dont il onques oïst parler do cors a deus lieons . 
Li uns estoit coronez  et li autres sanz corone . 
Si s  an meruoille mout Galehoz  por ce que lieon coroné n  auoit il onques mais ueü . 
Et lors esgarde d  autre part sor senestre  si uoit uenir un liepart  plain de si grant fierté que onques mais si fierete beste n  auoit ueüe . 
Et qant il estoit pres des deus lieons qui se conbatoient  si les esgardoit mout durement  ne ne se mouoit de son estal . 
Et li dui lieon se combatent mout durement . 
Mais an la fin n  i puet durer li coronez  car trop est li autres de grant force et de grant pooir  si lo moinne a sa uolenté . 
Et qant li lieparz uoit que cil est si au desouz  si nel puet soffrir  ainz li uait aidier et cort a l  autre si fierement que cil ne l  ose atandre  ainz li fait uoie . 
Et qant cil cui li lieparz secorroit uoit que li autres s  en uait  si li recort sus . 
Et li lieparz se trait arrieres  si recommance la meslee des deus lieons et dure mout longuement  tant que mout se blecent et ampirent Mais totesuoies se redesconfist li coronez . 
Et lors reuient li lieparz  si se met entredeus . 
Et si tost com li autres lo uoit  si se tient toz coiz  qu  il ne se muet . 
Et li lieparz s  en uait uers lui grant aleüre . 
Et qant cil lo uoit uenir  si li uient a l  ancontre et li fait ioie . 
Et li lieparz lo prant  si l  an mainne au lieon coroné et fait tant que il s  agenoille deuant lui autresin com por crier merci . 
Si est ansin faite la paiz des deus bestes  qui or se haoient mortelment  si refont or grant ioie li un a l  autre et s  an uont ansanble en une compaignie . 
Si en est Galehoz mout esbahiz de ce que par lo liepart se sont ensin acordé li dui lieon . 
Et atant s  est esueilliez  mout espoantez de ce qu  il ot ueü  n  onques puis la nuit ne pot estre a eise  si soffri ensin iusq  au ior . 
Et quant il furent leué  si uient a Lancelot  si li conte la meruoille qu  il ot ueüe  si dit que ia mais ne sera a eise deuant qu  il sache la senefiance de son songe  et por quoi si chastel erent cheoit . 
 Et sauez uos  fait il a Lancelot  que ge en ai ampensé a faire  se uos lo me loez  I  ai an talant que ge enuoierai au roi Artu et li manderai  par la foi que il me doit  que il m  anuoit cels qui son songe li espeillurent  car mout an ai grant mestier . 
Et si orrons ensin nouelles de madame la reine et de cele de Malohaut . 
 Et Lanceloz lo loe que issi lo face  por ce que mout li est tart que il oie nouelles de la reine . 
 Sire  fait Galehoz  et nos i enuoierons Lyonel  uostre coisin  car ma dame li dira ançois sa uolenté qu  ele ne feroit a un autre . 
 Lors apele Lyonel et dist   Lyonel  tu t  an iras a la cort lo roi Artu  si lo salueras de par moi et li diras que  par icele foi que il me doit  se il ia mais uelt que ge face rien que il uoille  qu  il m  anuoit les clers qui li distrent la senefïance de son songe . 
Et si diras a madame la reine et la dame de Malohaut que mout somes a malaise de ce que tant les auons esloigniees  et que eles nos mandent comment il lor estait . 
  Sor moi  fait Lyoniaus  an laissiez lo sorplus  car ge ferai miauz uostre bessoigne que uos meïsmes ne me sauriez enchargier . 
 Atant prant congié de Galehot  maintenant uient a son roncin  si monte et se met au chemin . 
Si uait tant par ses iornees qu  il uient an Bretaigne et trueue lo roi a Camahalot  ou il seiornoit uolantiers por ce que c  estoit la plus aeisiee uile de son regne . 
Et auoques lui ert la reine et la dame de Malohaut  car tant s  entramoient entr  eles deus que l  une ne sauoit estre sanz l  autre . 
Et qant eles sorent que Lyoniaus estoit uenuz  si en furent mout liees por oïr nouelles de lor amis . 
Et il uint tot premierement deuant lo roi  si lo salue de par Galehot et fait son message tot issi com il li auoit estez enioinz . 
Et li rois respont qu  il les i anuoiera mout uolantiers . 
Et puis demande a Lyonel comment il lo font antre lui et Lancelot . 
 Sire  fait li uallez  il sont sain et haitié  et uos mandent qu  il uos uerront au plus tost que il porront  et mout ainment uostre compaignie . 
  Certes  fait li rois  il m  ont assez mostré combien il m  aimment  car il ont fait por moi plus que ge ne porroie deseruir  n  il n  est nule riens qu  il me uousissent comander que ge ne feïsse outreement  quel honte que i  en deüsse auoir . 
Et ge sai bien que ma honte ne uoudroient il mie . 
 Atant s  an part Lyoniaus deuant lo roi et demande la reine . 
Et il fu assez qui li enseigna  que mout l  amoient tuit et totes por l  amor de Lancelot . 
Et il s  an uient grant aleüre an la chanbre . 
Et si tost com la reine lo uoit  si li saut a l  ancontre  si l  acole et baise mout doucement . 
Si li demande comment lo fait ses amis  et cele de Malohaut autresi . 
Et il dit qu  il lo font mout mauuaisement  que trop sont a malaise  por ce qu  il ne les uoient . 
 Ne onques puis  fait il  qu  il partirent de cest païs  ne porent bele chiere faire . 
Mais il se cueurent au plus qu  il puent  por ce que trop a gent en lor compaignie  et font souant plus bele chiere que li cuer ne lor aportent . 
 Mout fu cele nuit Lyoniaus anorez del roi et de la reine et de monseignor Gauuain et de toz les autres . 
Et l  andemain anuia li rois querre les clers . 
Et qant furent uenu  si lor dist comment Galehoz les auoit enuié querre . 
 Et ge uoil  fait il  que uos i ailliez et lo conseilliez a uoz pooirs de ce dont il uos demandera consoil  car ge uoil que uos faciez autretant por lui com uos faciez por mon cors . 
  Sire  font il  uostre plaisir . 
 Atant prant Lyoniaus congié del roi et de la reine et de la dame de Malohaut et de monseignor Gauuain  si s  an part de la cort entre lui et sa conpaignie et errerent a granz iornees  tant qu  il uindrent en la terre de Galehot . 
Et qant il oï dire qu  il uenoient  si monterent antre lui et Lancelot et alerent encontre a grant compaignie de cheualiers . 
Si les reçurent a mout grant ioie  et dist Galehoz qu  il uelt qu  il soient tuit seignor de lui et de sa terre tant com il uoudront demorer en sa conpaignie   car uos iestes  fait il  a l  ome del monde que ge plus uoudroie seruir . 
  Sire  font il  grant merci . 
 Lors uienent entre Galehot et Lancelot a Lyonel  si li demandent qex nouelles de lor deus dames . 
Et il dit qu  eles les saluent  Et si dient qu  eles uos uerroient mout uolentiers  si uos mandent que par tans uanra li termes . 
 Et il s  an rient durement entr  aus deus . 
Puis reuienent as clers porter compaignie  si cheuauchent tant qu  il uienent a Kaelluz et descendent a la cort  car Galehoz ne uelt soffrir qu  il uoissent a ostel s  en sa maison non por aus plus seruir et anorer . 
La nuiz fu mout granz la feste que l  an fist des clers lo roi Artu  si est Galehoz plus liez qu  il ne fu mais puis qu  il antra an sa terre  car or set il bien qu  il a tex genz auoc lui qui bien li sauront dire la uerité de ce dont il estoit a malaise . 
Mais il nes en uelt encor metre a raison  por ce que trop est tost  et crient que il l  an tenissent por uilain . 
Si suefre ansi tant que uint aprés mengier . 
Et qant les tables furent ostees  Galehoz se lieue et prant Lancelot par la main . 
Puis apele les clers toz  si les en maine an sa chambre et dit   Seignor  ge uos ai mandez  por ce que ge uos sauoie esprouez de grant sen . 
Si uos pri et requier  sor la foi que uos deuez lo roi Artu  que uos me conseilliez d  une chose que ge uos dirai . 
 Et il dient que si feront il mout uolentiers s  il sauent comment . 
Lors lor conte Galehoz comment tuit li chastel estoient cheoit si tost com il mist lo pié dedanz sa terre . 
Et aprés lor deuise son songe tot ansi com il l  auoit songié . 
 Et sachiez  fait il  une chose que ge ne doi mie celer  car qant la pais fu faite des deus lions  si m  en parti de la place et m  en uenoie uers une genz qui gaires n  estoient loign d  iluec . 
Si ne demora gaires que ge trouai en ma uoie lo lion sanz corone  qui morz estoit  et si l  auoit li lieparz ocis . 
 Qant li clerc oïrent ceste auision  si an furent mout esbahi et la tinrent a mout grant meruoille . 
Et dient que mout i couenroit grant sen qui la uerité en uoudroit dire  car trop est diuerse la senefïance . 
Et Galehoz dist que por ce les enueia il querre qu  il sauoit bien qu  il an diroient la uerité se nuns la li deuoit dire . 
 Et sachiez  fait il  que ia mais ne serai liez deuant que ge an sache aucune chose . 
Si uos pri por Deu que uos i metez hastif consoil . 
 Et il dient que si feront il a lor pooir . 
Mais il dient qu  il lor doint respit . 
Et il dit que mout uolantiers  et les metra en tel leu o il ne troueront ia qui lor nuisse . 
Ensin remest cest affaires  que plus n  en parolent cele nuit . 
Et lors furent li lit apareillié  si se couchierent  et iurent li clerc tuit par els en une chanbre por estre plus a eise . 
Et qant il furent couchié  si commencierent a parler de cest songe  et dient que mout seront honni s  il s  an uont arrieres sanz plus dire  qar ia mais n  auroient honor . 
Quant uint a l  andemain  si se leuerent et alerent oïr messe . 
Et lors commande Galehoz que les seles soient mises et dit qu  il uelt aler iusq  a un suen herbergement qui pres d  iluec estoit dedanz une forest en trop biau leu . 
Si dit a Lancelot qu  il i metra ses clers . 
 Et il i seront  fait il  plus priueement qu  il ne seroient en leu de ma terre . 
 Atant est montez  si s  en uait a grant compaignie iusque la . 
Et qant il est uenuz  si commande a atorner a mengier  car il mengera ainz qu  il s  an mueue . 
Puis apele ses clers a une part  si lor dit qu  il remaindront laianz . 
 Et uos auroiz  fait il  quancque uos sauroiz deuiser de boche  ne ia n  i enterra ne huem ne fame se par uos non . 
 Et il dient que ce lor plaist mout . 
Lors sont assis au disner . 
Et qant il orent mengié  si s  an parti Galehoz de laianz et tuit cil qui a lui estoient  qu  il n  i remest que les clers seulement . 
Et il s  asemblerent en une chambre et commencierent a parler de ce dont Galehoz lor auoit consoil demandé . 
Mais mout se descordent li un des autres  si demorerent ensins deus iorz c  onques li uns ne s  acorda a chose que li autres deïst  tant que li plus sages d  els toz dist qu  il lor en feroit bien conoistre la uerité . 
Lors uient en la chanbre Galehot et fist figures del songe selonc ce que il entendoit . 
Et qant il ot ce fait  si lor mostra et dist que par ce lor feroit il sauoir totes les senefiances del songe . 
Si lor deuise ce qu  il l  an samble  tant qu  il seuent an la fin qu  il dit bien et raison . 
Au tierz ior enueia Galehoz sauoir comment il auoient esploitié  et il respondirent qu  il estoient prest del dire ce qu  il auoient troué . 
Et qant Galehoz l  oï  si fu mout liez et monta  si uint au plus priueement qu  il pot et s  an antra la ou li clerc estoient  et auoques lui fu Lanceloz . 
Et lors uindrent cil auant  si parla li maistres d  els auant qui auoit non Bademaguz  et dist   Sire  uos nos auez demandé consoil de ceste chose  et nos uos en dirons uolentiers ce que nos en sauons . 
Mais uos nos creanteroiz leiaument que uos ne nos en sauroiz mauuais gré . 
  Si uoirement m  aïst Dex  fait il  nel ferai gié  ainz uos pri et requier  par la rien que uos plus amez  que uos m  en dites lo uoir outreement  car se uos m  en celiez rien  et gel pooie sauoir  bien sachiez que ia mais ne uos ameroie . 
  Sire  fait cil  il nos est auis que des deus lieons que uos ueïstes combatre estiez uos li uns et li rois Artus li autres  et li lieparz qui aidoit au lion coroné et qui an la fin fist la pais d  els  ce fu Lanceloz  uostres compainz  car nos sauons bien qe  s  il ne fust  uos eüssiez mis lo roi au desoz  et que par lui fu la pais faite par que la guerre remest de uos et del roi . 
Et si uoil bien  fait il  que uos sachiez que ce que uos ueïstes que li lieparz auoit lo lieon sanz corone ocis  ce seroiz uos qui an la fin morroiz par Lancelot . 
Et ce que uoz fortereces fondirent si tost com uos meïstes lo pié dedanz uostre terre  fu por ce que Dex uoloit que uos aparceüssiez que force estoit et ancontre sa uolenté  et qu  il auoit l  orgoil abatu par quoi uos auiez anpris a guerroier lo plus prodome do monde . 
  Certes  fait Galehoz  ge m  acort bien a ce que uos dites  mais mout regart a grant meruoille ce que uos m  auez dit que ge morrai par Lancelot  car ge ne cuideroie pas qu  il feïst a son pooir chose dont max m  auenist . 
Si uos coniur la foi que uos deuez lo roi Artu que uos me dites s  il m  ocirra  o en quel maniere ge morrai  et se nule riens m  en porroit estre garanz . 
 Et il dit que nenil   Car uos amez  fait il  Lancelot plus que nul home  et uos en uerroiz tel chose auenir dont uos auroiz si grant duel qu  il couandra que uos en perdoiz la uie . 
Et lors morroiz par lui  que garantiz n  an poez estre . 
 Et qant Lanceloz entandi ceste parole  si s  an issi hors de la chambre et commença a faire trop grant duel . 
Et Galehoz uint aprés lui  si lo conforte a son pooir et dit que ne s  esmait il mie . 
 Que bien sachiez  fait il  que ge ne uos an sai nul mal gré  ne ia mains ne uos en amerai  car uos ne l  auez pas deserui que ge uos doie haïr . 
  Certes  sire  fait Lanceloz  i  ai deserui que totes genz me deuroient haïr qant par moi receura mort li hom qui onques plus me porchaça ioie et honor . 
  uoire  fait Galehoz  se ce fust a uoz corpes  mais  par auanture  il auandra en tel maniere que uos nel porroiz destorner . 
Si uos doit estre mout granz conforz ce que nus nel uos puet a mal iugier . 
Et ge uos pri  par la foi que uos me deuez  que uos n  an façoiz nul sanblant  car ge ne uoil pas que les genz lo saichent . 
  Sire  fait Lanceloz  ge ferai quancqu  il uos plaira  que uos auez fait por moi mainz granz seruises qui mauuaisement uos seront guerredoné . 
 Atant s  en reuient Galehoz arrieres an la chambre et demande a Bademagu qu  il li die lo terme de sa mort se il lo set . 
 Certes  sire  fait  cil  nos auons troué que dedanz trois anz uos couient morir  que uos n  an poez estre resqueus . 
 Et il respont que de par Deu . 
Lors s  en est issuz de la chanbre  et aprés lui s  an issent li clerc  si uienent iusqu  en la sale . 
Et lor cheual sont amené  si montent tuit et s  an partent de la maison . 
Si s  an uont contramont une riuiere qui parmi la forest corroit  si cheuauchent tant qu  il uienent a un chastel qui pres d  iluec estoit en l  isue de la forest  si i herbergierent cele nuit . 
Et mout fait Galohoz plus bele chiere que li cuers ne li aporte . 
Et la nuit uindrent li clerc a lui  si demanderent congié d  aler arrieres an Bretaigne . 
Mais il dit qu  il ne lor donra pas encores  ainz iront auoc lui ioer et deduire parmi sa terre  car il n  ont gaires esté a eise puis qu  il uindrent . 
 Et lors  fait il  si nos en irons tuit ansanble  car ausin nos couient il estre entre moi et Lancelot au Noel la ou li rois sera . 
 Et cil dient qu  il remaindront  puis qu  il lou uelt . 
Ansi sont remés li clerc auoc Galehot  qui mout les fait honorer par tot la ou il uient . 
Mais or se taist atant li contes de Galehot et de sa compaignie  que plus n  an parole et retorne a parler del roi Artu . 
Li contes dit que li rois Artus s  an fu uenuz a Cardueil an Gales et auoques lui grant partie des barons de par son regne . 
Et si i fu messires Gauuains et si autre compaignon  car li rois ne uoloit que nus ne se departist de lui por lo Noel qui pres estoit  car il i baoit a tenir cort mout esforciee et mout riche . 
Un ior fu li rois assis au disner . 
Et qant uint an la fin del mengier  si antra laianz une damoiselle de mout grant biauté  et auoc li uint uns cheualiers de grant aage  uiauz et chenuz Si uienent andui deuant lo roi . 
Et parole li cheualiers si haut que par tote la sale l  ont oï  et dist au roi   Sire  ça nos enuoie la riens del monde que uos deüssiez plus amer  ce est Ganieure  la fille lo roi Leodagan de Camelide  qui reine coronee deüst estre de Bretaigne se Dex li uousist auoir s  anor gardee  car uos l  esposates bien et leiaument et creantates a Deu  come rois sacrez et anoinz  que uos la tandriez si honoreement comme rois doit tenir reine . 
Si uos en iestes mout mesfaiz et uers Deu et uers lo siegle  tant que se totes genz lo sauoient autresin bien comme ge lo sai  ia mais ne troueriez prodome qui de cuer uos amast  car il n  est pas prozdom qui honore et tient chier celui qui uers son Criator est desleiautez . 
Et tex iestes uos qant uos auez guerpie et laissiee la loi qui donee uos fu en Sainte Eglise  par quoi nos deuons conquerre la grant ioie de paradis . 
Et neporqant ge uos ai oi tesmoignier a si preudome que ge cuit ueraiement que  se uos seüssiez la uerité de ceste chose  uos n  eüssiez pas tant demoré a l  amander . 
  Certes  fait li rois  se ge me sauoie a tel com uos m  auez ci mis deuant  ge meïsmes me harroie de tot mon cuer . 
  Sire  fait li cheualiers  et ge uos ferai sauoir que uos iestes antechiez de totes ces choses  et si uos dirai comment . 
Il est uoirs que qant uos esposates la fille lo roi de Camelide  qu  ele ert iuesne damoiselle  si con uos meïsmes lo sauez . 
N  il n  est nus ne nulle  tant soit hauz hom ne haute fame  qu  il n  ait mout de gent el siegle qui ne l  aimment pas de cuer et qui mout uoldroient son anui et son domage . 
Et issi auint a ma dame  car qant uos fustes couchiez auoc li la premiere nuit que uos i geüstes  si auint chose que uos releuastes . 
Et lors uindrent li anemi ma dame  si la pristrent et l  osterent hors del lit ou ele s  estoit couchiee auoques uos . 
Et ele cuida que ce fust par uostre commandement  si ne l  osa contredire . 
Et lors fu prise cele damoiselle la  fait il de la reine  qui se fait apeler Guenieure  si la couchierent el leu ma dame cil qui la traïson orent porparlee . 
Et puis uindrent arrieres a Guenieure  si l  an porterent hors de la terre et la mistrent em prison en une abaïe ou ele a esté iusque ci mout a malaise  car si l  auoient enserree li traïtor que de li n  estoit nulle seüe . 
Mais  Deu merci  or est desprisonee  si uelt que uos sachiez que cele Guenieure qui ci est n  a droit en tenir corone  ainz a deserui a morir honteusement . 
Et s  il a çaianz cheualier qui uoille contredire que ce ueritez ne soit que i  ai dit  ge sui prelz que ge lo mostre contre son cors  ou orandroit o a tel ior con uos plaira . 
 Et qant la reine oï ceste parole  si fu mout angoisseuse et regarda entor li . 
Et lors saut auant messires Gauuains et dit que il deffandra sa dame la reine de ceste traïson que li cheualiers li met sus . 
 M  aïst Dex  fait Dodyniaus li Sauuages  messires Gauuains  se Deu plaist  uos ne uos auilleroiz ia tant que uos uos conbatoiz a lui . 
Mais messires li rois enuoiera querre Do de Cardueil  qui est autresin uiauz comme cist  si se combatront entr  aus deus  car il ne seroit pas uostre honors de combatre a tel ueilart . 
 Et Berthelais respont que il n  a el monde si preude cheualier uers cui il ne se conbatist hardiement  que ia por leiauté maintenir ne sera preuzdom honiz . 
Lors reparole la damoiselle qui auec lui estoit uenue  si baille au roi unes letres et dit que sa dame les li anuoie . 
Et li rois les prant  si les baille a un suen clerc et li comande qu  il les lise . 
Et il commance a lire et dit   Sire  saluz uos mande Guenieure la reine  fille lo roi de Camelide  et uelt que uos sachiez que par uos premierement fu ele gitee de son regne  et aprés  par les traïteurs que uos tenez en uostre ostel a esté longuement deseritee de son droit . 
Mais or uos prie et requiert que uos amandez ce que uos auez forfait ça en arrieres . 
Por ce qu  ele ne pot pas tot escrire qanqu  ele uos uoloit mander  si uelt que uos creoiz ceste damoiselle de ce qu  ele uos dira de boche . 
 Et lors reprant la damoiselle sa parole et dist   Sire  ma dame uos mande  com a celui qu  ele tient a seignor par assenblement de mariage  que uos la repreigniez si com uos deuez faire . 
Et se uos prendre ne la uolez  que uos li anueoiz la Table Reonde ausin garnie de bons cheualiers com uos la preïtes an li an mariage  car au ior que uos receüstes ma dame de la main lo roi Leodegan  qui ses peres fu  il n  auoit an tot lo monde Table Reonde que cele seulement  ne plus n  en i doit auoir . 
Si est ma dame mout angoisseusse qant ele est deseritee de la flor de cheualerie qui deüst estre en son dongier par raison . 
Por ce si uos requiert ma dame que uos li randoiz son heritage  o uos la reprenez . 
Et se uos ne uolez faire ne l  un ne l  autre  ma dame est apareilliee qu  ele face mostrer par cest cheualier qui ci est qu  il est ensin com ele mande . 
Et bien sachiez que  se ele n  eüst droit  ele n  i eüst pas enuoié home de tel aage  car assez trouast iuesnes cheualiers qui uolentiers empreïssent ceste bessoigne  s  ele lor uousist commander . 
Et si uos enuoie  fait ele  a enseignes l  anel dont uos l  esposates . 
 Lors traist de s  aumosniere un anel mout riche  si lo baille lo roi . 
Et il lo prant  si l  esgarde mout longuement . 
Et puis lo mostre a la reine et dit qu  il li est bien auis que ce soit icil aniaus dont il l  auoit esposee . 
Mais ele set bien que ce n  est il mie  si se lieue et uait querre lo suen anel . 
Et qant ele l  a aporté  si l  esgardent tuit li cheualier a grant meruoille  car endui sont d  une oeure et d  une sanblance . 
Et la damoiselle reprant son anel et dist au roi qu  ele s  en uelt aler  et qu  assez s  est li cheualiers sa dame offerz par deuant lui de sa droiture desraisnier . 
 Et encor  fait ele  uos di ge de par ma dame que uos gardez qu  ele ne soit forsiugiee en uostre cort  que uos li donez un ior en uostre cort d  auoir sa bataille ou tant com iugemenz l  an donra . 
 Et li rois dit que si fera il mout uolentiers  et qu  il ne uelt pas que ceste chose remaigne atant . 
Si lor done ior a Camahalot a l  andemain de Noel   car la seront  fait il  tuit li baron de ma terre  si uoil que par deuant aus soit cist afaires traiz a fin . 
  Sire  fait Berthelais  et ge uos di ueraiement que ge uandrai au ior por conquerre l  onor ma dame . 
Et uoil bien que uos sachiez que se lors n  est apareilliez qui contre moi la uoille desfandre  que nos uolons que ma dame ait sa querelle gaaigniee . 
 Et li rois dit que c  est raisons  si li creante en ceste maniere . 
Et lors pranent congié entre lo cheualier et la damoiselle  si se partent de la cort et laissent lo roi mout esbahi des nouelles qu  il li ont portees . 
Mais la reine en est dolante sor toz les autres  et messires Gauuains et li autre cheualier la confortent a lor pooirs et dient que ne s  esmait ele pas  car assez aura qui la desfandra de la desleiauté q  en li a sus mise . 
Ensin parolent de ceste chose an la maison lo roi Artu . 
Et antre Berthelai et la damoiselle oirrent tant par lor iornees qu  il uienent en Camelide . 
Et qant la dame les uoit  si lor demande quex nouelles et comment il ont esploitié de sa besoigne . 
Et il respondent que bien  si li content comment il ont pris ior d  esprouer ce qu  il demandoient . 
 Et bien sachiez  fait Berthelais  que  se uos uolez errer a mon consoil  ge ferai tant que uos auroiz lo roi en uostre baillie . 
Mais il couandra  ançois que ge plus m  en entremete  que uos me iuroiz sor sainz que uos feroiz ce que ge loerai et que uos ne m  en descouerroiz . 
 Et ele dit que ele est preste del iurer . 
 Et sachiez  fait ele  que se uos tant poez faire que li rois Artus me uoille prandre  ge uos ferai haut home et honoré a toz les iorz de uostre uie . 
 Lors li fait son sairement issi com il li deuise . 
Et qant ele a ce fait  il prant congié a li et s  an part de laianz . 
Si s  an uient as barons del païs  si lor conte ceste auanture et fait tant qu  il les assanble au parlement . 
Et qant il furent tuit assenblé  si parla Berthelais et dist que mout les auoit li rois Artus auilliez et que tant s  estoit uers els mesfaiz que ia mais amer nel deuroient . 
Car s  il fust preuzdom  il n  eüst pas enprisonee sa fame  qui assez est gentis dame et de haut parage  ainz la tenist honoreement comme reine . 
 Et il l  a  fait il  enserree en tel leu ou ele a assez eü duel et messaise . 
 Qant il lor ot ceste raison mostree  si lor demanda qu  il en feroient . 
Si ot de tex qui distrent qu  il s  an conseilleroient  ançois que plus an feïssent  et anquerroient la uerité  car il ne cuideroient pas que li rois Artus  qui est li plus prozdom qui uiue  eüst faite tel felenie . 
Mais s  il pooient aprandre qu  il eüst tant uers aus mespris  lors metroient il an abandon et cuer et cors por uanchier la honte qu  il lor auroit faite . 
 Par foi  fait il  qant uos plus n  an uolez faire  ge m  en irai arrieres et dirai a ma dame que des ores mais face lo miauz qu  ele porra  car ele a failli a uostre secors . 
 Lors s  an part de lainz . 
Et aprés lui s  en issent cheualier iusqu  a uint et dient qu  il s  en iront auoques lui la o lui plaira et feront outreement son commandement . 
Et il les en mercie et dit que bien se mostrent li preudome la ou il sont . 
 Mais se Dex  fait il  uelt consantir que ia mais ma dame uaigne au desus de ceste dolor ou ele est  il en auront lor guerredon mout asprement de ce qu  il li sont failli a cest bessoig . 
 Ensi cheuauchent entre lui et sa compaignie tant qu  il uienent a la damoiselle la ou ele estoit  si li conte conment si home li sont failli a ceste foiz . 
 Mais ia por ce  fet il  mar uos esmaieroiz  car  se Deu plest  uos seroiz encores en autresi grant honor com ont esté uostre antecessor . 
 La nuit remestrent li cheualier auoc la damoisele . 
Et qant uint aprés soper  si les apela Berthelais et lor demanda s  il se porroit en els fier de dire son consoil . 
Et il respondent que segurement lor puet dire sa uolenté  car ia par aus ne sera descouerz en leu ou il cuident que maus li uaigne . 
 Or uos dirai donc  fait il  que i  ai enpensé a faire de ceste chose . 
Il est uoirs que nos n  auons pas la force ne lo pooir de guerroier lo roi Artu  si nos couandroit errer en tel maniere que plus i uausist engins que force . 
Et ge cuit  fait il  que ge metrai bien lo roi an tel point que nos lo prandrons sanz grant meslee . 
Et puis l  an amanrons en ceste terre  que ia ne sera seüz par nul home de son ostel . 
Et lors  qant nos lo tanrons en nostre prison  il ne sera ia tex qu  il contredie la pais de ma dame ne de lui . 
Or si me dites  fait il  que uos en senble  car ge n  en uoldroie des ores mais rien faire sanz uoz consauz  puis que uos amez l  anor ma dame autretant comme ge faz . 
 Et il dient qu  il loent bien que il ensin lo face . 
 Et anprenez  font il  tot segurement qancque uos plaira  car nos ne uos faudrons ia iusqu  a la mort . 
 Atant remest ceste parole iusqu  a l  amdemain . 
Et lors dist Berthelais a la damoiselle qu  ele s  aparest   Car uos uandroiz  fait il  auocques nos . 
  uolantiers   fait ele . 
Lors a fait amener un palefroi  si est montee auocques lui la damoiselle qui les letres porta a la cort . 
Et autresin sont monté li cheualier  si s  an partent de laianz et se metent a la uoie aprés Berthelais la ou il les uelt conduire . 
Si oirrent tant par lor iornees qu  il sont uenu pres de Cardueil  et anquierent nouelles del roi Artu . 
Si lor fu dit qu  il estoit ancor en la uile . 
Et qant Berthelai l  oï  si an fu mout liez et dist qu  il ne poïssient lo roi trouer en leu ou il poïssient faire lor bessoigne plus aiesieement . 
Cele nuit iurent en une maison de religion qui an l  oroille de la forest estoit . 
Mout se cueurent a lor pooir que nus lor couine n  aparçoiue . 
Et au matin se leuerent si tost com il porent lo ior ueoir et s  an uont droit en la forest si com Berthelais lor commende . 
Si ont tant erré qu  il sont uenu en un des plus sauuages leus qui fust encores en la terre . 
Et lors les fait illuec descendre et dit qu  il enuoiera a Cardueil un message . 
 Et li anchargerai tex paroles par coi il lor amanra lo roi tot seul  sanz point de compaignie . 
Et uos seiez  fait il as cheualiers  garniz de uoz armeüres  si lo prenez si tost com il s  anbatra sor uos . 
 Et cil dient que il n  ont paor se de ce non qu  il ne uaigne pas . 
 Certes  fait il  ge sai ueraiement qu  il uandra si tost com il orra ce que ge li uoil mander . 
 Lors apele un escuier  si li dist qu  il s  an aille a grant aleüre a la cort lo roi Artu . 
 Et si li di  fait il  que an ceste forest est uns pors li graindres del monde  et que tant est fiers et redotez que nuns cele part n  ose aler  car assez a ia homes afolez et ocis . 
Et s  il i demore longuement  toz sera destruiz cist ramages . 
Por ce si anuoient a lui tuit cist de cest païs et li crient merci qu  il les uaigne deliurer de cele beste  o il s  an fuiront hors de la terre . 
Et ge sai bien  fait il  qu  il i uandra si tost com il orra ceste nouelle . 
Et tu l  amanras tot droit a nos et li diras  qant uos seroiz pres  que li pors gist en ceste ualee et que tu li mosterras . 
Mais il couandra  s  il lo uelt ueoir  qu  il i uaigne toz seus  car li pors n  atandroit mie plus de deus homes ansanble . 
  Sire  fait li uallez  uolantiers . 
 Atant uient a son roncin  si monte et s  an uait au ferir des esperons tant qu  il est uenuz a Cardueil  et trueue lo roi  qui auoit messe oïe  si lo salue et dist   Rois Artus  ge uaig a toi a mout grant bessoig et por querre secors d  une chose dont tu ne me doiz pas escondire . 
  Quex est   fait li rois . 
 Ia est  fait li uallez  en cele forest uns pors sauuages  li graindres qui onques mais fust ueüz . 
Si a la terre si destruite par la antor o il repaire que nus n  i ose conuerser . 
Et por ce  fait cil  m  anuoient a uos cil do païs  si uos crient por Deu merci  que uos i metez consoil  car nos auons tant fait que nos sauons le leu o li pors gist . 
Et se uos i uolez uenir aueques moi  ge uos manrai iusque la o nos l  auons laissié gisant . 
  Certes  fait li rois  g  irai mout uolantiers . 
 Lors apele monseignor Gauuain et monseignor Yuain et Kel lo seneschal et Beduier lo conestable et des autres tant com lui plot  si lor dist qu  il uelt aler am bois et qu  il iront aueques lui . 
Et il respondent que ce lor est bel . 
Atant sont assis au disner . 
Et qant il ont mengié  si se met li rois a la uoie et auoques lui cheualiers assez . 
Et deuant aus uait li uallez qui les conduist la ou il cuident lo porc trouer . 
Si ont tant alé qu  il sont uenu a mains de trois archiees pres de cels qui an la forest les atandoient . 
Et lors dist li uallez au roi   Sire  il n  a mais gaires iusque la o li pors est . 
Et sachiez certainement que c  est li plus merueilleux que uos ueïssiez onques de uoz iauz . 
Et se uos lo uolez ueoir  il couient que uos laissiez uostre compaignie  car il n  atandroit pas tant de gent ansemble . 
 Et li rois dist que bien puet estre . 
Lors prant son arc et ses saietes si s  an uet auoc lo uallet et commande a ses cheualiers que nus ne se mueue d  iluec deuant qu  il lo reuoient . 
Et il dient que nel feront il . 
Mais mout i seront longuement  s  il uuelent atandre sa reuenue  car li escuiers l  an moine tant qu  il uienent en la ualee o Berthelais et si compaignon sont anbuschié . 
Et qant il les uoient uenir en tel maniere  s  en ont grant ioie  car or seuent il bien qu  il ne puet eschaper que pris ne soit . 
Et il totesuoies siust l  escuier comme cil qui mot ne set de l  auenture tant qu  il s  est antr  aus enbatuz . 
Et lors li saillent de totes parz  si l  ont ançois pris qu  il se puisse estre regardez . 
Et qant il uoit ce  si est mout esbahiz et lor prie  por Deu  qu  il ne l  ocient pas . 
Et il dient que dont lor fïancera il prison . 
Et il lor fïance . 
Et cil montent tantost en lor cheuaus et se metent a la uoie arierres por aler en lor païs  car bien ont acheué ce por quoi il furent uenu . 
Et li cheualier lo roi l  atandirent tant que il fu bas uespres . 
Et lors se meruoillent mout qu  il est deuenuz et dotent que cil l  ait traï qui l  an mena . 
Lors s  an uont por lui querre cele part o il l  orent ueü aler  et cerchent par tot amont et aual . 
Et qant il uoient que il nel trouerent  si s  an retornent mout angoisseux . 
Et la nuit fu li diaus mout granz en l  ostel lo roi Artus de dames et de cheualiers . 
Mais la damoiselle qui lo roi en maine n  est mie dolante  ainz est liee sor totes cels qui onques eüssient ioie  car or cuide ele bien tant porchacier que ele soit reine coronee de Bretaigne  puis que ele a lo roi an baillie . 
En ceste maniere cheuauchent tant qu  il sont uenu an l  abaïe dont la damoiselle ert issue . 
Si ne fait pas a demander se li rois fu honorez cele nuit  car tuit firent outreement qancqu  il cuiderent que bon li fust . 
Et qant il fu tans de mengier  si asistrent . 
Mais li rois menia mout mauuaisement  car trop ert desconfortez de ce q  ansin li est auenu . 
Et antre la damoiselle et Berthelai orent faite une poison dont li rois but au mengier . 
Et si tost com il en ot beü  si li refroidi toz li cors de l  ire dont il ert deuant eschaufez  et deuint ausin anuoisiez con toz li plus liez de laianz . 
Si en ot la damoiselle mout grant ioie et dist a soi meïsme qu  assez aura conquis s  ele puet tant faire que li rois l  acoille en amor . 
Et qant il orent mengié et il fu tans de couchier  si menerent lo roi en une chanbre ou il orent fait son lit si riche com a tel home couenoit . 
Et lors uint la damoiselle deuant lui  qui mout fu de grant biauté  si li dist que en cel lit gerront il entr  es deus . 
Et li rois  qui ia l  auoit amee par lo beurage qu  ele li auoit doné  respont que ce li plaist mout . 
 Certes  sire  fait ele  se uos estiez prozdom  il uos deuroit bien plaire . 
Et mout auriez grant ioie en uostre cuer de ce que Dex nos a mis ensenble qui si longuement auez esté en auoutire . 
Mais  se Deu plaist  encor en aura cele son guerredon qui porchaça par quoi nos fumes departi . 
Et s  ele ne lo compere en cest siegle  si lo comparra ele en l  autre  se Dex rant les desertes si com l  Escripture nos promet  car puis que li hom depiece a son pooir ce que Dex a establi en Sainte Eglise  il est anemis Ihesu Crist et doit auoir perdu tant d  anor con nos atandons a auoir en la grant ioie . 
 Et li rois dit que s  il en puet aprandre la uerité  il an prandra si grant uaniance qu  il en sera parlé a toziorz mais . 
Atant sont couchié entr  aus deus  si menerent mout boene uie cele nuit Et ançois que il fust iorz  ot la damoiselle lo roi tel atorné qu  il l  aimme plus que rien qui uiue . 
Mais il ne li uelt encores descourir son corage  que trop est tost  si çoille ensin son pensé tant que uint a l  andemain . 
Et lors se leuerent  si alerent messe oïr . 
Et qant ele fu chantee  si s  an reuindrent arrieres an la chanbre a la damoiselle et s  asistrent entre li et lo roi en la couche ou il orent la nuit geü . 
Si l  esgarda li rois mout uolantiers . 
Et qant plus l  esgarde  et miauz li siet  car mout estoit de grant biauté . 
Mais toteuoies li remembre de celi qui longuement a esté en sa compaignie et qui tant est cortoise et uaillanz  et de monseignor Gauuain et des autres cheualiers de son ostel que ia mais ne cuide ueoir  si en a mout lo cuer dolant et ne puet muer que aucune foiz n  an face plus laide chiere . 
Mais la damoiselle lo reconforte et dit que n  ait il mie paor d  estre deshonorez ne abaissiez   car  se Deu plest  fait ele  uos seroiz encorres plus honorez et uers Deu et uers lo siegle que uos ne fustes onques . 
 Ensi demora li rois laianz quinze iorz auoc la damoiselle  et mout fu seruiz et honorez de toz et de totes . 
Et toz les iorz li donoit la damoisele a boiure de la poison que antre li et Berthelai auoient faite  si l  an conrea tel que  ançois que li quinze ior fussient passé  l  ama il plus que rien uiuant . 
Et dist que par la grant amor qu  il auoit an li  que uoirement l  auoit il esposee et que des ores mais uoloit il que ele fust clamee reine de Bretaigne   car trop a esté  fait il  la corone en grant desleiauté lon tans  qant cele l  a portee qui par murtre et par traïson en conquist la seignorie . 
  Certes  sire  fait la damoiselle  ce poez uos bien sauoir  que mout ai esté longuement en grant dolor qant ge sauoie de uoir que g  estoie desheritee de la greignor hautesce del siegle  et autre i mostroit sa seignorie qui n  i auoit droit ne raison . 
Mais onques iusqu  a ceste hore d  ores ne trouai qui tant uousist faire por Deu ne por pitié qu  il en alast faire clamor deuant uos  car ge sauoie bien que uos estiez si prozdom que uolentiers l  amendissiez se uos en seüssiez la uerité . 
 Et li rois respont qu  il n  eüst pas esté si longuement en si uil pechié s  il en seüst autretant com il en set orandroit . 
 Mais bien sachiez  fait il  que ge ne cuidoie mie que nule dame del monde poïst ualoir cele qui si m  a honi en terre par son engin et fait desleiauter uers mon Criator  dont i  ai au cuer grant angoisse . 
Car nule dame  fait il  ne fu onques de si grant sen com ele est  ne de si grant cortoisie  ne si douce  ne si deboennaire . 
Et a sa largesce estoient totes celes noienz qui onqes fussient  si ert si entechiee de boenes teches qe par sa grant ualor a si gaaigniez les cuers des riches et des poures de par tot le reiaume de Bretaigne qu  il dient que c  est l  esmeraude de totes les dames qui soient . 
Mais ge cuit  fait il  que tot ce a ele fait por deceuoir moi et les autres  si que nus n  aparceüst sa felenie ne sa desleiauté . 
  Sire  fait la damoiselle  il est toziorz costume que cil qui beent a mauuaitié sont plus deceuant que autres genz . 
  Certes  fait li rois  il puet bien estre . 
Mais mout me meruoil qant cuers desleiaus puet estre si entechiez de totes boenes ualors com li suens est . 
Et neporqant  fait il  ge nel di mie por amor que i  aie a li  ainz la hé orandroit de si grant haïne que ia mais ne serai liez tant com ele ait el cors la uie  car il n  est pas remés en li que ge n  aie perdu et cors et ame . 
 Ensi parole li rois de la reine et la loe de sa bonté deuant cele qui a son pooir li porchace anui et honte . 
Si demora en tel maniere auoques li tant que bien s  aparçoit la damoiselle que il l  aimme de boene amor  si en est ses cuers mout liez  et tuit cil qui a li se tienent en ont ioie . 
Et lors uint Berthelais deuant lo roi  si li dist   Sire  fait il  mout est granz ioie qant il plaist a Nostre Seignor qu  il uos met en corage a uos repantir de uostre pechié et a laissier la mauuaise uie que uos auez menee . 
Et se uostre uolantez est  ma dame manderoit ses cheualiers de par sa terre et lor feroit a sauoir la paiz et l  amor qui est antre uos et li  car trop li tarde qu  il sachent l  anor qui li est auenue . 
 Et li rois dist que ce li plaist mout et que des ores en auant uelt il qu  ele soit dame et honoree en toz les leus o il aura point de pooir . 
Atant prant Berthelai congié del roi et de sa damoiselle  si s  an uait as plus hauz barons del reiaume de Camelide et lor conte comment li rois s  est a lor dame acordez  si fait tant qu  il an amaine une partie auoque lui la o li rois et la damoiselle estoient . 
Et qant il lo uirent  si li firent mout grant ioie et mout se penerent de lui seruir et honorer  car onques mais ne l  auoient ueü an la terre puis que il esposa la reine Guenieure . 
Si li dient qu  il ne se deüst pas estre tant celez  mais il dit qu  il a eü tant a faire qu  il ne l  an blasmeroient ia s  il sauoient lo grant anui qu  il a eü puis qu  il parti de Bretaigne . 
Granz fu la ioie que li baron de Camelide orent del roi Artu . 
Et il se parti de la ou il auoit seiorné . 
Et il s  an ala parmi la terre cheualchant a grant compaignie de cheualiers  et auoc lui fu la damoiselle  car consirrer ne s  en pooit . 
Si li uienent encontre totes les dames do païs et cuident sauoir ueraiement que ce soit lor dame  qant li rois Artus meïsmes s  i acorde . 
Si fu assez honoree en totes les boenes uiles ou ele uint  et li donerent maint riche don cil qui la uuelent honorer . 
Quant li rois ot esté parmi lo reiaume en mainz leus  si s  en reuint seiorner la ou la damoiselle l  ot premierement mené  car mout estoit la maisons aeisiee et delitable . 
Et dit as cheualiers qui auoques lui sont qu  il uelt enuoier querre monseignor Gauuain  son neueu  et les autres compaignons de sa maison . 
 Car ge sai bien  fait il  que mout sont a malaise de ce qu  il me cuident auoir perdu . 
 Lors apele Berthelais  si li demande cui il porra anuoier en son païs . 
Et cil li amaine un escuier . 
Et li rois li ancharge son message et fait escrire tex enseignes par quoi il sera bien creüz de ce que il dira . 
Et qant il li ot dite sa uolanté  si s  an parti li escuiers et se mist a la uoie . 
Et li rois remest en grant ioie et an grant solaz de dames et de cheualiers . 
Mais la reine qu  il ot laissiee an Bretaigne n  a nul talant de ioie faire  ainz fait si grant duel toz les iorz que meruoille est comment ele dure . 
Et tuit li cheualier de l  ostel lo roi sont trop desconforté et dient que ia mais n  auront ioie deuant qu  il en oient aucunes nouelles . 
Si lo quierent en maintes parties et souant reuienent a cort por sauoir se la reine en auroit encores rien oï . 
Et li uallez qui del roi s  est partiz oire tant par ses iornees qu  il est uenuz en Bretaigne et anquiert nouelles de la reine . 
Si li fu enseigniee a Camahalot  car ele s  en estoit la alee por lo Noel qui pres estoit . 
Si uoloit randre as cheualiers de par les estranges contrees les promesses que li rois lor auoit faites  car il deuoit sa cort tenir et auoit commendé que la uenissient a lui de par totes les terres . 
Si dist la reine que totesuoies honorera ele les prodomes a son pooir et tandra cort en leu de son seignor  dont ele a au cuer mout grant pesance  et por maintenir l  anor de Bretaigne  car mout aura grant duel se ele la uoit a son tans decheoir . 
Et qant li escuiers qui les nouelles portoit del roi sot que ele estoit en la uille  si uint la au plus tost qu  il pot et troua monseignor Gauuain auoques li  qui celui ior meïsmes ert repairiez de sa queste . 
Et si i fu Kex li seneschax et des autres cheualiers assez . 
Et qant messires Gauuains uoit lo uallet uenir  si dit a la reine que par tans orront nouelles . 
Et cil uient deuant aus  mais il ne salue pas la reine  ainz la regarde mout felonessement et dit a monseignor Gauuain   Sire  saluz uos mande li rois  uostre oncles . 
 Et si tost com il a ce dit  si saut sus messires Gauuains et lo baise et acole mout durement  et puis li demande o est ses oncles . 
 Certes  fait il  il est en Camelide entre lui et madame la reine  et si uos mande  par la foi que uos li deuez qui ses hom liges iestes et ses niés  que uos ueigniez a lui et que uos li menez toz les barons del reiaume de Logres  car il portera corone a cest Noel en la terre ma dame et tandra cort mout efforciee . 
Si uelt que par deuant toz ses barons soit ma dame enointe et sacree et reçoiue l  anor de la corone de Bretaigne . 
  Comment  fait messires Gauuains . 
Est ce la damoiselle qui l  autre ior enuoia ça lo uiel cheualier a monseignor lo roi por lui requerre qu  il la preïst    Sire  fait cil  c  est ele  sanz faille  si a tant quis et porchacié que par la uolenté de Deu l  a li rois reconeü et set ueraiement que c  est cele que il esposa et par cui il doit tenir la Table Reonde et l  anor de tote la terre qui fu au roi Leodegan . 
Et si menez auocques uos  fait li uallez  que li rois uostre oncles lo uos mande  cele dame qui la est  qui tant a maus quis et porchaciez . 
Si li sera sa deserte randue de la traïson qu  ele fist de ma dame  par quoi ele a esté iusque ci en grant anor . 
 Quant messires Gauuains uit les enseignes que li rois li enuoie et qu  il est sains et haitiez  il ne fait pas a demander s  il ot grant ioie  car onques mais ne fu si liez de chose qui li auenist . 
Et tuit li autre en orent ioie si grant com il porroient greignor auoir . 
Mais se la reine en a duel  or enforce  car mout a grant paor que por aucun pechié que ele ait fait ça en arrieres uoille Nostres Sires que soit honie et deshonoree en terre . 
Si fait si grant duel que nus ne la puet conforter ne chastier . 
Et li uallez prant congié de monseignor Gauuain et dit qu  il s  en uelt aler . 
Et messires Gauuains dit qu  il ne s  an ira pas encore   ainz  fait il  remanroiz auoques moi tant que li baron de cest païs soient ci uenu . 
Et lors nos conduiras toz ansenble iusque la ou tu sez que messires li rois est . 
  Sire  fait cil  ge remandrai tant com uos plaira  car ge sai bien que ge ne serai ia blasmez de chose que ge face por uos . 
 Ensin remest li messages auoc monseignor Gauuain . 
Et il enueia par toz les barons del reiaume et lor manda que tuit uenissient a lui au plus esforcieement que il porroient  et qu  il auoit del roi ueraies nouelles oïes . 
Si en furent liees maintes genz qui grant duel en orent eü . 
Et la reine  qui grant duel a a son cuer  se pense que ele enuoiera querre Galehot et Lancelot  car bien set ueraiement qu  il la conseilleront de son anui se nus hom consoil i doit metre . 
Lors prant une soe damoiselle  si lor enuoie et mout la proie de tost aler . 
Et ele s  an uait au plus isnellement que ele puet  et oirre tant par ses iornees que ele  uient la ou Galehoz et Lanceloz estoient  si lor conte son message de chief an chief . 
 Et sachiez  fait ele  que se uos atandez a uenir iusqu  au Noel  que ia mais ma dame ne uerroiz . 
Or si uos prie et requiert que uos la secorrez a cest bessoig  se ele fist onques chose qui uos plaüst  car mout a grant mestier que or li soient tuit si seruise guerredoné . 
Et uos  sire cheualiers  fait ele a Lancelot  i deuriez metre poine et trauail sor toz homes en l  anor madame la reine garantir  car se ele est deshonoree deuant uos  por que uos l  en puissiez deffandre  dont auez uos par droit honor perdue . 
  Certes  fait il  ele ne sera ia deshonoree a mon uiuant  que ge n  i perde ançois la uie  se ge puis uenir en leu ou ele doie estre deliuree par lo cors d  un seul cheualier . 
Ne ia mais ne gerrai en une uile que une nuit deuant que ge soie la ou ele est . 
  Sire  fait la damoiselle  ele a en uos mout grant fïance  car se toz li mondes li failloit  si set ele bien que uos li aideriez iusqu  a la mort . 
  M  aïst Dex  fait il  ce ferai mon  et gel doi bien faire  car ge n  oi onques ioie que de li ne me uenist . 
 Mout sont entre Galehot et Lancelot dolant de cels nouelles et mout lor tarde qu  il soient auoques la reine por miauz sauoir la uerité . 
Si s  esmurent au matin  si tost com il porent lo ior aparceuoir  et s  an uont a granz iornees tant qu  il sont uenu a Camahalot . 
Et qant la reine les uit  si fu plus a eise que deuant  et messires Gauuains et tuit li autre lor font grant ioie . 
Et la reine les an moigne an sa chanbre  por ce que ele se uelt a els conplaindre de son anui  si lor conte tot premierement comment la damoiselle auoit enuoié Bertelai a la cort et comment il s  en estoit partiz et par quel traïson li rois auoit esté pris . 
 Or si a  fait ele  la damoisele aamee  et a mandé a monseignor Gauuain  son neueu  et a toz les barons de son regne qu  il s  an aillent a lui  car il uelt a cest Noel tenir cort en Camelide et coroner la damoiselle qui ensin l  a deceü par son sauoir . 
Et a commandé que ge soie prise et amenee a cele grant feste por estre destruite deuant totes les genz par lo iugement as traïtors qui ceste chose ont porchaciee . 
Por ce  fait ele  si uos ai mandez  et cri merci que uos me conseilliez que ge porrai faire  car mout sui espoentee . 
  Dame  fait Galehoz  or ne uos desconfortez pas  mais segurement uos contenez  car dons sanbleroit il que uos fussiez corpable de la desleiauté dont cele uos apele . 
Mais ge uos dirai  fait il  que uos feroiz . 
uos en iroiz auoques monseignor Gauuain  uostre neueu  et auoques les autres preudomes qui mout uos aimment et qui a enuiz sofferront que uos soiez a tort menee . 
Et nos en irons auoques uos entre moi et Lancelot  et sachiez que ge i manrai tot mon pooir . 
Et se il lors esgardent que bataille i doie auoir  il est toz apareilliez qui por uos se conbatra . 
Et s  il autrement uos uuelent faire morir  nos i aurons tel compaignie qui bien uos i porrons rescorre et tolir a force  ia ne seront tel qu  il l  osent contredire . 
Et puis  fait Galehoz  si uos en menrai en mon païs et donrai a uos et a mon compaignon lo reiaume de Sorelois qui assez est riches et biaus  si sera rois  et uos reine  et manroiz boenne uie ansanble comme genz qui mout s  antraimment . 
  Sire  fait ele  granz merciz de uostre promesse . 
Ne ge ne la refus pas  car uos iestes li hom del monde en cui i  ai greignor fïance de sauuer m  anor et ma uie aprés Lancelot qui ci est . 
  Dame  fait Galehot  bien sachiez que ge uos garderai a mon pooir et serai deuers uos contre toz homes  neïs se ge m  en deuoie bien meffaire uers lo roi Artus cui hom ge sui . 
 Atant s  an issent hors de la chanbre antr  aus trois  et auoc aus s  an issi la dame de Malohaut . 
Si uindrent en la sale ou messires Gauuains et maint autre cheualier les atandoient . 
Et Galehoz lor demande qu  il lor est auis de ce que li rois a demandee la reine . 
Et il dient que il ne seuent encores quoi  mais n  ait ele mie paor  car il li aideront a lor pooir contre toz cels qui a tort la uoudront mener ne greuer . 
Ensi se hastisent tuit de li secorre et garantir . 
Si demorerent a Camahalot tant que tuit furent uenu li baron que messires Gauuains auoit mandez  et lors se mistrent a la uoie por aler en Camelide . 
Si i ot assez dames et damoiselles qui font conpaignie la reine  et mout font grant duel celes qui remainnent  por ce que ia mais ne la cuident ueoir . 
Et Galehoz ot enuoié en sa terre et mandé a toz ses cheualiers qu  il uaignent a lui si efforcieement com il porront plus et soient au Noel la ou li rois Artus tandra sa cort  car mout a d  els grant besoing . 
Et d  autre part s  an uont auoc la reine entre lui et Lancelot  si menassent mout boenne uie se ne fust li diaus que la reine a . 
Tant ont erré a petites iornees qu  il uienent en la terre de Camelide . 
Et qant li rois lo sot  si an fu mout liez et lor uint a l  ancontre a grant compaignie de cheualiers et mout fist grant ioie a monseignor Gauuain et a monseignor Yuain et a toz les autres . 
Mais il ne regarda onques la reine . 
Et qant toz les ot conioïz  si s  an reuint a Galehot et a Lancelot  cui il mout aimme  si met a Lancelot lo braz au col et dist   Sire cheualiers  sor toz les autres cheualiers soiez uos li bienuenuz . 
 Mais Lanceloz ne l  acole mies de bon cuer  car il lo het orandroit plus que nul home et uolantiers li eüst son homage randu sanz plus atandre . 
Mais il crient que a uilenie li fust tenu  si çoille ensin son pensé  por ce qu  il ne uelt que nus son couine aparçoiue . 
Si fait assez plus bele chierre que li cuers ne li aporte  mais totesuoies se tienent pres de la reine entre lui et Galehot . 
Si cheuauchent en tel maniere tant qu  il uienent au giste  la ou li rois auoit seiorné puis que il uint en la terre . 
Si i trouerent grant planté de cheualiers et de dames et de damoiselles et de boriois et d  autres genz  car tuit estoient uenu de par le païs por ueoir que l  an feroit de la reine . 
Si furent mout honorees totes les genz lo roi Artu fors la reine seulement  mais ele ne troua onques de toz cels qui laianz estoient qui bele chiere li feïst  car tuit la heent de si grant haïne qu  il n  i a celui qui la mort ne li porchaçast a son pooir . 
N  onques li rois ne uost soffrir qu  ele descendist a son ostel . 
Et ele en fu mout dolante  si herberia en une sale qui pres de l  ostel lo roi estoit . 
Et sachiez que auoc li se herbergierent tuit li plus haut home del reiaume de Logres . 
N  onques por proiere que li rois lor seüst faire sa compaignie ne uostrent laissier  ainz dient que mout lor a fait grant honte qant il an lor conduit l  a refusee  et si n  est encores esprouee de nul forfait . 
 Certes  fait li rois  ge l  an ai si atainte que se uos la uerité en sauiez autresin bien com ge la sai  uos la harriez de toz uoz cuers  car c  est la plus desleiaus riens qui uiue . 
 Et il dient que tex li porra desleiauté sus metre qui an la fin s  an repantira mout chierement . 
Et qant li rois antandi ceste parole  si an fu mout correciez  car bien uoit que par lor esgart couandra que la reine soit iugiee . 
Et il set de uoir qu  ele a tex genz en sa compaignie qui bien oseront contredire  o soit ueritez ou mençonge  ce dont il la uelt esprouer . 
Mais s  il puet  il lo fera en tel maniere que ia n  i aura si prodome que toz ne s  an rande anconbrez de l  anchargier . 
Atant se departent del roi cil qui a la reine se tenoient . 
Mais il prie mout Galehot et Lancelot de remenoir auocques lui  mais il n  ont talant de sa conpaignie  car il cuident estre en un autre leu mout plus a eise . 
Si dient qu  il ne remaindront pas  que tuit li autre s  an uont . 
Et lors s  an partent de laianz . 
Et li rois remaint mout esbahiz  por ce que ansin l  auoient laissié tuit li preudome . 
Mout fu granz la ioie en l  ostel la reine Guenieure et mout menerent boenne uie entre Galehot et Lancelot  car tant furent auoc lor deus dames que bien pot estre mienuit . 
Et lors s  alerent les dames couchier en une chanbre  et li cheualier iurent en la sale . 
Et qant uint a l  andemain  si se leua li rois si matin com il pot lo ior ueoir . 
Et lors manda Galehot et Lancelot et des autres preudomes une partie  si lor dist qu  il uoloit que cist afaires fust porseüz hastiuement   car mout i auroie grant honte se por ce remanoit ma corz que i  ai en talant a tenir si riche . 
 Et il respondent que tote est apareilliee la reine de soi contenir au iugement des barons de son ostel . 
 Et ge uoil  fait li rois  que li iugemenz soit faiz d  ui en tierz ior en la cité de Camelide  qui est li chiés de cest regne . 
Et si i porterai  fait il  corone au ior de Noel et tandrai cort mout efforciee  et an la uile sera coronee cele qui par heritage d  anor doit auoir la terre et l  anor . 
 Et il dient que dont n  ont il mie paor que cele en soit desheritee qui dusque ci l  a tenue a grant hautesce  car au ior qu  ele sera deseritee deura bien tote ioie remanoir . 
 Et ce seroit  font il  granz dolors a tot lo monde . 
 Atant remest ceste parole  si ala li rois messe oïr . 
Et cil alerent querre la reine  si la menerent au mostier . 
Et qant la messe fu dite  si s  an reuindrent as ostex et mengierent a disner  car li ior estoient cort con en yuer . 
Et lors furent les seles mises  si monterent et se mistrent au chemin tuit et errerent tant que l  andemain uindrent en Camelide . 
Si firent cil de la uile mout grant feste et ancortinerent totes les rues mout richement et por amor del roi et de la reine . 
Et neporqant il ne sauoient encores la quex estoit reine  mais li plus s  acorde a cele que li rois a en sa compaignie . 
Si fu assez plus honoree des genz de la terre que la reine Guenieure ne fu  mais li n  an chaut  car ele a auoqes li la flor de tote la cheualerie do monde . 
La nuit fu la ioie mout granz en l  ostel lou roi Artu  car tuit i furent li baron del reiaume de Camelide  qui mout se penerent de lui honorer et de la damoiselle autresi  dont il cuident ueraiement que ce soit lor dame . 
Et ce n  est mie meruoilles qant li rois meïsmes s  i acorde . 
Mais la damoiselle n  est mie a eise  ainz est mout a malaise dedanz son cuer  car mout a grant paor que il ne li meschiee  por ce qu  ele s  est antremise de porchacier si grant traïson . 
Si fait assez plus bele chiere que li cuers ne li aporte . 
Et qant ele se demante a Berthelai  il la conforte et asseüre et dit que ne s  esmait ele pas  car il fera tant qu  ele sera coronee uoiant toz cels qui or lo uuelent contredire . 
Ensi conforte Bertelais la damoiselle . 
Et d  autre part est la reine a son ostel  qui mout a grant ioie de ce que ensi se tienent a li tuit li prodome . 
Et qant il furent la nuit assis au mengier  si entra laianz uns uallez et dist a Galehot que li Rois des Cent Cheualiers lo salue . 
Et il demande tantost o il est . 
 Certes  sire  fait li uallez  il uos mande qu  il sera lo matin en ceste uile ainz qu  il soit prime de ior  car iusque la ou gel laissai n  a mie plus de deus liues . 
Et auoques lui uienent uostre cheualier ensin com uos lo mandastes . 
 Et qant Galehoz l  ot  si en est mout liez et dit a la reine que des ores en auant n  a ele garde  puis que si cheualier sont uenu  car bien la cuide garantir uers toz ses anemis  s  il estoient encor plus que il ne sont . 
Et ele l  an mercie mout et dit que plus a fait por li a cest besoign qu  ele ne porroit ia mais deseruir . 
 Dame  fait il  uos auez tant fait por moi ça en arrieres que por l  amor que i  ai en uos  metroie mon cors en auenture iusqu  a la mort  et moi et toz cels que ge porroie iustisier . 
  Sire  fait ele  uos mostrez bien que assez feriez uos por moi  qant uos auez uostre pooir semons et amené en ceste terre por moi rescorre et deliurer des mains a mes anemis . 
 Atant sont les tables ostees . 
Et lors uindrent auant tuit li cheualier et s  asistrent antor la reine et commancierent a parler de maintes choses . 
Et dient tuit que or li seront guerredoné li seruise que ele lor a toziorz faiz  car il n  i a celui d  aus toz qui miauz ne uoille perdre la uie qu  ele soit par lor defaut honie ne deshonoree . 
Et ele les en mercie toz et dit que ensi la face Dex liee com ele onques n  ot corpes en ce dont ele est mescreüe . 
Ensi parolent longuement  tant qu  il fu tans de couchier  si se coucha la reine  et li cheualier se couchent en la sale une partie  et li autre s  en alerent a lor ostex . 
Et l  andemain se leuerent bien matin  si ala la reine oïr messe en la chapelle meïsmes ou li rois Artus l  auoit esposee . 
Si preia Nostre Seignor mout de bon cuer que il la desfande de honte hui en cest ior  issi ueraiement con li rois la reçut a fame en cele chapele meesmes ou ele est . 
Et qant la messe fu chantee  si apela lo chapelain a une part et se fist a lui confesse de toz les pechiez dont ele cuidoit estre maumise . 
Et puis s  an issi hors de la chapele  si an ala a grant conpaignie de prodomes es maisons qui furent son pere  ou li rois Artus ert a ostel  mais n  i uint pas trop pourement  ne come fame qui a mort doie estre iugiee  car auoques li uindrent tuit li plus preudome do monde . 
Et li rois fu ia uenuz del mostier entre lui et sa damoisele et estoient en la sale amont  qui mout ert plaine de cheualiers et d  autres genz . 
Et qant la reine entra laianz  si fu assez regardee de maintes genz qui mout la heent uoirement . 
Et sachiez que mout li angroissa li cuers quant ele uit lez son seignor cele seoir qui par sa felonie li a cest anui porchacié . 
Et la damoiselle ne fu pas a eise qant ele la uit si honoreement uenir  car mout a grant paor de comparer la traïson que ele a faite  si se repentist uolentiers  s  ele poïst  de ce que onques crut lo consoil Bertelai . 
Et la reine uient auant  si salue lo roi . 
Mais il ne li randi mie son salu  ainz la regarde mout felonessement comme cil qui pas ne l  aimme de bon cuer . 
Et ele s  asist a une part entre li et Galehot  et auoc aus fu Lanceloz et messires Gauuains et autre cheualier assez . 
Et a cele hore meïsmes entrerent en la cité les genz Galehot  si leua si granz li bruiz que mout an furent esbahi les genz de la uile . 
Et li rois meïsmes an fu mout effreez  si demanda quex genz c  estoient . 
Et Galehoz dist qu  il sont a lui   car i  auoie  fait il  oï dire que uos estiez en ceste terre em prison  si auoie mes genz mendees por uos secorre et aidier . 
 Et li rois l  an mercie et commande que l  an lor face mout grant honor et que tot lor soit abandoné et ostex et autres choses . 
Et il descendirent la ou il uostrent . 
Et qant il furent descendu  si s  an uindrent a cort au plus isnellement qu  il porent . 
Et mout furent les sales plaines qant tuit li cheualier i furent uenu . 
Lors uint Galehoz deuant lo roi et parla por la reine si haut que bien l  oent une partie des cheualiers de laianz  et dist   Sire  ma dame uos requiert  oiant toz uoz barons  que uos la teigniez a droit par deuant aus toz en tel maniere que uostre honors i soit sauuee  car de cort reial ne doit iugemenz nus issir o l  an puisse nule desleiauté aparceuoir . 
Por ce si uos requiert ma dame que uos li façoiz droiture en uostre cort  car ele est tote preste de soi esleiauter de la traïson que cele damoiselle qui la est li a sus mise  issi com uos et uostre baron oseroiz par droit iugier . 
 Et li rois respont qu  ele en aura iugement mout uolantiers . 
Lors prant Bertelai par la main et apele une partie des barons del reiaume de Camelide et dit que par aus uelt que la reine soit iugiee . 
Si les an moigne loig des autres en une chambre  et demorent illueques longuement . 
Et quant il orent tant esté que tuit s  acorderent ensamble  si s  en issirent et uindrent enmi la sale ou maint boen cheualier les atendoient . 
Si fu mout grant la presse entor ax  car chascuns uoloit oïr ce qu  il auoient iugié . 
Et li rois meemes recorde lo iugement et dist   Seignors  uos auez bien oï comment ceste damoiselle me manda que ge la repreïsse comme cele que i  auoie esposee . 
Et ge uoil que uos sachiez que ge l  ai reconeüe et sai ueraiement que ce est cele qui par la main Leodagan me fu donee . 
Or si auons  fait il  iugié que cele Guanieure qui la est doit auoir les treces colpees atot lo cuir  por ce qu  ele se fist reine et porta corone desus son chief qu  ele n  i deüst pas porter . 
Et aprés  fait il  si aura les mains escorchiees par dedanz  por ce que eles furent sacrees et enointes  que nules mains de fames ne doiuent estre se rois ne l  a esposee bien et leiaument en Sainte Eglise . 
Et puis  fait il  si sera trainee parmi ceste uile  qui est li chiés del reiaume  por ce que par murtre et par traïson a esté en si grant honor . 
Et aprés tot ce  sera arse et la poudre uantee  si que la nouelle corre par totes terres de la iustise qui faite en sera  et que nule ia mais ne soit si hardie qui de si grant chose s  entremete . 
Et por ce  fait il  que nos sauons de uoir que ele en est corpable et que nus ne l  an deuroit estre garanz  si auons esgardé et iugié qu  il couandra que cil qui deffandre la uoudra de ceste desleiauté s  an conbatra toz seus a trois cheualiers  les meillors que ceste dame ci porra trouer en tote sa terre . 
 Et lors saut auant messires Gauuains et dit qu  il est toz apareilliez de deffandre sa dame qu  ele n  a deserui a morir an tel maniere  et prouera a desleiaus cels qui furent a ce iugier . 
Et autresin fait Quex li seneschaus et se poroffre de la bataille mout durement . 
Mais Lanceloz  qui an la place estoit  qui ot oï lo iugier celi a mort que il amoit de tot son cuer  sofferroit mout a enuiz que autres s  armast por li deliurer . 
Et tant l  esprant ire et amors que bien li est auis orrandroit que bien porroit ses cors acheuer qancque ses cuers oseroit anprandre . 
Si uient auant et dit a Keu qu  il se traie arrieres   car ceste bataille  fait il  ne feroiz uos pas . 
Autre uos couient porchacier . 
  Comment  fait Keus  si auez en talant a combatre por ma dame encontre trois cheualiers    Certes  fait il  uoires . 
Ge m  i combatrai segurement . 
Et sagiez que ge uoudroie auoir fait mout grant meschief par couant que tel roi a il en ceste place fust li quarz . 
Et issi uoirement m  aïst Dex  il ne porteroit ia mais corone . 
 Et ce dist il por lo roi Artu  que il n  aimme pas orandroit de grant amor . 
Ensin est li afaires remés sor Lancelot  que onques puis n  i ot nul si hardi qui sor lui l  osast amprandre . 
Et d  autre part uienent auant troi cheualier et dient qu  il sont apareillié de mostrer que la reine fist la traïson dont lor dame l  a apelee et que ele doit estre destruite ensin com ele est iugiee par lo roi et par les barons . 
Si donent lor gaiges en la main lo roi de ce prouer . 
Et Lanceloz done lo suem au roi del contredire . 
Et lors commande li rois qu  il s  aillent orandroit armer sanz plus atandre  et uelt que ceste bataille soit traite a fin . 
Et Lanceloz se part de deuant lui et s  an uait a son ostel por lui armer . 
Si fait lacier ses chauces et uest son hauberc mout tost et mout isnellement  car mout li est tart qu  il soit a la meslee . 
Et qant il est toz armez fors de son chief et de ses mains  si monte sor un palefroi et s  en uait a la cort grant aleüre . 
Et auoques lui fu Galehoz et li Rois des Cent Cheualiers et messires Gauuains et autres cheualiers a grant planté . 
Si fu Lyonyaus ses coisins delez lui  qui li porte son escu et son hiaume  et uns autres escuiers li porte son glaiue et maine son cheual en destre . 
Et qant il est en la cort  si descent et monte en la sale en haut . 
Mais encor n  estoient pas uenu li autre  car il ne se furent pas si hasté com il estoit . 
Et il s  an uait la ou il uoit la reine  si li dit que ele soit tote seüre . 
Et ele respont que si est ele  et dit qu  ele n  a pas paor que ele ne soit deliuree hui en cest ior  au droit que ele a et a la grant proesce que ele set qui en lui est . 
Que que il parloient ensi entr  aus deus  uindrent li troi cheualier deuant lo roi . 
Et furent armé fors de lor chiés et de lor mains  si estoient tuit mout biau cheualier et mout grant . 
Et qant Lanceloz les uit  si uint auant et se contint mout seürement comme cil cui force d  amors done cuer et seurté . 
Et li rois fait aporter les sainz  si iurerent li cheualier tot premierement que il sauoient que la reine auoit faite cele traïson . 
Et Lanceloz iura aprés que issi li aïst Dex et li saint com il sont pariuré de ce sairement . 
Et lors uait prandre congié a la reine . 
Et ele lo prant entre ses braz  sel baise uoiant toz cels qui ueoir lo uuelent  et lo comande a celui qui de la uirge nasqui  qu  il de mort lo desfande et li doint force et pooir que il la puisse deliurer de ce peril ou ele est . 
Et lors commance a plorer mout tanrement . 
Et il se part de li mout angoisseus et uient en la cort aual  si atire son chief et ses mains et lace son hiaume . 
Puis prant son escu a son col et monte en son cheual  qui couerz fu mout richement  et prant son glaiue de l  escuier qui lo portoit . 
Et lors fu a meruoilles biaus et plaisanz . 
Et qant li autre cheualier furent armé  si fu la corz deliuree  et monterent tuit as fenestres  et as creniaus et sus les maisons an haut cil qui es sales ne porrent antrer . 
Et tantost est montez li uns des cheualiers . 
Et qant Lanceloz lo uoit  si met l  espié desoz l  esseille et s  esloigne et ioint l  escu deuant lo piz  et autretel fait li autres . 
Puis hurte lo cheual des esperons  et s  antreuienent de si granz aleüres com il lor puent corre et se fierent sor les escuz si granz cox com il pueent greignors . 
Et li cheualiers qui por la damoiselle se combatoit brise son glaiue . 
Et Lanceloz fiert lui si durement qu  il lo porte par desus la crope del cheual a tere . 
Si s  an passe outre  et puis uient arrieres grant aleüre . 
Si descent et met la main a l  espee  si li cort sus . 
Et li cheualiers qui releuez fu ra la soe espee traite  si se deffant mout durement et rant a Lancelot mout grant meslee . 
Mais longuement nel pot mie soffrir  si commance a guerpir place qant il uoit que li pires en est suens . 
Et cil lo tient si cort qu  il n  a pooir d  alainne recourer ne terre reprandre  si reüse tant que il chiet . 
Et Lanceloz li saut sor lo cors  si li ront sanz demorer les laz del hiaume et li abat la uantaille sor les espaules . 
Et cil li crie merci  que il ne l  ocie pas . 
Mais il dit que ia Dex ne li aït qant il merci aura ne de lui ne des autres  se il les puet conquerre   Car l  an ne doit pas  fait il  merci auoir de traïtor . 
 Lors hauce l  espee et fiert parmi la teste  si que tot lo fant iusq  anz es danz . 
Et qant il uoit qu  il est morz  si remet l  espee el fuerre et prant son glaiue  qui encor estoit toz antiers  et uient a son cheual  si remonte et s  apareille de la ioste . 
Et lors li relaisse corre li autres cheualiers  et il a lui  si tost com il puent esperoner . 
Et s  entrefierent des glaiues  qui mout furent fort  si durement qu  il uolent em pieces . 
Mais li compaignz a celui qui morz estoit uoide les arçons et chiet a terre  toz estordiz de la dure encontre qu  il ot eüe . 
Et neporqant il n  i iut gaires  ainz sailli sus ainz qu  il pot et met la main a l  espee et fait grant sanblant de soi desfandre . 
Et Lanceloz redescent de son cheual et trait son escu auant  si li cort mout hardiement sus  l  espee en la main  et s  antredonent granz cox par tot la o il se cuident empirier . 
Si se fierent parmi les hiaumes et parmi les escuz et sor les braz et sor les espaules et la o il se pueent ataindre . 
Et dure la meslee d  aus deus mout longuement  tant que Lanceloz en a grant honte . 
Et lors li cort sus  iriez et chauz  et lo fiert grant cop amont desus lo hiaume  et fiert et refiert . 
Si lo charge si de ses cox que li cheualiers nel puet soffrir  si guerpist place plus et plus . 
Et cil prant terre sor lui . 
Et li cheualiers ganchist tant com il puet  mais ganchirs n  i uaut neiant  car cil lo haste mout . 
Et bien uoient tuit que mout en a lo peior et que trop est au desouz . 
Et il se desfandist uolantiers  se il poïst  mais sa deffense n  i uaut preu  car tant lo haste Lanceloz qu  il fiert a terre d  une des paumes . 
Et qant il se uelt releuer  cil li cort sus el releuer que il faisoit et se hurte a lui si durement que il lo fait a terre cheoir de tot lo cors . 
Et il se lait cheoir sor lui  si li arache hors lo hiaume de sa teste et fiert el uis et el front et an la teste granz cox del pon de l  espee  si que maintes des mailles li sont entrees a force dedanz la char . 
Et il a les iauz si plains de sanc que il ne uoit gote  et bien uoit que sa desfanse ne li a mestier . 
Si crie a Lancelot merci . 
Et il dit que il en aura autretele merci com il ot de son compaignon  si lo fiert de l  espee parmi les iauz  si que toz les li colpe iusq  en la ceruelle . 
Et puis reuient a son cheual  si est montez . 
Et lors esgarde an haut as fenestres et dit a Keu lo seneschal  qui as fenestres do palais estoit apoiez   Messire Kex  fait il  encores cuit ge que uos ne uoudriez pas estre li quarz por lo reiaume de Logres gaaignier . 
 Et atant se resmuet li tierz cheualiers  qui mout a grant dotance lo uait requerre . 
Et s  il saüst l  art ne l  angin comment il se poïst garir  il lo feïst mout uolentiers . 
Mais il set tot de uoir que il n  an puet eschaper sanz mort  si uelt miauz morir par la main d  un prodome que soi tenir por recreant sanz estre empiriez ne maumis  et aprés seroit laidement destruiz par deuant lo commun del pueple . 
Si fiert lo cheual des esperons et s  an uait uers lui si tost com il puet corre . 
Et Lanceloz li uient encontre  l  espee en la main . 
Et cil peçoie son glaiue sor lui et s  an passe outre . 
Et puis reuient arrieres grant aleüre  si a traite s  espee . 
Et lors commence la meslee d  aus deus tot a cheual . 
Et mout s  abandone li cheualiers comme cil cui il ne chaut de sa uie  car bien uoit que il ne la puet sauuer ne garantir . 
Et an la fin l  ocist Lanceloz autresin com il auoit fait les deus autres . 
Et lors descendirent en la cort li cheualier qui amont estoient  et la reine uient a Lancelot comme cele qui tant est liee que plus ne puet  si li deslace ele meïsmes son hiaume et lo baise mout doucement . 
Et dit   Sire  l  ore soit beneoite que uos fustes nez  comme li plus prodom do monde . 
Et uos iestes li cheualiers el siegle que ge deuroie plus amer  car uos m  auez randue honor et ioie . 
 Ensin a Lanceloz sa dame deliuree . 
Si en ont mout grant ioie tuit li preudome . 
Et lors uienent deuant lo roi  si li quierent qu  il li face droit de la damoiselle comme cele qui est encheoite et prouee de son forfait . 
Et li rois  qui plus n  en ose faire  respont que si fera il uolentiers . 
Maintenant mande que l  an la preigne entre li et Bertelai et soient amené auant  car il uelt orandroit sanz plus atandre que il soient iugié entr  aus deus et reçoiuent lor deserte tele com il l  ont deseruie . 
Lors furent endui amené deuant lo roi  si plore la damoiselle mout tandrement  car bien uoit que plus ne puet sa mauuaitiez estre celee . 
Si uient deuant la reine  iointes mains  et li conoist sa desleiauté  oiant toz . 
Et qant li rois l  ot  si est mout esbahiz et regarde Berthelay  si li demande comment il s  osa entremetre de porchacier tel felonie . 
Et Berthelais respont que il l  an conoistra la uerité de chief en chief . 
 Il est uoirs  fait il  que ge trouai ceste damoiselle en une maison de religion . 
Et por la grant biauté dont ge la ui  si enquis et demandai qui ele estoit  car mout sanbloit estre de hautes genz . 
Mais onques ne trouai qui uerité m  en seüst dire . 
Ne ele meïsmes n  en sauoit rien fors tant que an la maison auoit esté mout longuement . 
Et ge en oi mout grant pitié  por ce que de si grant biauté estoit . 
Et li dis sanz faille que  se ele uoloit errer a mon consoil et faire ce que ge li conseilleroie  ge feroie tant que ele seroit la plus haute fame del monde . 
Et ele me demanda comment . 
Et ge dis que porchaceroie tant que uos la prendriez a fame et departeriez de la reine qui ci est . 
Et qant ele oï ce  si dist que  se gel pooie faire  ele feroit ma uolenté outreement . 
Et me iura sor sainz que a toz les iorz de ma uie seroie sires de son pooir . 
 Ensin conoist Berthelais tote la traïson deuant lo roi  et comment il porta lo mesage et fist l  anel contrefaire que la damoiselle porta a cort  et comment il fist lo roi prandre et li dona la poison boiure par quoi il anama la damoiselle . 
Tot li conoist son errement de chief en chief sanz rien celer . 
Et li rois est mout honteus et iriez de ce que issi a esté deceüz par tel barat . 
Si dit a Berthelay que il an aura son guerredon comme traïtres et desleiaus  car hom de son aage ne se deüst pas estre entremis de porchacier si grant desleiauté com il a par deuant lui coneüe et regeïe . 
Maintenant fu Berthelais pris par lo commandement lo roi et trainez par tote la cité . 
Et la damoisele est encores deuant la reine  si li crie merci  que ele li pardoint lo pechié de son forfait  et non pas por sa uie sauuer  car  se Dex li aït  ele ne uelt pas c  on la laist uiure des ores en auant  car ia mais a nul ior ioie n  auroit  ainz uelt qu  ele soit destruite honteusement comme cele qui bien l  a deserui . 
Et li rois en a si grant pitié qu  il ne la puet esgarder  ainz se fiert an une chambre . 
Et li baron uont aprés  si li demandent que il feront de la damoiselle . 
Et il dit que il an facent a lor uolenté selonc ce que il esgarderont que l  an en doie faire . 
Et il dient que donc l  ocirront il par lo iugement meïsmes qui de la reine fu faiz  car il lor est auis que ele doit d  autretel mort morir  puis que de ce forfait est atainte  si com Bertelais et ele l  ont de lor boiche reconneü . 
Et li rois dit que ce li sembleroit estre droiz et raisons . 
Ensin est la damoiselle iugiee par l  esgart des barons lo roi  si fu tantost menee hors de la uile . 
Et li feus est apareilliez por li ardoir . 
Et ele estoit de si tres grant biauté qu  il dient tuit c  onques mais si bele fame n  auoient ueüe . 
Si poez sauoir que maintes lermes i ot plorees et assez i ot de tex genz qui mout a enuiz soffrisient sa mort s  il eüssient pooir del contredire . 
Mais ne puet estre  si fu mise dedanz lo feu si tost com ele fu confesse . 
Et auoques li fu Bertelais qui la traïson ot porchaciee . 
Si dient tuit que mout est granz dolors qant par lo consoil d  un tel ueillart est si bele fame honie . 
Et mout i ot de cels qui s  an partirent de la place ançois que li feus fust alumez  car il ne pooient auoir cuer de li esgarder a morir . 
Mout fu la damoiselle plainte et regretee de maintes genz . 
Et qant la iustise fu faite de li et de Bertelai  si s  an reuindrent li cheualier an la cort arrieres . 
Et fu la ioie mout granz en l  ostel lo roi de totes et de toz  car trop auoient premierement eü grant duel del roi que il cuidoient auoir perdu  et aprés del cors la reine  car nule dame ne fu onques tant amee des genz son seignor com ele estoit . 
Si ne uos porroit l  an dire nule greignor ioie com il orent cele nuit . 
Et ce fu tierz ior deuant Noel  si desfandié li rois que nus des cheualiers ne se meüst  car il seiornera  ce dit  en la uile iusq  au ior  et il tandra sa cort mout efforciee  si uelt que tuit soient a sa grant feste . 
Et la reine est tant liee que de nul anui qu  ele ait eü ça en arrieres ne li souient . 
Et dit a Lancelot  oiant lo roi  que des ores en auant la puet il tenir por soe . 
 Certes  fait li rois  il est li cheualiers del monde que ge deuroie plus amer et qui plus m  a serui  car il fist la paiz de moi et de Galehot qui ci est et me gita de la prison de la roche  dont ge ia mais ne fusse deliurez se il ses cors ne fust . 
Et or me ra deliuré d  une des greignors hontes qui onques mais m  auenist . 
Ne des ore mais n  ai ge cure qu  il se departe de ma compaignie  ainz uoil qu  il soit del tot en tot de mon ostel et toz sires de moi et de ma terre  car ge ne puis neier que il ne la m  ait randue et garantie . 
 Ensi est la paiz faite del roi et de la reine  si seiornerent en la uile toz les trois iorz a grant ioie et a grant deduit . 
Et fist la reine mander totes les dames et les damoiselles de par la terre por uenir a cele grant cort . 
Et eles i uindrent uolentiers et esforcieement car mout la dessirrent a ueoir celes qui ueües ne l  ont por les biens que l  an an dit . 
Mout fu granz la feste que li rois tint au ior de Noel en Camelide  car onques mais ne la tint si riche puis que il fu coronez premierement . 
Et mout i fist cheualiers nouiaus et dona robes et autres dons tant que toz li siegles s  en meruoille . 
Et autresin fist la reine et as dames et as damoiseles  si porterent andui corone et la uoille de la feste et lo ior  et tint chascuns sa cort grant et merueilleuse . 
Et qant uint l  andemain  si pristrent les genz Galehot congié et s  an alerent an son païs . 
Si departi atant la corz  et li rois se remist a la uoie a aler en Bretaigne  si en maigne Galehot et Lancelot auoques lui et s  an uont a petites iornees . 
Si mainnent mout boenne uie entre la reine et la dame de Malohaut qant aise les met en leu de parler a lor cheualiers . 
Tant ont erré qu  il sont uenu a Campercorantin . 
Et lors demande Galehoz congié au roi  mais li rois dit que il ne s  en ira pas encorres   ainz seiorneroiz auoques moi tot cest yuer  car ge sai bien que uos n  auez or pas granment a faire en uostre païs . 
 Et la reine meïsmes li prie que il remaigne  si fait tant que il otroie au roi sa uolenté . 
Ensin sont remex a cort entre Galehot et Lancelot  si furent serui et honoré de toz et de totes  car mout an ont grant ioie li conpaignon lo roi . 
Mais sor toz les autres en est liee la reine et la dame de Malohaut  por ce que de lor compaignie ne se sauroient consirrer des ores en auant . 
Et se la reine aanma Lancelot ça an arrieres  or l  aimme plus que onques mais ne l  ama . 
Et dit que ele ne porra ia auoir honte des ores mais en chose que ele feïst por lui  car se toz li mondes sauoit l  amor entr  aus deus  si li deuroit l  an a bien iugier  tant l  a deserui en pluseurs leus . 
En tel maniere seiornerent auoques lo roi entre Galehot et Lancelot des lo Noel iusqu  a la Pasque  si orent totes les ioies qui d  amors puent uenir  car maintes foiz parlerent a lor dames sanz compaignies d  autres genz . 
Mais la dame de Malohaut n  est pas a eise de ce que Galeholz s  em ira aprés la Pasque  et dit que mout est la dame fole qui si riche home aimme par amors  car ia ne fera sa uolenté . 
Si tient mout la reine a sage qant ele a son cuer asis en celui dont ele puet faire son plaisir sanz contredit . 
Au ior de la Pasque s  an uint li rois a Camahalot por sa cort tenir  car mout ert la uile aeisiee et delitable . 
Et quant il furent uenu la uoille deuant  si uient Lyoniaus a Lancelot et li requiert qu  il die au roi que il lo face cheualier . 
 Car bien est  fait il  des ores mais tans et raisons que ge soie cheualiers  et bien lo requiert mes aages . 
Et sachiez que ge n  eüsse pas si longuement estez escuiers  se ne fust por uostre amor  car onques n  oi si grant talant de nule chose comme ge ai eü de receuoir la haute hordre de cheualerie . 
 Et Lanceloz  qui mout en est liez  respont qu  il em priera lo roi mout uolentiers . 
Atant ala li rois uespres oïr . 
Et qant eles furent chantees  si s  an reuint an haut es sales . 
Et lors prant Lanceloz Lyonel par la main  si lo mainne deuant lo roi et li requiert que il lo face cheualier . 
Et li rois  qui mout lo uoit apert et uiste  respont que si fera il uolentiers . 
Et mout en a grant ioie  car bien set qu  il ne puet faillir a estre preuzdom s  il retrait au boen lignage dont il issi . 
Ensin a li rois otroié a Lyonel que il sera cheualiers . 
Et il en a si grant ioie que greignor ne porroit auoir  et dit que or n  a il nule paor que il prozdom ne soit qant il a si haut ior iert cheualiers et de la main a celui dont tuit li prodome do monde ont cheualerie receüe . 
Atant furent les tables mises  si asistrent au mengier  et orent lor table tot par els cil qui nouiau cheualier deuoient estre  et tot ce fu por l  onor de Lyonel . 
Et qant il orent lo tierz mes eü  si antra laianz une damoiselle de mout grant biauté et tint en sa main destre un lieon qui mout estoit de grant fierté  lié par lo col en une chaainne  mais tant cremoit la damoisele que ia ne fust si hardiz qu  il se meüst tant com ele fust an sa compaignie . 
Cil lieons fu esgardez a grant meruoille par laianz  car il auoit une corone desus son chief qui de meïsmes la teste li est creüe . 
Si s  an merueillierent mout tuit li cheualier qui en la sale estoient  por ce que onques mais lyeon coroné n  auoient ueü . 
Et la damoisele qui lo maigne s  an uient deuant lo roi  si lo salue et dist   Rois Artus  a toi m  anuoie la plus uaillant pucelle qui soit  au mien escient  et si est la nonpers de biauté de totes celes del monde . 
Et por la grant ualor qui en li est l  ont requise d  amors maint preude cheualier de son païs et de maintes autres terres . 
Mais ele dit que ia a nul ior ne sera s  amors donee a cheualier se il n  est de ta maison . 
Et si couandra que cil qui l  amor ma dame uoldra auoir se conbate a cest lyeon qui ci est tant qu  il l  ocie par proesce de cors et de cuer  car ma dame a uoé que ia s  amor ne donra se a celui non qui par la mort del lyeon la conquerra . 
Ne ia ne sauras  fait ele  qui ma dame est deuant que cil meïsmes t  en die la uerité qui lo lyeon ocirra . 
 Et li rois respont que de ceste requeste ne s  en ira ele pas escondite de son ostel  car assez i a cheualiers qui uolentiers enprandront lo lyeon a ocirre por gaaignier l  amor de la plus bele rien qui uiue . 
Atant remest ceste parole iusqu  a l  andemain . 
Atant furent les tables ostees  si s  an alerent li cheualier a lor ostel . 
Et quant il dut anuitier  si menerent entre Galehot et Lancelot Lyonel en un mostier ou il ueilla tote nuit iusq  au ior . 
N  onques de tote la nuit nel laissierent  et au matin l  an menerent a son ostel  sel firent dormir iusqu  a la grant messe . 
Et lors lo menerent au mostier auoc lo roi . 
Et la reine li ot au matin enuoié cote et mantel d  un samit porpre . 
Si fu li mantiax forrez d  un hermine qui mout li sist bien . 
Et il estoit si biaus et si bien tailliez de totes choses que mout seoit a ueoir a toz cels qui l  esgardoient . 
Mais ançois qu  il antrassent el mostier  furent aportees les armes a toz cels qui cheualier deuoient estre  et s  armerent si con a cel tans lo faisoient . 
Et lor chauça li rois lo destre esperon si com il estoit costume  mais les espees ne lor ceint pas deuant qu  il reuenissent del mostier . 
Quant il orent les colees receües  si alerent oïr messe et tuit armé  car issi lo deuoient faire . 
Et si tost com la messe fu dite  si lor ceint li rois les espees . 
Et aprés s  an uindrent an la sale . 
Et si tost com il i furent uenu  si s  an uint Lyoniaus deuant lo roi  toz armez  et li requiert que la premiere auanture qui est aprés sa cheualerie a cort uenue li otroit a acheuer  ce est la bataille del lyeon . 
Et li rois dit que il li donra mout uolentiers   mais il est  fait il  si hauz iorz que ge ne uos lo mie hui a combatre  ançois metrai la bataille en respit iusqu  a demain se uos m  en uolez croire . 
 Et Lyoniax dit que ia mais n  en sera arirez  puis que Dex li a amenee si prestement . 
Lors fist li rois auant uenir la damoiselle qui lo lyeon auoit amené et li commanda que ele lo menast an la cort aual . 
Et ele si fist  et puis li osta la chainne del col et s  an monta arrieres an la sale . 
Et li rois monta an haut as fenestres  et cheualier et dames et damoiselles  por ueoir la bataille del lieon et de Lyonel . 
Et Lyoniaus s  an uint aual  lo hiaume en la teste  l  espee en la main  si s  adrece droit au lieon  comme cil qui assez a cuer  et l  asailli mout uiguereusement . 
Et li lyeons se desfandié mout durement et mout li ampira ses armes et li trancha la char parmi lo hauberc en pluseurs leus  ançois que la meslee remansist . 
Mais an la fin lo prist Lioniax parmi la gorge as poinz que il auoit et durs et forz  si l  estrangla ueiant toz cels qui l  esgardoient Et de celui lyeon porta messires Yuains  li filz au roi Urien  la pel en son escu  et por ce fu il apelez li Cheualiers au Lyeon . 
Quant Lyoniaus ot lo lyeon ocis si com uos auez oï  si s  en monta en la sale en haut et se fist desarmer . 
Et lors furent mandé li clerc qui les proesces as cheualiers de la maison lo roi Artu metoient en escrit  si com li contes l  a autrefoiz conté . 
Et fu Lyoniaus aconpaigniez as conpaignons de la Table Reonde por la proesce qui en lui estoit et por l  amor de Lancelot  son coisin . 
Aprés furent les tables mises  si asistrent au mengier . 
Et quant il orent mengié et les tables furent ostees  si uint la damoiselle deuant lo roi  cele qui lo lyeon amena a cort  et prist congié de lui et de la reine et de toz les autres . 
Et s  an partirent celui ior meesmes de cort entre li et Lyonel  et errerent tant par lor iornees que il uindrent la ou la dame ert qui s  amor li auoit donee . 
Si fist mout grant ioie del cheualier qant ele sot qu  il estoit de la Table Reonde . 
Ensi remest Lyoniaus auoc sa dame  ne plus ne parole cist contes de lui ne d  auenture qui li auenist  car il a son conte tot entier . 
Ençois retorne a parler del roi et de sa compaignie  et dit que qant uint l  amdemain de la feste  si prist Galehoz del roi congié et de la reine et de Lancelot  son compaignon  et de la dame de Malohaut et de totes les autres . 
Et erre tant que il uint en la terre des Lointaignes Illes . 
Mais ne demora gaires aprés ce qu  il s  en fu alez  que une damoiselle uint a lui et li aporta unes nouelles dont granz dolors auint en la terre dont il ert sires et en maintes autres contrees por la renommee de sa ualor . 
Car ele li dist que Lanceloz del Lac  cui il auoit tote s  amor donee  estoit ocis en la Forest des Auentures  et que ele auoit ueü a ses iauz que l  an li auoit la teste colpee . 
Et qant Galehoz l  oï  si en ot si grant duel que nus hom ne porroit greignor auoir . 
Et il auoit esté seigniez lo ior deuant  si sanmesla por l  angoise de ces nouelles si durement que il ne uesquit qu  a tierz ior aprés . 
Issi fu Galehoz morz por Lancelot  issi com li clercs lo distrent qui li expelerent son sonie si com li contez l  a autre foiz deuisé . 
Et quant la nouuelle de sa mort uint en l  ostel lo roi Artu  si fu li diax si granz de toz et de totes qe l  en ne uos poroit greignor deuiser . 
Et la dame de Malehaut en par fist duel trop angoiseus  car ele l  amoit de si grant amor  com nus cuers pot plus amer autre . 
Mais quant Lanceloz sot que por lui auoit mort receüe cil par cui il auoit toz les biens et totes les ioies  si fist si grant duel qe totes genz qui lo ueoient en ont grant pitié . 
Et se ne fust li cors la reine  ia mes par autre ne fust confortez  mes ce l  asoaie molt et done granz confort de totes ires et de totes angoisses oblier qu  il est en la compaignie de la plus uaillant dame dou monde et de la rien que il plus aime . 
Ensi est remés auoc lo roi . 
Si taist atant li contes de lui  que plus n  en parole  car bien a a chief menees totes les auantures qi li auindrent puis qe la reine Helaine  qui sa mere fu  lo perdié par l  auenture que cist liures conta el comencement . 
Ne li contes ne uiaut amenteuoir dont il corronpist la matire . 
Por ce si a racontees totes les auantures q  il mena a fin iusq  a ceste ore ensi com eles furent contees en l  ostel lo roi Artu et l  estoire de ses faiz lo nos tesmoigne . 
