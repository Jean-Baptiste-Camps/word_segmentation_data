form Ci commence li seconz liures . 
Cist tytres est de fere sa demande et de mostrer par quel reson l  en demande . 
L  empereeur Pius et Antoines dient à un homme qui demandoit à une feme deniers que il li auoit balliez en garde . 
Coment proueras tu que li denier que tu as bailliez en garde te sont deuz  Quer ce que tu ueuls que ton auersaire mete auant ses resons  ce seut apartenir à l  office al iuge . 
L  empereeur Seuerins et Anthonines dient . 
Cil pardeuant cui la cause est tretiee commandera que li errement et li commun escrit soient regardé por fere foi de la uerité . 
Cil meisme empereeur dient . 
L  action qui est proposee demostre la semblance et la maniere del plet qui est à uenir . 
Et il list à amender la ou à müer  si comme l  auctorité del pardurable establissement l  enseigne  ou si comme la loialté al iuge uoit que droit est . 
L  empereres Anthoines dit . 
Cil qui uuelent acuser doiuent auoir prueues  quer droiz ne reson n  otroie pas que li demanderres ait pooir de fere uenir auant ne de regarder les instrumenz al defendeeur . 
Et se cil qui demande ne puet prouer  cil qui se defent gaaigne la querele  ia soit ce que il ne prueue rien . 
Li empereres Alixandres dit . 
Ce n  est pas nouele chose se cil à qui l  en demande deniers ueult sauoir les resons por quoi l  en li demande  si que uerité en puisse estre seue . 
Cil meismes empereres dit . 
Quant l  en demande à aucun por soi et por autres  il a droit se il ueult sauoir que les paies qui ont esté fetes en commun soient mostrees  si que l  en puisse sauoir combien il en affiert à sa part . 
Cil meismes empereres dit . 
Li procurerres de noz choses priuees commandera que tu aies  si comme costume est  les instrumenz à contrescrire que tu diz que sont commun à toi et à nostre baillie . 
E se il conuient aucune foiz que aucuns d  els soit trez auant par deuant autre iuge à fere certaineté de la demande  et cil qui est semons le requiert  li iuges commandera que il soit mis auant . 
Cil meismes empereres dit . 
Ce que Antoines nostre peres escrist et ce que nos auons escrit s  acorde bien as resons de droit et de loialté  quer ce ne sont pas deuierses choses ne descordanz  que il a molt grant difference de par celui qui aucune chose demande  et par exception de tricherie puet estre ostez de l  entencion de sa demande  sauoir mon se cil à qui l  en demande uelt que li demanderres mete auant ses resons  si que il sache par les resons que il proposera comment il doit respondre à sa demande  et à ce s  acorde droiz  ou sauoir mon se li demanderres ueult que cil à qui il demande mete auant les seues resons  quer il ne couient pas en cest cas que li demanderres fonde le commencement de sa demande des instrumenz et des resons al defendeeur . 
Cist tytres est de fere semondre . 
Li empereres Alixandres dit . 
Autresi comme ce s  acorde à boenes meurs que li aucuns port reuerence à la feme à celui qui l  afranchi  autresi est il deuee par l  otroi al preuost que il ne la face semondre . 
Li empereres Gordians dit . 
Il est certaine chose que cil qui sont franchi ne doiuent pas fere semondre leur patron ne leur patronne ne leur filz ne leur peres ne leur oirs se il sont estrange  se il ne requierent auant pardon del banissement qui sus ce a esté fez  ne en ceste chose ne soient point esparnié li coutiueeur des chans  quer l  en doit porter molt grant enneur à ces persones par reson et par nature . 
Et por ce donc que tu reconnois que tu feis sanz l  otroi au preuost semondre le fil à ton patron  tu requierz folement et en uein que la paine qui est establie el pardurable banissement te soit pardonnee . 
Li empereeur Dioclicians et Maximians dient . 
Cil qui sont el bail au pere ne pueent pas pledier contre lor pere . 
Se tu es donc hors del bail  il ne t  est pas defendu que tu n  i puisses pledier quant tu auras requis pardon del banissement qui est establi sus ce . 
Et ce meismes doit estre gardé en la persone de la mere . 
Cist tytres est de couenanz . 
Li empereres Seuerins dit . 
La chose qui n  est pas certaine entre freres est par boenes resons terminee par couenant . 
Por ce donc que tu reconois que il fu requis à ton pere que il rendist à Frontin son eritage se il morust sanz enfanz  li couenanz qui fu fez en cel tens que il n  auoit nus enfanz n  est pas trespassez porce que il departi son heritage si comme il li plout  aprés ce que tu fus nez  et te lessa en son leu quant il morut . 
Li empereeur Seuerins et Antoines dient . 
Se tu puez prouer que aprés ce que tu eus uendu ton heritage cil à qui tu deuoies murent leur actions contre cels qui l  auoient achaté  et cil les reçurent de leur boene uolenté  tu te puez defendre profitablement par exception de couenant celé . 
Cil meismes empereeur dient . 
Li sers au creancier puet bien amender la cause son seigneur  mes il ne puet pas par nouel couenant müer en pis l  obligement qui est à droit fez . 
Cil meisme empereeur dient . 
Puis que tu as quité le plet qui estoit meuz por ta possession  nule reson n  otroie que tu puisses recommencier la cause qui est finee . 
Li empereres Antoines dit . 
Se tu as paié à ton creancier une partie de ce que tu li deuoies  et il a couenant entre toi et lui que il ne te demandera pas l  autre partie por ses causes et por ses besoingnes qui ont esté defendues por ton defendement et par ta foi  tu es deliurez par cel obligement  quer la pardurable exception de couenent li tout que il ne puet demander le remanant  quer neïs se tu l  eusses paié par ignorance  tu le peusses arrieres demander . 
Cil meisme empereeur dient . 
Il n  est pas dote que li couenant qui sont fet contre les lois et contre les establissemenz et contre les boenes costumes n  aient nule force . 
Cil meisme empereeur dient . 
Se tu as esté oirs à ton deteur  l  action que tu auoiees contre lui failli des ce que tu eus son eritage . 
Mes puis que tu eus gaaignié l  eritage par iugement  se tu le ballas à celui de qui tu l  auoiees conquis par tel condicion et par tel couenant que il feist satisfacion as autres creanciers et à toi de tant com il te deust se il n  eust l  eritage  la foi de la conuenance doit estre gardee . 
Et se ele n  est gardee  tu auras auction contre lui . 
Cil meisme empereeur dient . 
Se il est proué que Apollinaires prist bestes à garder à moitoierie  si que li feon fussent parti entre le seigneur et le pasteur par tels parties com il couient entre els  il sera contrainz par le iuge de garder le couenant . 
Li empereres Alixandres dit . 
Porce que puis que li auersaires ta mere fu ueincuz  il li ala tant entor que ele li couenança que ele ne mouroit nul plet de ses sers  li couenanz qui fu fez par male foi ne uaut rien . 
E quant il commencera à pledier ou ta mere de cele conuenance  li iuges la deliuerra . 
Cil meisme empereres dit . 
Il couient garder la loi que tu deis quant tu donnas doere por ta norrie  ne ce ne pout pas nuire que l  en seult dire que auctions ne nest pas de couenanz  quer nos usons lors de cest droit quant li couenanz est nuz . 
Mes quant denier sont baillié  et couenance est fete de rendre les  icil couenant uaut . 
Cil meismes empereres dit . 
Tu ne puez pas auoir action contre ta marrastre por le couenant que ele fist o ton pere quant ele li dona une terre en doere  que ele paieroit les usures à cels à qui la terre ert obligiee  ia soit ce que li conuenanz soit prouez en iugement . 
Mes se la terre est proisiee  qui est donnee en doere  si comme une partie de l  instrument mostre  tu puez auoir action que li conuenanz soit tenuz . 
Cil meismes empereres dit . 
La loi aulte de droit requiert que li derrenier couenant soient gardé . 
E por ce  se l  une et l  autre partie s  assenti à ce que ele n  useroit pas de la premiere conuenance  et meesmement se ce fu affermé par deuant le preuost  si comme tu proposes  il ne t  est pas deuee à user de l  action que tu auoies ainz que la conuenance fust fete . 
Li empereres Maximians dit . 
Nus n  a droite actions por conuenance qui soit fete es marchiez de boene foi se la couenance n  est fete maintenant que li marchiez est fez  quer les conuenances qui puis sont fetes ne pueent pas estre proposees en maniere d  action mes de excepcion . 
Li empereres Gordians dit . 
Se tes auersaires ] pramist  si comme tu proposes  que il paieroit une paine qui fu nommee se il ne tenoit les couenances  tu puez pledier sus la paine et gaaigneras que il tendra la couenance ou tu auras la paine qui est establie  quer tu requiers por noient que li bien à ton auersaire te soient baillié sanz garder l  ordre de droit . 
Li empereres ualentins dit . 
Li couenanz qui est contenuz en l  instrument del doere que se li peres moroit la feme que li fiulz prenoit eust autretant d  eritage comme li autres fiulz  ne pout fere nul obligement ne tolir al pere franche poosté de fere testament . 
Li empereres Dioclicians et Maximians dient . 
Porce que tu proposes que li fil à un homme que il escrist ses oirs en son testament furent proié que cil qui premierement morroit lessast à l  autre sa partie de l  eritage et  aprés ce  cele couenance qui fu fete par cel proiere fu quitee par l  assentement des freres  nus ne puet riens demander à l  autre por l  endroit de cele couenance . 
Cil meisme empereeur dient . 
Li preuoz fera garder  si comme il porra solonc droit  le conuenant que l  en porra mostrer qui a esté fez par boene foi  ia soit ce que nus escriz ne soit fez  se la uerité de la chose puet estre prouee par autres prueues . 
Cil meisme empereeur dient . 
Se uos prouez que uostre deteur aient receu aucun de uos qui paiast par sa persone sa partie de la dete  li gouernierres de la contree poruerra par sen auctorité  quant il en sera requis  que l  on ne demant rien à l  un por l  autre . 
Cil meisme empereeur dient à un cheualier . 
Ia soit ce que escriz qui est fez entre parenz en tel maniere que cil qui plus uiura ait les choses à l  autre n  est pas fez comme aumosne  neporquant  porce que la uolenté as cheualiers  que il ont el derrenier esperit de leur uie et de leur propres choses  et qui est mise en escrit autresi comme en peril de mort  a force de iugement  et tu proposes que quant tu et tes freres aliez en une bataille  porce que uos estiez ambedui en peril de mort  uos couenançastes li uns à l  autre que les choses à celui qui premierement morroit fussent à l  autre  l  en entent por cele condicion que par le iugement ton frere  qui est affermez par les establissemenz as princes  doiuent ses choses uenir à toi . 
Cil meisme empereeur dient . 
Porce que tu proposes que une couenance fu fete entre uos sanz letres que ce qui escharroit de par tes freres fust departi entre uos par iuels parties  et il puet estre proué que ceste conuenance fu fete par pez fesant  tu te puez defendre par excepcion se tu porsiez . 
E se tes auersaires tient  tu doiz entendre que tu n  as nule auction por ceste couenance se tu ne te porueis de metr i paine  ne l  en ne doit pas otroier à ton auersaire que il use de la transaction se il n  est apareilliez d  acomplir les choses qui sont conuenanciees . 
Cil meisme empereeur dient . 
Li conuenanz al procureeur qui couenance à prendre mains que la dete ne monte non fera que cil qu  il procure ne poisse plus demander quant il sera en aage  quer li defendeeur et li procureer qui demandent les detes à cels que il defendent ou procurent  non cil ou qui les claiment quites  deliurent tot obligement . 
Cil meisme empereeur dient . 
Quant li filz couenance ou il reçoit la dete de son pere  il ne tout rien à l  obligement de son pere . 
Cil meismes empereeur dient à une fame . 
Se il est proué que tu aies quitee l  action que tu eus encontre les oirs à celi qui fu tes marit  l  exception de couenanz ne te porra pas nuire quant tu uoldras pledier contre les deteurs . 
Cil meisme empereeur dient . 
La demande as creanciers ne puet estre ostee ne muee por les couenances as deteurs . 
Cil meisme empereeur dient . 
Les seignoriees des choses sont tresportees par baillier les  et par user en  et non pas por nues couenances . 
Cil meisme empereeur dient . 
Li estranges chatex qui par droit est departiz entre les oirs  si que chascuns en à sa droite partie  ne puet pas por le couenant des oirs al deteur obligier al creancier l  un d  els  si que il soit tenuz à respondre de tot . 
E ce aura l  en en cels qui sont oir d  aucune eneur . 
Tu puez donc empledier  tant comme à toi apartient  l  oir de mostrer les communs cirogrefres ou des couenances qui furent fetes en la partie qui ne sont pas parfetes . 
Cil meismes empereeur dient . 
Cil qui demande aucune chose par non de paine qui a esté establie por garder les couenances ou auant ou aprés  il requiert par droit que sentence soit donnee por lui . 
Cil meisme empereeur dient . 
Se ce qui fu pramiz par mi couenant a esté rendu par certains anz  cil qui fist le couenant ne puet pas por ce estre obligiez à paier le de ci en auant se paine n  i fu mise al conuenancier . 
Li empereres Iustinians dit . 
[ pr . 
] Se aucuns reconoist quant il escrit l  instrument d  aucune couenance que il a fete que il ne refusera pas à respondre en totes corz por cheualerie ne por dignité ne por ordre de prouoire  ia soit ce que l  on dotoit auant sauoir mon se il li couenist tenir ce que est escrit et se cil qui ce couenança ne deuoit pas uenir contre sa couenance  ou sauoir mon se l  on li deust donner congié que il se partist de ce que il escrist et usast de sa droiture  nos establissons que il ne lise à nul à aler contre ses couenanz ne à deceuoir cels qui o lui font marchié . 
Et se li couenant sont fet par deuant le preuost qui ne soient fet contre les lois ne par tricherie  il doiuent estre gardé en totes manieres  quer por quoi ne uailent pas li couenant qui sont fet en ceste maniere . 
E ce est une autre riule d  ancien droit  que chascuns a congié de quiter les choses qui sont establies por lui . 
Tuit nostre iuge gardent donc ce es plez  et ce s  estende à toz les iuiges et à toz les arbitres esleuz . 
Cil meisme empereres dit . 
[ pr . 
] Une tel question nos fu demandee de l  auocatie de Cesaire . 
Deus persones ou pluseurs estoient qui auoient esperance d  auoir l  eritage à un autre porce que il lor pooit eschaer par lignage  si firent entre els conuenanz où il out tels conditions  que li couenant seroient tenu se cil moroit et se li heritages uenoit à els  ou se aucuns d  els en auoient par auenture aucun preu . 
Et l  on dotoit sauoir mon se il couenoit garder les couenanz  et ce fesoit la dote que cil uiuoit encore de qui heritage il auoient esperance  et li couenant ne furent pas fet autresi comme se il ne peust estre autrement  que li heritages ne uenist à els  ainz i auoit deus conditions  se cil moroit et se cil qui firent le couenant estoient apelé à l  eritage . 
Mes il nos senble que totes ces couenances sont mauueses et ont perilleuse fin  quer por quoi font aucun couenant des choses à celui qui encor uit et qui rien n  en seit  Nos establissons donc solonc les ancienes riules que couenant qui sont fet encontre boenes mors soient refusé en totes manieres  et que rien n  en soit gardé se cil de qui heritage li couenanz est ne s  i acorde par auenture et s  i tient iusqu  à la mort  quer lors en sera ostee tote mauuese esperance et il lor lira à garder cels conuenaces qui seront fetes à son seu et par son commandement . 
Nos commandons donc que dons de tels choses ne engagemenz ne soient pas receu  ne nus autres marchiez qui en soit fet . 
Quer nos ne soufferrons pas en noz tens que aucune chose soit fete ou couenanciee es choses qui sont à autrui contre la uolonté à celui qui eles sont . 
Cist titres est d  une maniere de couenance qui est fete par concorde qui est apelee transaction . 
Li empereres Antoines dit . 
Couenance ne transaction qui soit fete o les uns procureeurs ou des defendeeurs es choses que il firent communement ou durent fere n  aide pas as autres . 
E porce que tu eus donc trois procureeurs  e tu as fet transaction o les deus  il ne t  est pas deuee que tu n  enpledes le tierz . 
Cil meisme empereeur dit . 
Porce que tu proposes que tu feis transaction de ton eritage o ta suer por quoi tu li doiz une somme de deniers  et ia soit ce que ele ne pledast pas por l  eritage  neporquant la transaction fu fete por poor de plet  l  on entent que li denier furent conuenancié par droit . 
E por ce  se tu les ausses paiez  tu ne les peusses pas demander  et se tu ne les eusses paiez  tu t  en peusses estre trez en plet . 
Li empereres Alixandres dit . 
Plede o Ginian porce que ses peres fu tes procurierres et procura tes besoinges  et se il nie par deuant le iuge que il n  est pas tenuz à toi porce que transaction en fu fete  li iuges demandera en iugement de boene foi de combien de deniers la translaction fu fete  e se il apert que ele fust fete de mains de deniers que il ne sera proué que il te deuoit de la procuracion  il commandera que il te rende le seurplus . 
Cil meismes empereres dit . 
Quant cil qui est en loial aage a meu plet contre celui qui ot la baillie de procurer le et cil plez est estainz  il n  est pas dote que il remaigne nule autre auction fors sanz plus de tricherie  se transaction n  est fete espicialment de tricherie . 
Cil meismes empereres dit . 
Porce que tu reconoist que tu feis transaction o l  oir à celui qui iadis fu tes defenderres  se tu feis ce puis que tu fus en aage  tu desierres por nient que li couenanz soient depecié . 
Et ia soit ce que nus escriz n  en fust fez si comme tu proposes  neporquant se certaineté est fete des couenances par ta reconoissance  escriture qui seut tesmoignier les chose qui sont fetes n  est pas necessere . 
Cil meismes empereres dit . 
[ pr . 
] Porce que uos proposez que quant uostre mere out meu plet del testament uostre pere  qui n  estoit pas à droit fez  ele fist translacion o l  autre partie  si que ele eust une partie des biens et lessast le plet  reson de droit ne suefre pas que la querele qui est entrelessiee soit renouelee par uos qui estes oir uostre mere . 
Mes se foi n  est fete des couenanz  uos emplederoiz par droit l  autre partie de tant comme à uos apartient  quer se paine fu mise en la couenance  uos poez pleder por la paine  e se obligemenz de paroles est entrelessiez  l  auction qui demostre la chose qui a esté fete uos est couenable . 
Li empereres Gordians dit . 
Li conuenanz de translacion que cil a fet à qui tu otroias la decision d  un article et ne mie de tote la querele  ne puet de rien empeechier ta demande . 
Cil meismes empereres dit . 
Se plez est meuz des chose trespasseez  transaction en puet estre fete  mes la transaction qui est fete des choses qui sunt à uenir sanz le preuost n  est nule par l  auctorité de droit . 
Cil meismes empereres dit . 
Se li freres ta fame te treoit em plet por une possession que il te demandout  et couenanz fu fet entre uos en tel maniere si come tu allegues que se tel auersaires te paioit dedenz un certain ior . 
x . 
deniers d  or tu li leroies la possession  et se il ne les te paioit il ne t  en demanderoit rien d  ilec en auant  et cil qui eissi pramist ne fist pas satisfacion de la pramesse  il s  ensuit que tu  à qui la chose apartient  ne doiz pas plus estre traueilliez par lui . 
Et quant tu requerras de ce le preuost de la contree  il defendra que force ne te soit fete . 
Quer se l  autre partie eust boene auction en la chose  si la peust ele perdre par l  exception de tel conuenance . 
Li empereres Phelippes dit . 
Tu requierz trop engressement et contre nature et contre la foi de tes couenanz que tu puisses mouoir plet contre les filz ton frere por l  eritage ton pere  quer iamés les quereles ne seroient finees se l  en commençoit à trespasser legierement les transactions qui seront fete par boene foi . 
Li empereres ualentins dit . 
La transaction qui fu fete de ce que tes peres donna à toi et à ton frere en tel maniere que cil qui morroit sanz enfanz lessast tot à l  autre  est estable et ferme  quer la fraternel amor tolt que li uns ne couoite pas la mort à l  autre . 
Et la transaction ne puet estre pas depeciee en cest cas autresi come se tu eusses esté deceuz à fere le couenant  quer tu ne diz pas que tu fusses de l  aage à qui les lois suelent secorre . 
E se tu en fusses  si ne deusses tu pas auoir enterine restitution por les deuant dites causes . 
Cil meismes empereres dit . 
Li preuoz de la contree enquerra sauoir mon se transaction a esté fete entre toi et les aministreeurs de ta cité de chose qui fust en dote ou se tu lor as quité aucune chose qui te peust estre deue sanz nule dote  quer el premier cas  il commandera que la transaction soit tenable  mes el derrenier  il ne sofferra pas que la grace que tu leur as fete nuise à la cité . 
Li empereeur Dioclicians et Maximians dient . 
[ pr . 
] Il est contenu en pardurable establissement que les transactions qui sont fetes par poor ne doiuent pas estre tenables . 
Mes neporquant  tote maniere de poor ne soffit pas à rapeler les choses qui sont terminees par commun assentement  ainz couient prouer tel poor qui contiegne peril de salu ou torment de cors . 
E la qualité de la principal cause ne soffit pas à prouer tel force ou tel tricherie . 
Et por ce  se nule tel chose ne puet estre prouee  il ne couient pas renoueler les quereles qui sont terminees par commun assentement . 
Mes porce que tu affermes que cil o qui tu as fet transaction est tes sers et filz de ta serue  se ce est uoir que tu diz  une autre reson reforme le couenant . 
Quer il n  est pas dote  quant li seigneur font couenant o leur sers  il ne pueent estre tenu ne obligié par les couenanz . 
Cil meisme empereeur dient . 
Quant tes auersaires s  esforce d  aler contre les couenanz  reson et loialté commande que il rende la paine  et tu meismes le desierres  et puis reuiegne l  on au plet tot derechief . 
Cil meisme empereeur dient . 
Il couient à ce que tu puisses auoir de nos certaine response  que nos sachons la forme del couenant  sauoir mon se li couenanz fu simples et muz ou se il i out paine mise  car se il n  i out paine mise  il est clere chose que la demande à ton auersaire n  est nule  ne i ne puet auoir nule auction de demander toi aucune espicial chose par non de paine . 
Cil meisme empereeur dient . 
Il ne couient pas que les causes ou li plet qui sont finé par transaction soient renouelé par les letres l  empereeur . 
Cil meisme empereeur dient . 
Tu proposes que cele contre qui tu es uenuz à cort fina par transaction la querele que ele out contre toi  et quant ele out receu ce que tu li auoies pramis por finer le plet  ele saut ore arriere de la couenance  por quoi tu requierz ou que ele te tiegne couenant  ou que ele te rende ce que tu li donas . 
E tu as droit que tu demandes ce que tu li donnas se ele auoit passé . 
xxu . 
anz quant ele fist le couenant  et se il fu mis en couenant que se ele aloit encontre  tu eusses exception del couenant et action de demander ce que tu li donoies . 
Mes se il n  i out rien de ce  tu puet auoir l  exception del couenant et ne mie l  action de demander ce que tu li donas . 
Cil meisme empereeur dient . 
Il n  est pas deueé à fere translaction ou couenant de crime capital  fors sanz plus d  auoutire . 
Mes il ne list pas à fere transaction des autres communs crimes qui ne requierent pas paine de sanc  fors de faus acusement . 
Cil meisme empereeur dient . 
Li droit ne sueffrent pas que l  action qui est finee par boene foi soit renouelee por l  endroit d  instrument qui puis ait esté trouez . 
Mes se il est proué que tes auersaires ait porchacié la fin del plet  par ce que ele te soztrest ou par soit ou par autre les choses par quoi la uerité pout estre prouee  l  auction te remaint et l  exception del conuenant li est tolue par la replicacion de tricherie  e se ten action est ia perie dedenz le tens qui est establiz  tu puez pledier tant seulement de la tricherie . 
Cil meisme emperere dient . 
Il nos plest par droite reson que l  actorité des transactions ne soit pas mendre en terminer les quereles que cele des choses iugiees  quer nule chose ne s  acorde si à humaine foi come garder les choses qui sont couenanciees . 
Ne ce ne soffit pas à depecier la couenance que tu proposes que ele fu fete en la seconde eure de la nuit  quer nus tens ne refuse le consentement de celui qui a saine pensee et est de plus de . 
xxu . 
anz . 
Cil meisme empereeur dient . 
Porce que il est escrit que les choses qui sont donnees ou retenues por transaction sont à celui qui les reçoit autresi come se il les achetast  et les choses qui sont fetes par faintise ualent autretant come se eles ne fussent pas fetes  l  on demande por noient le pris qui fu pramis faintement . 
Cil meisme empereeur dient . 
Se tu estoies en aage quant tu feis transaction contestacion de tricherie ne sofist pas à despecier la transaction . 
Cil meisme empereeur dient . 
L  intention à cels à qui Artimedorus deuoit  qui out autres oirs que toi  ne te puet pas tenir se tu ne fus obligez por lui  mes ce dut estre tretié tant comme la cause fu entiere . 
Quer porce que tu proposes que li plez a esté finez par transaction  et que tu as paiez les deniers que tu acouenanças  tu requierz à tort que il te lise à demander ce que tu as paié que tu ne deuoies pas . 
Quer se tu n  eusses fet que prametre les deniers en la transaction  si ne te peusses tu pas defendre de paier les par exception de ce que tu ne le deuoies pas . 
Cil meisme empereeur dient . 
Se l  on ne doit rien plus demander des ce que l  on a receu por l  endroit de la transaction les choses qui sont contenues en l  instrument  tu uoiz que ten auersaire se puet defendre par l  aide d  exception . 
Mes se ele reconoist sanz fin de plet que ele rendra une certaine cantité de deniers  et ele dit que ele n  en doit plus  il ne t  est pas defendu que tu ne demandes et icele partie et le seurplus de la dete . 
Cil meisme empereeur dient . 
Se uos auiez plus de . 
xxu . 
anz quant uos feistes transaction o uostre oncle  et uos li quitastes en dons sanz nule condicion ce que il uos deuoit  la cause ne doit pas estre recommenciee encontre autres qui sont si oir por ce se uos proposez que uos le feistes en esperance d  auoir son heritage aprés lui . 
Cil meisme empereeur dient . 
Il est droiz de quoi nus ne doit doter que por la transaction que la mere face ne doiuent pas si fil estre serf . 
Cil meisme empereeur dient . 
Il est aperte chose que cil qui est sains par pensee puet fere transaction par droit  ia soit ce que il soit malades par cors  ne tu ne deusses pas requerre par engrés desierrier que tu peusses depecier tes couenanz porce que tu estoies malades par cors quant tu les feis . 
Cil meisme empereeur dient . 
[ pr . 
] Comment que transaction soit fete ou par deuant le gouerneeur de la contree ou ailleurs ou par escriture ou sanz escriture  il couient que ele soit gardee . 
Mes porce que tu proposes que tu feis une couenance par quoi tu deuoies receuoir une certaine chose  ia soit ce que escriture n  en fu pas fete ne peine n  i fu pas mise  et ia soit ce que auctions ne pout pas nestre del couenant  neporquant se tu demandes le tuen  et tes auersaires se ueult defendre par l  exception del couenant  tu useras de tel replication que il n  a pas paié ce qui fu el couenant . 
Et par ce  le porras tu contraindre d  acomplir le couenant . 
Cil meisme empereeur dient . 
Li droit defendent que les choses qui sont finees par general transaction ne soient pas recommenciees por l  endroit d  aucun espicial article qui puis soit trouez . 
E l  erreur de la proprieté de la chose  que autres tient que cil qui font la transaction el tens que il la font  ne puet rien nuire . 
Cil meisme empereeur dient . 
Il est grief chose à ton oes et plaine de crime que les choses qui sont terminees par transaction soient recommenciees  porce que tu reconois que à fere la transaction ot tricherie plus de par toi que de par celui contre qui tu nos requiers . 
Cil meisme empereeur dient . 
Se el couenant de la transaction qui est fete entre aucuns d  aucune certaine chose est contenu que rien plus n  en soit demandé  ia soit ce que il n  i ait pas mis que de cele chose ne soit rien plus demandé  neporquant l  auction des autres questions remaint entiere . 
Cil meisme empereeur dient . 
Se la sentence qui est donnee aprés ce que l  en a oï la cause n  est sozpendue par apel ou par enterigne restitucion  il est certaine chose que transaction est por nient fete sus la chose qui est iugiee . 
Et por ce  se tu n  as perie l  action que tu auoies ou par mise ou en autre maniere  li preuoz de la contree s  entremetra si come la costume des lois est  que il merra à effeut les choses qui sont pieça iugiees . 
Cil meisme empereeur dient . 
[ pr . 
] Se tu t  acordas que por le fonz que tu demandoies te fust donnee par transaction aucune certaine possession franchement  ne tu n  auoies pas en cel tens mains de . 
xxu . 
anz  ia soit ce que il fust aprés proué que cele possession ert obligiee à aucun  ou que autres i auoit part  li droit defendent que li plez qui est finez ne soit pas por ce recomenciez . 
Mes se il i out mis paine de garder les couenanz  ou se il furent escrit  tu en puez pledier par deuant le gouerneeur de la contree . 
Neporquant  se li sires del fonz ou autres chalenge enuers toi les choses por quoi la fin del plet a esté fete tant comme tu les tienz  tu n  en puez rien demander . 
Cil meisme empereeur dient . 
Porce que uos proposez que uos auez à uostre escient quité par transaction l  obligement par quoi uostres freres estoit obligiez à uos porce que il uos auoit eu en garde  et tricherie n  est pas fete à celui qui se consent à ce que l  en li fet  uos plaigniez por noient de tricherie  ne nus n  est estrainz par pramesse d  acomplir la pramesse de son propre heritage . 
Cil meisme empereeur dient . 
Quant il est mostré ueraiement que la transaction qui a pris fin par le remuement del siegneur ou par l  auction qui est perie fu fete par la proiere des amis à cels qui la firent  la profession à celui qui requiert que ele soit depeciee porce que ele fu fete par poor  si comme il dit  descueure sen engresté . 
Cil meisme empereeur dient . 
Se tu auoies plus de . 
xxu . 
anz quant tu feis la transaction  ia soit ce que il ne soit pas proué que ce qui te fu pramis t  ait esté rendu  ne cil que tu as trez en cause ne le t  offrent pas  la loialté de l  exception fet que tu ne puisses rien plus demander que ce qui te fu pramis . 
Cil meisme empereeur dient . 
Se les choses qui furent pramises en la transaction ne sont acomplies  il est certaine chose que l  on puet demander la paine qui i fu mise se l  en ua encontre . 
Cil meisme empereeur dient . 
Transaction ne uaut rien qui est fete sanz rien donner ou sanz rien retenir ou sanz rien prametre . 
Cil meisme empereeur dient . 
Ia soit ce que cil qui a encouenancié aucune chose par transaction se repente maintenant  neporquant li couenanz ne puet pas estre depeciez ne li plez recommenciez . 
E cil qui t  amonesta que il lisoit bien à partir soi de la transaction dedenz certaines tens  te dist faus . 
Li empereeur Graciens et ualentins et Theodoses dient . 
Là où couenance ou transaction est escrite et ele est confermee par paine  ou l  en doit fere ce qui est couenancié  ou une paine doit estre eniointe à celi qui la trespasse  o les choses qui li furent donnees por fere la  se ses auersaires ueult . 
Li empereeur Archemes et Honoires dient . 
[ pr . 
] Se aucuns qui ait plus de . 
xxu . 
anz ueult uenir contre les couenanz ou contre les transactions que il fist par sa propre uolenté  et sanz nule force  ou par proier le iuge ou par requerre les princes ou par ce que il n  acomplist pas ce que il pramist  se il afferma ce que il pramist el non de Deu le tot puissant  il n  estoit pas tant seulement diffamé  ainz perde s  action et rende la paine qui est contenue en la couenance  et perde la proprieté de ses choses  et tot le preu que il auoit eu de cele transaction ou de cel couenant . 
E tuit li preu seront assigné à cels qui garderont les droitures del couenant sanz bruisier . 
Et nos commandons que cil soient digne de soffrir le damage qui est establiz en ceste loi qui nostre non metront en lor couenances  o al mains le confermement as princes  et puis en les uoudront tenir . 
Li empereeur Leons et Anthemes dient . 
Se transaction ou couenances sont fetes por faus instrumenz  ia soit ce que seremenz soit fez de tenir les  nos commandons que eles soient depeciees quant la fauseté sera descouerte en tel maniere que se li couenant ou les transactions sont fetes de pluseurs causes ou de pluseurs articles  icele cause ou icele partie soit depeciee tant seulement  qui fu fete por le faus instrumenz  et li autre chapitre soient gardé fermement se eissi n  est par auenture que li plez qui est terminez fust commenciez por celui article qui est faus . 
Li empereeur Anastaises dit . 
Nos commandons que les transactions qui ont esté fetes ou qui seront fetes en totes les causes de condicion de seruage qui sont meues  ou qui de ci en auant seront meues  aient force  se il n  auient que eles chancelent en autre maniere . 
Ne nos ne uolons pas que il apere que eles ne doient riens ualoir porce que eles sont fetes de condicion de seruage . 
Ce est une constitucion greque d  erreur de iugement . 
Li empereeur Dioclicians et Maximians dient . 
Il a souent esté establi que erreur de plet donc ele nesse ou d  un article ou de pluseurs  ne fet nul tort à la uerité . 
E por ce  il est apert droit que les resons qui ont esté contees pueent estre recordees de rechief se les choses ne sont iugiees ou se transaction n  en a esté fete . 
E se tu as pramis par erreur de plet une somme de deniers autresi comme se tu la deusses  ia soit ce que tu ne la deuoies pas  tu puez auoir droite auction de toi deliurer . 
Cist tytres est de maintenir autrui causes . 
Li empereres Alixandres dit . 
Se li homme as autres et li nostre meisme sont si sage que il puissent defendre en plez cels qui le uoldront  il ne leur est pas deuee à fere le . 
Li empereres Antoines dit . 
Porce que tu n  apelas pas quant li preuoz d  Egipte te defendi que tu ne sostenisses iamés cause  obeis à son commandement . 
Li empereres Gordians dit . 
Se tu donnas caption que tu paieroies une somme d  argent solonc ce que l  en puet deuoir à certaine mesure à ennoré homme ou à auocaz  et tu prameis à rendre la autresi comme se tu l  eusses enpruntee  ne par lonc tens aprés ne t  assentis pas à dire combien ce seroit  tu te puez defendre par l  exception de deniers qui ne sont pas nombré  ce est à dire  porce que tes auersaires ne seit combien il te doit demander . 
E par ceste cause puez tu solonc la costume deliurer la caucion que tu as donnee . 
Li empereeur Dioclicians et Maximians dient . 
Aucuns s  esforce por noient de reuenir as questions qui sont terminees por couuerture de ce que li patrons de la cause n  i fu pas . 
Li empereres Costentins dit . 
Se aucuns des auocat sont troué qui mielz aiment granz loiers que boene renomee  et qui par non d  auocatie demandent des causes que il ont empris à defendre certaine partie o grief damage de celui qui la cause est et o rauine  il nos plest que cil qui mandront en ceste cruelté soient del tot mis hors de cel office . 
Li empereeur ualentins et ualeriens dient . 
[ pr . 
] Se aucuns ueult estre auocat  uns meismes ne soit pas iuge et auocaz en une meisme cause  quer il couient auoir aucune difference entre les iuges et les patrons . 
E deuant totes les autres choses  tuit li auochat defendent les pledeeurs en tel maniere  que il ne praignent pas congié de lesdengier ne de mesdire plus que li profiz de la cause le requiert  facent ce que la cause requiert  et s  atrempent de tort fere . 
Quer  se aucuns est si ianglierres que il li soit auis que l  en ne doie pas pledier par resons mes par mesdiz  il sofferra apeticement de sa renomee . 
Ne l  on ne lor doit pas donner si grant licence que aucuns lest la besoigne et s  entremete de fere ennui à son auersaire ou en apert ou en traison . 
En seur que tot  li auocaz ne face nul marchié ne nule conuenance o celui que il a empris à defendre en sa foi  ne nus de cels à qui il list à prendre ne despise ce que cil que il defent li dorra par sa propre uolenté por la grace de son office . 
Ne nus n  aloigne le plet de son gré . 
¶ E en la cité de Romme  li ennoré homme qui cel office uoldront eslire aient congié de defendre causes tant com il uoldront  si que il ne preignent pas de ce acheson de gaaignier uilainement  ainz querent par ce acroissement de loenge . 
Quer se il sont ataint que il beent à gaaing et à deniers  il seront nombré entre cels qui sont tresuil  si comme geté et forsligné . 
Quicumques ueult donc estre auocat de cels à qui nos auons otroié que il le soient  il a persone d  auocaz sanz plus tant comme il s  entremet d  auocatie . 
Et ne cuit pas aucuns que s  enneur soit amenuisiee se il a esleu le besoig d  ester soi et lessié la droiture de sooir . 
Cil meisme empereeur dient et li empereres Graciens dient . 
[ pr . 
] L  en doit poruoir que en ta cort cil qui sont plus noble ou par merites ou par aage ne soient pas tuit d  une partie  si que il couiegne que l  autre partie soit sostenue par les rudes et par les nouials . 
E por ce  se en une cort sont tant seulement deus ou pluseur qui soient de graigneur renommee que li autre  li offices al iuge soit de departir les auocaz iuelement  si que l  une partie en ait en s  aide autretant comme l  autre . 
¶ E se aucuns est qui refust à edier à aucune des parties quant li iuges l  en aura amonesté  par tel excusation qui ne puisse estre prouee  il perde la cort  et sache que li offices d  auocatie ne li porra iamés estre renduz . 
¶ E se aucuns de cels qui pledent est descouerz que il ait fet marchié o pluseurs à chascun par soi  et que il ait tolu à son auersaire par tel barat pooir d  auoir autretant defendeeurs  il mostre sanz dote que il sostient desloial cause et si aperceura que il a escharnié l  auctorité al iuge . 
Li empereres Leons dit à un preuost . 
Nus ne se mete en la compaignie des auocaz ne en ta cort  ne el iugement prouincial  ne par deuant aucun autre iuge se il n  est embeuz des sainz misteres de la religion crestiene . 
E se il est fet en autre maniere en ta cort par aucun enging  tes offices sostendra damage de . 
c . 
liures d  or por condempnement . 
E cil meismes qui contre nostre sage establissement osera emprendre l  office d  auocatie  et dotera le de defendement qui est deueez  il sera ostez de l  office d  auocatie  et perdra ses biens et s  ostendra paine de pardurable essil . 
E sachent li gouerneeur des contrees que cil en qui baillié ce sera fet perdra la moitié de ses biens  et s  ostendra paine d  essil iusqu  à . 
u . 
anz . 
Cist tytres est des auocaz à diuers iuges . 
Li empereres Antoines dit . 
Se tu cuides que li patrons de la cause ait muee la uerité et tu le puez prouer  sentence sera donnee contre lui por son mesfet  et puis orra l  en autre foiz la principal cause . 
Mes se tu ne mostres que il ait muee la uerité  tu seras encoupez de faus accusement et les choses qui furent iugiees contre quoi l  en li apela pas seront tenables . 
Li empereeur ualentins et Gracians et ualerians dient . 
Nos ne uolons pas que cil qui par force doiuent à leur païs seruises et defendement s  en esloignent  ne que il aillent foloiant . 
Neporquant  nos leur otroions que il aient es causes offices d  auocaz et aillent à cort en lor propres citez  en tel maniere que il ne leur soit pas otroié à estre contre le preu de la cité en quoi il ont ceste enneur . 
Li empereeur Arthemes et Honoires dient . 
Aucuns des auocaz qui n  est pas liez des laz de la cort ne reçoiue pas les baillies des contrees  si que à cels qui les couoiteront en soit close l  entree  et à cels qui ne le uoldront pas n  en soit pas force fete . 
L  empereeur Theodose et Honoires dient . 
Li auocat de ta cort et de toz les iugemenz puissent  autresi come li cheualier  aquerre à leur propre seigneurie autresi come leur propre chatel quant que il ont aquis par cel office et par cele acheson aprés la mort leur peres . 
Li empereeur Dioclicians et ualerians dient . 
Quanque nos auons donné par la largesce de nostre corage as auocaz de la grant preuosté d  Orient por la reuerence de leur estuides  ce meisme sachent li patron des causes de la noble preuosté d  urbicaire qui leur est donné par cest present establissement . 
Cil meisme empereeur dient . 
Nos establissons que nule cure ne soit eniointe ne par ta preuosté ne par autre iuge as auocaz qui par deuant toi doiuent maintenir les causes  e aucuns ne cuit pas que nule chose doie estre eniointe as auocaz des contrees ne à cels as iuges . 
Nule maniere de seruise ne soit donc eniointe as auocaz  ne nule autre chose ne leur soit commandee fors iugement en cel leu tant seulement où il ont l  office d  auocatie . 
Et li offices qui essaiera à bruisier les rueles de ceste loi  sofferra paine de . 
l . 
liures d  or . 
Cil meisme empereeur dient . 
Nos iuions que l  auocatie de la tresnoble preuosté d  Illire ait autretex priuileges et autretex quitance comme l  auocatie de la haute preuosté d  Orient a . 
Cil meisme empereeur dient . 
Porce que l  auocatie de la preuosté comprise par le nombre de . 
c . 
l . 
auocaz qui ne puent estre creuz n  apeticiez  nos commandons que cil qui de cele compaignie uienent à estre patron des choses qui apartienent à la borse l  empereeur  soient gardé franc des laz de tote uil condition  et il e li fil que il ont engendrez ou que il engenderront . 
E puis que il auront mis ius cel office  et uns anz sera acompliz  il se departent de la compaignie as auocaz et soient o les contes de nostre consistoire . 
E si commandons par l  auctorité de ceste loi que tot ce que li auocat de ta haute cort porront conquerre par aucun cas ou par aucun titre soient leur autresi comme leur propre  ne que nus de leur lignage n  i chalenge nule droiture  si que totes cez choses soient tenables en l  auocatie de la preuosté d  urbicaire . 
Cil meisme empereeur dient . 
Se aucuns des auocaz de ta haute cort ou de la preuosté d  Illire ou d  urbicaire ou de cels qui defendent les causes es iugemenz des contrees reçoit par l  eslection de consiege le don et la poesté de gouerner aucune contree quant il aura tenue sa baillie enterignement et sanz aucun corrumpement de sa renommee  il ait poesté de reuenir à l  office donc il fu ostez et de quoi il soloit gaagnier ce que mestiers li ert  ne il ne li soit pas defendu par aucune enuie que il ne puissent derechief defendre causes comme deuant . 
Li empereeur Antoines et Marc dient . 
Nos commandons que li dui auocat qui sont troué plus haut en ta cort soient esleu chascun tierz an al defendement de la borse l  empereeur  o celes meismes enseignes de dignité et de priuileges que cil auoit qui deuant ce estoit toz seus fez patrons et defenderres de la borse l  empereeur . 
Li empereres Leons dit . 
[ pr . 
] Nos establissons que il ne lise à nul à acompaignier aucun en l  office d  auocatie as . 
c . 
l . 
auocaz que la haute preuosté prendra à sont conseil . 
E nus ne soit autrement acompaigniez à la compaignie des auocaz de ton siege  se il ne mostre auant en la cort al gouerneeur de la contree dont il fu nez tel chose par quoi il apeire que il n  est pas sozmis à uil condition ne à la fortune des menues genz  se li preuoz ou li gouernierres de la contree est à examiner le  e se il n  i sont  il le face par deuant le defendeeur del chastel dont il est . 
E si uolons que li mestre de droit iurent et tesmoignent par escrit que cil qui uelt estre mis en la compaignie des auocaz set assez de droit  e si uolons que li fil as auocaz de ta hautece qui or maintienent les causes  ou qui de ci en auant les maintendront  soient par deuant les autres en cel nombre . 
E en seur que tot nos uolons que il lise à cels qui seront troué les . 
c . 
et . 
l . 
auocaz de ton siege à maintenir causes par deuant le uisconte  ou par deuant le preuost del siege l  empereeur ou par deuant le conte d  Orient  ou par deuant les uicaires  ou par deuant les gouerneeurs des contrees . 
Cil meisme empereres dit . 
Nos establissons que il ne soit pas en ton iugement en quanz anz li patrons de la borse l  empereeur ait parfet son office  ainz uolons que il le fenisse en deus anz seulonc l  anciene costume  sans toz les priuileges que li prince de ça en arrieres otroierent à cele compaignie . 
Li empereres Leons dit . 
[ pr . 
] Nos auons par droit receu la requeste as auocaz de la noble cité d  Alixandre que il nos ont enuoiee de l  asemblee de leur cort et del patron as choses qui apartienent à la borse l  empereeur  si confermons par cest establissement que il soient establi . 
l . 
en leur assemblees  et que leur non soient escrit  et que il facent l  office d  auocat en la cort al preuost del siege l  empereeur  et en cele al duc des marches d  Egipte quant aucuns les en requerra  et li autre qui i seront outre cel nombre maintiegnent causes par deuant autres iuges de cele meisme cité d  Alixandre  e li fil à cels qui eissi seront establi soient mis par deuant les autres en leu de cels qui defandront de cel nombre . 
Et quant cil qui istra de cele compaignie por estre patron des choses qui apartienent à la borse l  empereeur aura acompli deus anz  il soit en guerredon de ses traualz ennorez d  autretel dignité comme ont li gouerneeur des contrees  si que congiez et poirs ne leur soit pas deueez que il ne defendent cause quant mestier sera por soi et por lor filz et por lor fames et por leur peres et por totes les persones de leur lignage iusqu  aul quart degré . 
E quant il auendra que li patrons de la borse l  empereeur morra  cil qui est plus prochains del degré où il estoit quant il fu esleuz à cel office soit sanz delaiement mis en son leu  si que li oir al mort n  aient nule esperance que de ce leur puisse nus preuz estre aquis . 
E tuit li priuilege que il ont eu iusque ci soient gardé de ci en auant entierement et sanz malmetre  si que quant ceste franchise leur sera gardee  il puissent garder l  eneur de nostre empire en repos et en pes tot le remanant de leur uie  et nule cure ne leur soit eniointe malgré leur . 
Cil meisme empereeur dit . 
Li auocat qui esclerent les dotes des causes et es drecent souent par la force de leur defense les choses qui sont escolorgiees es communes besoignes et es priuees  et rapareillent les choses qui sont dechaetes  ne profitent pas mains à l  umain lignage que se il sauuassent le païs et les peres par batailles et par plaies  et nos ne creons pas que cil seul defendent nostre empire qui se combatent o gleues et o escuz et o haubers  mes li auocat autresi bien  li patron des causes s  entrauaillent bien  qui se fient en la garnison de leur glorieuse uoiz et defendent l  esperance et la uie et les oirs as laboreeurs . 
Li empereres Leons dit à Dioscore le preuost . 
[ pr . 
] Aprés les deus patrons des choses qui apartienent à la borse l  empereeur qui par les establissemenz qui sont mis deuant cest sont garni des benefices l  empereeur  nos iuions que li . 
lxiiii . 
auocaz qui sont en ta preuosté aient des le premier iusqu  al derrenier icels meismes benefices  de quoi li patron de la borse l  empereeur et leur fil sont ennoré  et si aioistons à ces choses que se li patrons de la borse l  empereeur muert en cel office  il et franche poesté de donner ou par testament ou sanz testament à ses oirs  qui que il soient  ou priué ou estrange  totes les choses que il a conquises puis que il commença cel office . 
Li empereres Zenons dit à Iustin le preuost . 
A la samblance des . 
lxiiii . 
auocaz de la cort de la grant preuosté  li . 
xu . 
qui ont les premiers degrez en ta cort aprés le patron de la borse l  empereeur aient icels meismes priuileges et icels benefices que li patron de la borse l  empereeur ont et lor fil . 
Cil meismes empereres dit Apolin preuost d  Illire . 
[ pr . 
] Nos commandons que l  auocation de ta cort soit comprise par . 
c . 
l . 
auocaz  si comme il a esté establi deuant ce  et que cil nombres soit acompliz par l  eslection de ton siege totes les foiz que il sera amenuisiez ou par mort ou par autre cas  en tel maniere que d  or e iusqu  à deus anz soient esleu à acomplir le deuant dit nombre sanz fere nule enqueste de quel condition il sont  sauue l  auction as serianz  se il en ont nule contre els de quoi il est certaine chose que ele faut quant cil contre qui ele estoit a acompli l  office del patronnage de la borse l  empereeur . 
Et quant li dui an seront passé  cil qui uoldront estre assemblé o les auocaz de ta cort  il n  i soient pas receu se il n  est esclerié par escrit que il ne soient pas de uil condicion . 
E nos establissons que tuit li priuilege qui ont esté otroié as auocaz de la grant preuosté d  Orient par les princes qui ont esté ça en arrieres  ou par l  empereeur Leon qui fu de haute memoire ou par nos establissemenz  uaillent toz iorz sanz nule discorde as auocat de ton glorieus siege . 
Li empereres Anastaises dit à Eusebe le mestre des offices . 
[ pr . 
] Nos auons receu la requeste al uisconte d  Ase par quoi il senefia à noz orilles que li auocat de sa cort auoient requis par commune requeste que il aient par nostre franchise aucune dignité aprés ce que il auront lessié l  office d  auocatie . 
Nos commandons donc que quant il auront acompli le deuant dit office chascuns de cels qui orendroit sont en leur compaignie  ou qui aprés ce i seront solonc le tens  ait cele meisme dignité que li quens de la premiere ordre a  si que il reçoiuent el tens de leur repos le fruit des traualz que il ont soffert et que por la foi et por le loiauté que il ont gardee enuers cels que il ont defenduz soient il departi de la multitude des hommes par droit de basse condicion et assemblé par droit as nobles hommes . 
Cil meismes empereres dit à Thomas preuost d  Illire . 
Nos commandons que li auocat de ton haut siege qui seulonc le tens sont leué al degré et à l  office del patronnage de la borse l  empereeur  et leur enfanz qui ia sont né  au qui aprés ce nestront  soient gardé quité et franc del lien de tote condicion basse  quer ce a esté de pieça otroié es sainz establissemenz à la noble preuosté d  Orient et à cele d  Urbicaire et il n  est pas dote que cez . 
ii . 
poostez tant seulement ne sont pas iuels mes la tenue est leur pareil . 
Cil meismes empereres dit à Costentin le preuost . 
[ pr . 
] Nos commandons que li primaz des auocaz de la cort al noble conte d  Orient ait par deus anz l  office de patron de la borse l  empereeur et reçoiue par cez deus anz les conforz qui li seront establi par commun assentement  e quant li dui an seront passé  il lest l  office d  auocatie  e la compaignie des deuan diz auocaz soit gouernee si que il ne soient que . 
xl . 
 en tel maniere que se il en i a ia plus  cil qui plus i sont ne soient pas geté de l  office des auocaz mes nus autres n  i soit aiostez que la compaignie des auocaz ne passe le nombre de . 
xl . 
E si commandons que cil qui auront acompli l  office del patronnage de la borse l  empereeur  si com il est establi  ne soient pas destorné que chascun ne puisse fere office d  auocat por soi et por autre  et por sa fame et por le pere sa fame et por sa mere et por son gendre et por sa bruz et por ses enfanz et por ses sers et por ses coutiueeurs qui apartienent à lui  ne leur mesons ne soient greuees de nul seruise se il uuelent auoir tuit cest auantage en une meson tant seulement . 
En seur que tot  nos commandons que por les semonses soit gardee la mesure que nos auons enuoiee por els et por leur coutiueeurs et por leur sers  si que congiez ne soit donnez à nul de trespasser cele mesure encontre els . 
Ne nos ne uolons pas que de ci en auant soit aucuns acompaigniez al deuant dit nombre des auocaz deuant que l  en sache que il ait esté endoctrinez es lois partant de tens comme il est establi . 
E si uolons que li fil as auocaz qui encor sont en l  office d  auocacie ou à cels qui ont acompli l  office del patronnage de la borse l  empereeur qui encore uiuent ou qui sont mort  soient mis pardeuant les estranges qui uoldront uenir à tel office et soient acompaignié à l  assemblee des auocaz par grace et sanz nul costement se il ont receu la doctrine des lois par tant de tens comme il est establi . 
E que l  en se poruoie de cels qui ont receu ou qui receuront l  office del patronnage de la borse l  empereeur  et ne mie tant seulement de cels qui uiuront puis que il auront acompli  mes de cels qui morront en l  office  nos commandons que li oir as patrons de la borse l  empereeur qui sont apelé à tel degré  ia soit ce que la mort les deuancisse  si que il ne puissent pas acomplir leur office  aient leur biens autresi bien comme li oir à cels qui l  ont acompli ou qui l  acompliront  et que il ne soient contraint de sostenir la cure de nul commun office se il ne uelent  et il ne soient greué de nule maniere de seruise se ce n  est par nostre espicial auctorité . 
E se aucuns les uelt trere en cause  il soient semons pardeuant le conte d  Orient  qui est leur auenant iuges  et pledent en sa cort . 
Cil meismes empereres dit à Eustace le preuost . 
[ pr . 
] Il couient guerredonner par principals loiers l  office as auocaz qui est loables et durement necesseres à la uie des hommes . 
E por ce  nos commandons que li patron de la borse l  empereeur  qui solonc le tens seront en ta cort  soient entre les nobles contes de nostre saint consistoire el sollempnel ior de la feste des kalendes de ianuier  de l  an tant seulement en quoi il sont en cel office  et reçoiuent o els le confort de nostre hautece . 
E quant il auront acompli cel office  se il ont nobles fiulz  il soient mis en la compaignie des notaires por fere les letres as princes et as barons . 
E se aucuns est amonestez  par les lettres de ton siege  por dete que il ait reconeue ou por cause de quoi il soit accusez  et il soit apareilliez de mostrer sa confession  il ne le face pas par deuant arbitre  ne par deuant iuge delegat  mes pardeuant les patrons de la borse l  empereeur qui seront en cel tens  ou par deuant l  un se li autres n  i puet estre . 
E se aucuns ueult metre auant loials allegations de noces qui ont esté celebrees par corage de fere mariage d  une part et d  autre sanz auoir instrumenz de doere  et des enfanz qui sont né de tel mariage et qui aprés en nestront  il les couient metre auant par escriz par deuant les patrons de la borse l  empereeur qui seront en cel tens  ou par deuant l  un se li autres n  i puet estre  si comme nos auons auant dit  en tel maniere que les allegations qui seront fetes en derriere des persones contre qui eles sont fetes  soient lessiees sanz determiner iusqu  à tant que eles i soient . 
Et quiconques uoldra franchir les sers pardeuant les uiscontes  les franchises soient donnees et prononciees par la propre uoiz as auocaz . 
E li autre priuilege qui pieça ont esté otroié as deuant diz patrons de la borse l  empereeur et as auocat qui encor maintienent l  office d  auocatie seulonc le tens durent en leur estableté et en leur fermeté par cest nostre confermement . 
Cil meismes empereres dit à Sercie le preuost . 
[ pr . 
] Nos auons iugié par auenant atreinpement à receuoir les requestes as auocaz de la cort de la preuosté de la contree de Syre . 
E si commandons que li primaz qui sera seulonc le tens pardesus els ait par deus anz l  office del patronnage de la borse l  empereeur et reçoiue par cez deus anz les conforz qui seront establi par commun assentement . 
E quant li dui an seront passé  il lest l  office d  auocacie et la compaignie des deuant diz auocaz soit gouernee  si que il ne soient que . 
xxx . 
 en tel maniere que se il en i a ia plus  cil qui plus i sont ne soient pas geté de l  office as auocaz  mes nus autres n  i soit aiostez que la compaignie des auocaz ne passe le nombre de . 
xxx . 
E si comandons que cil qui auront acompli l  office del patronnage de la borse l  empereeur  si come il est establiz  ne soient pas destorné que chascuns ne puisse fere office d  auocat por soi et por sa fame  et por le pere sa fame et por sa mere et por son gendre et por sa bruz et por ses enfanz et por ses coutiueeurs et por ses sers qui apartienent à lui  ne leur mesons ne soient greuees de nul seruise se il uuelent tuit auoir cest auantage en une meson tant seulement . 
E en seur que tot  nos commandons que por les semonses soit gardee la mesure que nos auons enuoiee  por els et por leur coutiueeurs et por leur sers  si que congiez ne soit donnez à nul de trespasser cele mesure encontre els . 
Ne nos ne uolons pas que de ci en auant soit aucuns acompaigniez al deuant dit nombre des auocaz deuant que l  on sache que il ait esté endoctrinez es lois par tant de tens com il est establi . 
E si uolons que li fil as auocaz qui encor sont en l  office d  auocacie  ou à cels qui ont acompli l  office del patronnage de la borse l  empereeur qui encor uiuent ou qui sont mort soient mis pardeuant les estranges qui uoldront uenir à cel office  et soient assemblé à la compaignie des auocaz  par grace et sanz nul costement  se il ont receu la doctrine des lois par tant de tens com il est establi . 
E que l  on se poruoie de cels qui ont receu ou qui receuront l  office del patronnage de la borse l  empereeur  et ne mie tant seulement de cels qui uiuront puis que il l  auront acompli  mes de cels qui morront en l  office  nos commandons que li oir as patrons de la borse l  empereeur qui sont apelé à tel degrei  ia soit ce que la mort les deuancisse  si que il ne puissent pas acomplir leur office  aient leur biens autresi bien comme li oir à cels qui l  ont acompli ou qui l  acompliront et que il ne soient contraint de sostenir la cure de nul commun office se il ne uuelent  e il ne soient greué de nule maniere de seruise se ce n  est par nostre espicial auctorité . 
E se aucuns les ueult trere en cause  il soient semons par les letres al preuost en qui ballié il sont qui est leur auenanz iuges et pledent en sa cort . 
Cist titres est des auocaz à la borse l  empereeur . 
Li empereres Anastaises dit . 
Porce que tu proposes que tu as sostenu les causes des choses qui apartienent à la borse l  empereeur  ia soit ce que tu nies que tu n  as pas receu ton salaire  neporquant tien toi en ce que tu as commencié  quer il est deuee que cil qui ont sostenu causes por la borse l  empereeur ne doignent conseil ne aide encontre . 
Li empereeur ualentins et ualerians dient . 
Tu peuz par nostre auctorité aidier à tes priuez contre la borse l  empereeur por que tu lesses à receuoir la cause que tu tretas quant tu estoies auocaz de la borse l  empereeur . 
Li empereres Constantin dit . 
Li auocaz de la borse l  empereeur se gart por poor de paine que il ne çoile les choses qui apartienent al preu de la borse l  empereeur  et que il ne mueue plet à tort el non de la borse l  empereeur se il n  a droite cause . 
Li empereeur Gracians et ualeriens et Theodoses dient . 
Cil qui oent le conte de noz priuees choses et qui sont pardesus les causes et pardesus nostre tresor recoiuent les plez quant li auocaz de la borse l  empereeur sera presenz . 
Cist tytres est de l  erreur as auocaz ou à cels qui forment les libelles ou les prieres . 
Li empereres Alixandres dit . 
Les choses que li auocat alleguent  quant cil qui les causes sont sont en present  doiuent ualoir autretant comme se li seigneur meisme des causes les alleguassent . 
Li empereres Gordians dit . 
Les erreurs à cels qui escriuent les proieres ne puent pas greuer la uerité  et por ce  se tu puez prouer que li condempnemenz de quoi tu proposes que mention est fete el premier libelle n  i fu mis fors par erreur  cil qui doit tretier la cause saura bien que il ne couient pas quasser les allegacions . 
Li empereeur Dioclicians et Maximians dient . 
Il ne couient pas rapeler par letres les causes qui sont terminees par sentenence . 
Et ce qui est establi que l  erreur des auocaz ne nuise pas à cels que il defendent  ne te puest edier  quer tu estoies en present  ne ne contredeis pas en apert dedenz trois iorz ce que ces auocaz auoit fet  ne n  apelas pas aprés la sentence se il t  estoit auis que ele te grauast . 
Cist tytres est que li iuges acomplisse ce qui defaut as auocaz . 
Li empereeur Dioclicians et Maximians dient . 
L  on ne doit pas doter que li iuges ne puisse acomplir ce que li pledeeur ou cil qui les causes sostienent dient mains que il ne doiuent  et que il ne puisse dire ce que il soit que s  acorde as lois et à commun droit . 
Cist tytres est de quels causes male renomeement . 
Li empereres Seuerins dit . 
Tu ne perz pas ta boene renommee por ce seulement que tu as esté mis en chartre et liez par le commandement de loial iuge se tel sentence fu auant donnee sus toi par quoi tu deusses estre diffamez . 
Cil meismes empereres dit . 
L  on ne puet pas entendre que cil soit dampnez de larrecin ne de rapine ne de chatel tolu  que  porce que il auoit pris plus que il ne deuoit par non de trëuz  fu condempnez par le preuost à rendre à double ce que il auoit receu plus que il ne deuoit . 
Cil meismes empereres dit . 
Ia soit ce que plus cruel sentence deust estre donnee sus toi  neporquant porce que li uisquens fu meuz par certaines resons et donna plus debonnere sentence  et comanda que tu t  atenisses par deus anz de l  ordre des cheualiers  il est aperte chose que quant cist termes fu passez tu ne fus pas el nombre des infames  porce que il semble que li iuges te quitoit aprés deus anz la defense que il fesoit que tu ne fusses en la compaignie des cheualiers . 
Li empereres Seuerins dit . 
Se tu prueues que Possidoines  qui par la sentence al uisconte fu enuoiez en essil à un an  deust estre dampnez par essil de . 
u . 
anz  por ce ne le couient il pas tenir por infame  quer il semble que l  aspresce de la sentence puet bien estre adouociee o les autres damages . 
Cil meismes empereres dit . 
Il est defendu que li cheualier qui sont apelé doien  porce que il ont . 
x . 
cheualiers soz els  ne leur fil  ne soient pas chastié par batement . 
Mes se li uisquens prononça que tu eusses fet tort  il est encoupez de male renommee . 
Cil meismes empereres dit . 
Cil qui à tens sont donné à commun seruise  il reuienent à leur estat quant li tens est acompliz  mes il sont toz iorz puis infame . 
Li empereres Antoines dit . 
Nus qui est atenuz des biens son pere n  est por ce infames . 
Cil meismes empereres dit à une fame . 
Se tu es condempnee de larrecin  ia soit ce que tu n  aies pas esté fustee  tu es diffamee . 
Mes se la chose que autres a emblee est trouee sus toi qui rien ne sauoies  la dure sentence que est donnee sus toi n  empire pas ta renommee . 
Cil meismes empereres dit . 
Nus n  est diffamez por defendre ce que il fist en enfamee . 
Cil meismes empereres dit . 
Cil est difamez qui par son serf meismes est dampnez de tort fere . 
Li empereres Alixandres dit . 
Cil qui abandonent leur biens  ia soit ce que leur biens soient uendu por cele cause  neporquant il ne sont pas por ce diffamé . 
Cil meismes empereres dit . 
Les choses que li peres qui blasme ses enfanz escrist por son testament ne diffame pas les filz  mes l  opinion de celui qui desplout à son pere est molt empoiriee enuers boene gent . 
Li empereres Gordians dit . 
Tes oncles ne crieme nul diffamement por ce se il fu batuz por un crime se sentence ne fu donné contre lui qui diffamast . 
Cil meismes empereres dit . 
Li tens en quoi les fames qui ont perdu leur seigneurs doiuent plorer est amenuisiez par l  esgart de la tres haute ordre des princes  et li tristes habiz et les autres enseignes de tel maniere sont quité as fames  mes il ne leur est pas otroié à marier soi dedenz les tens que les fames suelent plorer leur mariz . 
E se ele se marie dedenz le tens  et ele et cil qui la prent à fame  neïs se il est cheualiers  encorent à toreiorz en mauuese renommee . 
Cil meismes empereres dit . 
Il est aperte chose que cil qui est menez par uille por batre et por mostrance que il est meufeteurs est diffamez et pardurablement . 
Cil meismes empereres dit . 
Li pardurables establissemenz ne diffame pas tant seulement cels qui sont dampné de tort fet  mes cels qui en font couenant . 
E il nos plest que l  entende par cels qui font couenant cels qui par marchié donnent aucuns deniers por leur mauuese conscience . 
Li empereeur Carins dit  et Numenes dient . 
Il ne semble pas que l  interlecutoire que li preuolz donna diffamast celui de qui tu te plainz  quer il n  a pas esté espicialment dampnez par tot ne por force que il feist  ainsi a esté greuez par l  ire al preuost et amonestez que il ament sa uie . 
Li empereeur Dioclicians et Maximians dient . 
Cil doiuent estre diffamé qui contre droit et engressement demandent usure por soffrance de deniers que l  en leur doit d  usure . 
Cil meisme empereeur dient . 
Se ti frere estoient dedenz aage et il se firent regarder al peuple por mostrer l  art as ioeeurs tant seulement  il n  ont pas por ce perdu leur renommee . 
Cil meismes empereeur dient . 
Cil qui ront la foi de la compaignie est diffamez  et se il est semons en son non  il est tenuz à fere satifacion por son compaignon . 
Cist tytres est de procurateurs . 
Li empereres Pius dit à Seuer . 
L  on demande al procurateur caution que ce sera estable que il fera totes les foiz que l  en n  est pas certain que la besoigne li ait esté commandee . 
Li saint frere dient . 
Porce que tu diz que la cause por quoi tu es empledié est por chatel  tu puez bien respondre à ton auersaire par ton mari quant il aura fet les sollempnitez que procurateurs doit fere  quer les causes qui sont menees por chatel pueent d  une part et d  autre estre demenees par procurateurs . 
Li empereeur Seuerins et Antoines dient . 
[ pr . 
] Fai semondre pardeuant le preuost celui qui procure les choses as oirs qui te doiuent si come tu diz ce que tu baillas à leur pere sus sa loialté et il sera contraint de respondre toi  ou il sera defendu solonc la forme de iurisdicion que il ne s  entremete de leur besoignes . 
E se li oir ne sont defendu  li preuolz se conseillera sauoir mon se il te doit metre en possession  et ensuiura la iurisdicion de quoi l  en seult user enuers cels qui n  ont point de defendeeur . 
Cil meisme empereeur dient . 
Porce que tu diz que iugement fu fez parderriere toi  il est droiz que la defense de la cause te soit rendue  ne ce ne te nuira pas que ta fame fu al iugement et s  acorda à la sentence  quer autrui besoignes ne pueent pas estre tretiees par fames se les auctions ne leur sont otroiees  si que la chose et li gaainz soit leur propre . 
Li empereres Antoines dit . 
Il est contenu en pardurable establissement que il couient refuser les actions à celui qui ueult demander el non de celui qui n  est pas presenz  se il ne le ueult defendre . 
Cil meismes empereres dit . 
Il n  est pas en dote que cil qui est coupables d  aucuns crime ne puet pas receuoir le defendement d  aucune cause deuant que il ait purgiee sen innocence . 
Cil meismes empereres dit . 
Il ne couient pas cheualier pledier par non de procurateur  ne por son pere ne por sa mere ne por sa feme ne por noz letres  quer il ne li est pas otroié por le commun profit que il reçoiue autrui defense ne rachat autrui besoignes ne ne uiegne pledier por autrui . 
Cil meismes empereres dit . 
Se aucuns te demanda que tu demandasses ce que l  en li deuoit  tu ne puez pas commander à autre que il le demant deuant que la contestacion soit fete . 
Cil meismes empereres dit . 
Cil qui deseruent leur soudees pueent bien sanz mesfet entremetre soi de leur besoignes  ne l  on ne puet pas dire que cil qui porsuiuent les auctions qui leur sont otroies por cause droite et honeste face autrui besoigne . 
Quer ia soit ce que li contenz soit pris par boene foi de persone à autre  nequeden il n  est pas dote que ce ne soit sa chose que il demande  ne ce n  est pas tant seulement lede chose  ainz est desloial chose que ce soit defendu à mes cheualiers . 
Cil meismes empereres dit . 
Se li procureres qui est establiz à un certain article à plus fet que l  en ne li comanda  ce ne pout rien nuire à son seigneur . 
Mes se il out pleniere poosté en tote la cause  l  en ne puet pas rapeler la chose iugiee . 
E neporquant  se il a fet aucune chose par barat ou par tricherie  il ne t  est pas defendu à empledier le seulonc la forme des iugemenz . 
Cil meismes empereres dit . 
[ pr . 
] Li defendeeur ne li procureeur ne pueent pas en leur persone fere procurateur en la chose à cels que il defendent ou procurent  mes il doiuent establir un demandeeur . 
Mes cil ou cele qui sont desoz la main al procureeur ou al defendeur pueent ordener procureeur à demander ou à respondre par la uolenté del defendeeur ou del procureeur . 
E meisme li defendeeur ou li procureeur quant il ont fete la contestation del plet pueent bien fere procurateur  autresi comme li procureeur qui font la contestation del plet . 
Cil meismes empereres dit . 
[ pr . 
] Il ne fu pas besoinz de demander à ton fil qui soffroit à toi defendre se il en auoit commandement por deus resons  ou porce que aucuns ou priuez ou estranges puet sanz mandement estre receuz à defendre autre par donner soufisamment caution et o les autres sollempnitez  ou porce que se li filz ueult demander aucune chose el non de son pere  il n  est pas contrainz de prouer que il en ait commandement . 
Mes porce que tes filz n  auoit pas encore acompli droit aage  le pout li iuges par droit metre arriere de la procuration  mes il fu molt meulz droiz d  oïr tel defendeeur que de condempner griement toi qui n  i estoies pas por contumance et porce que tu n  auoies qui te defendist . 
Li empereres Gordians dit à un cheualier . 
Tu puez en tel maniere porsuiure l  action que ta mere te commanda  se il ne te fu opposé quant tu feis la contestation del plet que tu estoies cheualiers  par quoi tu ne pooies porsuiure autrui action comme procurateurs  mes ce ne te puet pas estre opposé ore quant l  en apele . 
Quer se la chose fust entiere  la reson del pardurable establissement ne sofrist pas que tu porsuiuisses l  auction que tu auoies receue en autrui non . 
Cil meismes empereres dit . 
La sentence qui fu donee contre toi n  est mie por ce mains tenable  que ten auersaire qui auoit mains de . 
xxu . 
anz commanda sanz procureeur la cause à tretier à son mari . 
Quer li aagés seult edier as geunes en defendre les de damage  mes il ne leur seult pas nuire es choses qui tornent à leur preu . 
Li empereeur Dioclicians et Maximians dient . 
Tu reconneu apartement en tes proieres que tu as rachaté ton plet contre boenes meurs . 
Quer receuoir procuration  qui est office que l  en doit fere par grace  n  est pas chose que il ne lise bien à fere . 
Tel maniere d  office soient donc receu en tel maniere  que cil qui les receuront n  en puissent estre repris . 
Cil meismes empereres dit . 
Il est certaine chose et aperte que li procurerres ne li demanderres d  aucune possession n  ont pas pooir de uendre la seigneurie des choses se il n  en ont receu espicial commandement . 
Et por ce  se tu achetas d  els le fonz sanz la uolenté del seigneur  tes desierriers n  est preuz  par quoi tu requierz que por tel achat te soit otroié la seigneurie de la chose . 
Cil meismes empereres dit . 
Nus n  est contrainz de receuoir procuration mal grei suen  ne d  estendre la  outre se ce n  est por apel  ne nus n  est contrainz de defendre celui qui se defuit  quer assez soffit que l  en acomplisse la foi que l  on a receue . 
Cil meismes empereres dit à une fame . 
Ce est office à homme que receuoir à defendre autrui  et ce passe nature de fame . 
Se tes filz est dedenz aage  si requier donc que defenderres li soit donnez . 
Cil meismes empereres dit . 
Se li preuolz de la contree aperçoit  quant il aura oï la cause  que li pris que tu donnas à cels qui sanz commandement del seigneur uoloient estrangier autrui fonz ou autrui serf alast el pré al seigneur  et que ses assentemenz n  i fust ne deuant le marchié ne aprés  li commandera que li pris te soit renduz . 
Cil meismes empereres dit . 
Il ne nos semble que il ait nule difference se la cause est uenue al procurateur des le commencement ou puis que li plez fu commenciez . 
Li empereres Costentins dit . 
[ pr . 
] Li mariz ait congié d  entremetre soi des choses sa fame sanz comandement par sollemnel caution  que les fames ne soient en peril de perdre leur honesté por l  endroit de porsuiure leur plez  et que il ne les couiegne estre à assemblees des hommes as iugemenz . 
E se il en a receu commandement  ia soit ce que il soit ses mariz  il ne doit fere fors ce tant seulement qui est contenu en sa procuration . 
Cil meismes empereres dit . 
Quant li procureeur ont esté establi et il sont fet seigneur de la cause aprés la contestation del plet  cil qui les ont fez procurateurs n  aient pas poesté de porsuiure les causes se n  est por mortel haine qui soit contre le procurateur ou por maladie ou por autre cause necessaire  quer lors puet estre li plez bailliez à autre à maintenir malgrei leur . 
Li empereeur Iulians dit . 
Il n  est nule dote quant plez est demenez en iugement  et li procureres est fez sires de la cause par ce que il a fet la contestation del plet  que il ne puisse aprés la mort à celui qui le fist procurateur finer la cause qui est commenciee . 
E cil qui firent l  ancien droit otroierent bien que il i peust establir procurateur . 
Li empereeur Gracians et ualentins et Theodoses dient . 
Ia soit ce que l  en ne doie des le commencement del plet enquerre la persone del procurater sauoir mon se li sires del plet li a donné comandement de tretier sa cause  neporquant se faus procurerres est trouez  l  en seult dire que li plez n  est nus  ne li iugemenz nus . 
Li empereeur ualentins et Archemes et Theodoses dient . 
Quicumques est eneurez de dignité de preuosté d  Orient ou d  urbicaire ou de mestris de cheualiers ou d  estre quens de nostre consistoire ou qui a baillie de uisconte ou de uicaire  se il muet aucun plet ou aucun plez est meuz contre lui  il establisse procurateur en la droiture de sa cause . 
E se aucuns trespasse les establissemenz de ceste loi et il se met es iugemenz por pledier  il perde le profit del plet que il ne ueult pas mener par procurateur . 
E li iuges qui fera contre ce sache que . 
xx . 
liures d  or seront prises de lui et autretant de son office . 
Li empereres Archemes et Honoires et Theodoses dient . 
Nos donnons à chascun congié de pledier par procurateur es causes de chatel s  il uuelent  ia soit ce que l  auctorité de commandement ne de sentence ne senefie pas espicialment  se essi n  est pas auenture que l  auctorité del grant iuge apealt aucune foiz deuant soi por les causes qui sont tresgranz aucuns que il cuide à plus loials que les autres . 
Cist tytres est que il ne lise pas à plus puissanz defendrede defendre les pledeeurs ne prendrede prendre sor soi leur actions . 
Li empereeur Dioclicians et Maximians dient . 
[ pr . 
] Claudius li tressages princes nostre anceiseurs establi molt saintement que cil qui soffrissent le damage de leur causes  qui apeleroient en leur aide le defendement as plus puissanz  que quant ceste poor seroit proposee  les causes qui sont amenees en iugement corussent plus par leur force que par l  apuiement des richoises as puissanz . 
E il est certaine chose que il fu si commeuz par les complaintes à cels des contrees que il fust le gouerneeur des contrees estre gardes de cest establissemenz et uencheeurs de cels qui le despiroient  si que il preissent uenchance par cruel sentence de demandeeurs ou des procurateurs qui el sostenement des causes fussent porpris par grace ou rachaté par loier . 
E porce que ce est li profiz à toz  et meesmement as plus poures qui sont souent aprient par la force des puissanz  tu deuras entre les pledeeurs metre ten audience . 
E n  aies pas poor que tu faces por ce tort as nobles hommes  quer Claudius li sainz princes fist le gouerneeur des contrees gardes de ceste chose et uencheeurs se mestiers en estoit . 
Li empereeur Honoires et Theodoses dient . 
Se auction de quelque maniere que ele soient sont donnees as persones des plus puissanz  cil qui leur donnent perdent la cause  quer la couoitise des creanciers est tote aperte  qui font autres demandeeurs de leur actions . 
Cist tytres est de cels qui metent en leur possessions tytres el non des plus puissanz ou qui metent auant leur nons en plet . 
Li empereeur Archemés et Honoires dient . 
[ pr . 
] Nos nos aperceuons que pluseur qui se despoirent de leur causes porce que eles ne sont pas loials opposent à cels qui les font semondre les tytres ou les priuileges d  aucune noble dignité . 
Mes que il n  usent de cez nons et de cez tytres por trichier les lois et por espoenter leur auersares  li noble homme qui à escient s  assentent à ceste tricherie doiuent estre puni par commune sentence . 
E se il n  ont en ce donné nul assentement que libelle ou tytre soient en leur non mis en autrui mesons  tel uenchance soit prise de cels qui l  ont fet  que il soient chargié de plom et soient pardurablement sozmis à torment de metal . 
Quicumques sera donc semons en plet  et porserra la chose porquoi il sera semons  quant il aura sollempnelment receu le tytre de la semonse  se il ueult metre auant libelle ou tytre d  autrui non qui contredie à la semonse  il soit puniz par perdre la possession ou la cause que il essaioit à retenir ou à eschiuer par cest barat . 
Ne il n  ait pas pooir de demander arriere l  action  ia soit ce que il fust prouable chose que il i auoit droit . 
E cil qui suefrent de leur grei que leur tytre soient mis en autrui plez de quoi ne la proprieté ne la possession ne leur apartient  il couient que il soient diffamez comme sosteneeur de mauués plez . 
Cist tytres est que nus bas hom ne mete tytres en ses possessions ne es autrui ne ne pende baneres roials . 
20120  ne ne... roials écrit au f . 
49b Li empereeur Honoires et Theodoses dient . 
Il apartient à la roial maiesté que noz mesons tant seulement et noz patremoines soient seigné par escriture de tytres . 
Sachent donc tuit que la chose sus quoi li nons al seigneur sera escriz sera atornee à la commune droiture . 
Li empereeur Theodoses et ualentins dient . 
[ pr . 
] Nus n  ost pendre banieres roials ne metre tytre as choses sanz le commandement d  auenant iuge quel persone que les tiegne  et par quel maniere que ele les tiegne  ia soit ce que cil qui possiet les choses ne soit pas sires  ainz les tiegne à tort ou les ait enuaies folement . 
E cil qui ce osera fere se il est poures hom  nos commandons que il soit sozmis à tres grief torment . 
[ 1 ] E se il est nobles hom ou curials ou cheualiers ou clers  nos commandons que il soit en essil enuoiez  et estrangiez ne mie tant seulement de la cité de Romme mes de tote franchise . 
E il couient que tuit li iuge soient executeur de ceste loi . 
[ 2 ] E nos donnons congié d  oster et de bruisier les tytres et de couper les banieres non pas tant seulement à cels en qui greuance ce est fet contre droit et contre les lois mes à toz autresi  as sers comme as frans  sanz poor de paine et sanz acusement de crime . 
E si establissons que li iuge et leur office soient puni de . 
xxx . 
liures d  or chascun se il reçoiuent tel acusement ne suefrent pas que il soit escriz . 
Cist tytres est que il ne lise à nul à metre signes es choses que autres tient sanz l  auctorité al iuge . 
Li empereres Probz dit . 
Nos auons à pluseurs escrit que il ne couient pas empriendre signe es choses que autres tenoit deuant que sentence soit donnee . 
E por ce  tu porras bien oster cels qui à tort ont esté mis es choses ou es fruiz que tu tenoies  si que quant il seront osté  la cause qui est commenciee soit terminee . 
Li empereeur Dioclicians et Maximians dient . 
Il ne list à nul à empriendre signes es choses que autres tient  ia soit ce que aucuns die que eles sont seues ou obligiees à lui . 
Cist tytres est que la borse l  empereeur ne chose commune ne doinst à aucun procuration por cause de defendement . 
[ 2 . 
17 . 
1 ] Li empereres Gordians dit . 
Tu desierres contre les resons de droit à estre ediez par les forces de la chose commune  por l  endroit de la quantité que doiz à la chose commune . 
Cil meismes empereres dit . 
Porce que tu allegues que tu ueuls donner la moitié de tes choses et de tes actions à la borse l  empereeur por estre mielz defenduz par sa force  la discipline de mon tens ne suefre pas tel gaaing . 
E por ce  se tu as aucune droiture  entremet toi de defendre la sollempnelment sanz esforcier moi de fere chose que ie ne doie . 
Li empereeur Dioclicians et Maximians dient . 
Ce est abhominable chose en noz tens que la borse l  empereeur doinst procuration contre ses priuez por endroit de dete . 
Cil meisme empereeur dient . 
L  on ne doit pas contre la pes de nostre tens requerre l  aide de nostre borse por fere tort as creanciers . 
Rent donc à nostre borse ce que tu li doiz . 
E se li creanciers te tret en plet de qui tu nies que il ne te nombra pas les deniers que il te demande  tu puez solonc les lois user tele exception que li denier ne ce furent pas nombré . 
Cist tytres est des besoignes fetes . 
Li empereeur Seuerins et Antoines dient . 
Quant tu auoies soupeçonneus les defendeeurs à tes filz et tu requeroies que autre defendeeur ou procurateur lor fussent donné  tu feisoies office de pitié . 
E tel cause ne reçoit pas action des besoinges fetes que tu puissens demander les despenses que tu feis en tel plet  quer se aucuns fet aucuns despens por les besoignes à cels qui sont de sa mesniee  il ne les puet pas demander arriere . 
Cil meisme empereeur dient . 
Il est otroié que cil aient action de demander leur despens contre cels qui sont dedenz aage  qui por destraignanz causes et par grant besoig ont fet leur besoignes à leur preu  de quoi il sont fet plus riche . 
E par cest droit c  est il iugié que tu aies les despens que tu allegues que tu feis por l  enfant que tu amenas à Romme por demander defendeeurs  se sa tante ne puet mostrer que ele estoit apareillie de fere ce à ses propres despenses . 
Cil meisme empereeur dient . 
Se tu as paié deniers por ton frere qui es oirs comme tu  tu puez pledier o lui par action de sa besoigne fete . 
E se tu as esté contraint de paier tote la dete por deliurer uostre gage  tu auras cele meisme action  ou se uos n  auez parti  tu prendras tot auant ce que tu as mis . 
Cil meisme empeereur dient . 
Qui receura les besoignes à l  orfeline par le commandement al defendeeur  il ne fera pas la besoigne por le defendeeur  ainz aura uers la pucele action de ses besoignes fetes . 
Cil meismes empereeur dient . 
Cil qui a esté franchiz ne puet pas contre les filles son patron qui sont orfelines auoir action por son seruise se il a fetes leur besoignes . 
Cil meisme empereeur dient . 
Tu diz que procurerres te fu donnez el testament ton pere  et il ne puet pas sembler que ce fust fet par droit . 
Mes se il s  entremist des choses  si comme tu proposes  tu puez auoir action contre lui et contre ses oirs de tes besoignes fetes . 
Li empereres Antoines dit . 
Se cil qui tes besoignes fist t  a establi oir en deus onces  ia soit ce que tu aies cel heritage  neporquant tu puez es autres dis onces auoir action contre les autres oirs se tu l  auoies contre celui qui est morz . 
Cil meismes empereres dit . 
Plede contre cels qui procureront tes besoignes par action de besoignes fetes . 
Ne ce ne te nuira pas se tu as à tart commencié cest plet  porce que tu entendoies à cheualerie . 
Quer ceste maniere d  action ne puet pas estre botee arriere par prescription de lonc tens . 
Cil meismes empereres dit . 
Se Iulians prist deniers de ton deteur et tu otroias cele paie  tu as encontre lui action de besoignes fetes . 
Li empereres Alixandre dit . 
Se uos garisistes autrui serf malade qui n  estoit pas petit profitables à son seigneur  uos feistes profitablement sa besoigne et poez recourer uos despens par auenant action . 
Cil meismes empereres dit . 
Tu requiers par mauuese reson que la norreture que tu meis en tes filz te soit rendue  quer tu le feis par amor de mere . 
Mes se tu as en leur choses mis aucune chose del tuen loablement à leur preu  et tu mostres que tu ne le feis pas par amor de mere mes par pensee et par corage de rauoir le  ice puet tu auoir par action de besoignes fetes . 
Cil meismes empereres dit . 
Se li filz paia une dete por son pere  il n  a uers lui nule action por cele paie coment il fust  ou se il estoit en la poosté al pere quant il la paia ou il estoit à soi et bailla les deniers par uolenté de donner li . 
Se tes peres fu donc à soi quant il procuroit une besoigne por son pere et il paia sa dete sanz son commandement  tu puet contre tes oncles auoir action de besoignes fetes . 
Cil meismes empereres dit . 
Tu ne doiz pas demander al pere ta fame ce que tu as despendu por ta fame malade  ainz le doiz uolentiers paier . 
Mes se tu meis por li aucune chose à la mort par corage de rauoir le arriere  tu en enpledes par droit son pere à qui ses doeres reuient . 
Cil meismes empereres dit . 
Se tu as seui le mandement al mari seul  et tu as fet les besoignes à lui et à sa fame  l  auction des besoignes fetes apartient à toi et à la fame l  un contre l  autre . 
E à celui qui te fist le commandement apartient l  action del mandement contre toi . 
E se tu as par auenture mis riens del tien  tu puez auoir action contre lui . 
Li empereres Gordians dit . 
Se tu as norries tes fillastres par amor de pere et tu as por els donné as mestres aucuns loiers  tu ne puez pas demander arriere ce que tu i as donné . 
Mes se tu i as mis aucune chose por esperance de redemander la  tu puez de ce auoir action contre els . 
Li empereeur Gracians et uolusians dient . 
Se tu as fet la besoigne ta sereur et tu as por lui paié treuz ou tu as fet par son mandement ou par sa proiere  tu porras recourer ce que tu paias por lui ou par action de besoignes fetes ou par action de mandement . 
Li empereeur Dioclicians et Maximians dient . 
Li oir al procureeur pueent profitablement estre empledié par action de besoignes fetes  et doiuent respondre de la tricherie et de li mesfet à leur anceiseur  ne il ne couient pas que il aient l  office de l  aministracion  et por ce  il n  aient nule poosté d  estrangier les choses à celui que leur anceisseurs procura . 
Cil meisme empereeur dient . 
Boene foi amoneste que les usures des despenses qui ont esté fetes por autrui besoigne soient rendues . 
E tu uses de cest droit contre cels de qui besoigne fere tu fus contrainz par besoing  si comme tu proposes . 
Cil meisme empereeur dient . 
Quant li uns des oirs uent la chose qui est commune  li autres oirs qui conferme la uente a droite auction por sa partie del pris . 
Cil meisme empereeur dient . 
[ pr . 
] Il n  est pas semblables al defendeeur ne à procureeur qui fet de son grei autrui besoigne sanz commandement  quer cil le font par necessité et cil le fet par sa propre uolenté . 
E ce soffit assez se aucuns est conseilliez en ses menues choses al mains par le traual de son ami . 
[ 1 ] E solonc ce  sus les choses que aucuns a aministrees de son gré  qui n  i a esté establiz ne defenderres ne procurerres  le puez tu empledier porce que il n  est pas tenuz à restorer tant seulement la tricherie et les granz mesfez  mes les legiers  et il sera contrainz de rendre toi o usure ce que il te deura . 
[ 2 ] Mes des choses de ta droiture qui te sont contre tenues que cil qui sont establi ti defendeeur ne t  ont pas porchaciees  ne leur puez tu rien demander  quer il n  ont pas poesté de demander en iugement por l  exception qui est tote preste contre els . 
E por ce  tu doiz fere tes demandes contre cels que tu diz qu  i tienent tes choses . 
Cil meismes empereeur dient . 
Se ti cosin ont franchi leur sers  ce que tu diz que il auoient aministré nostre chose ne pot empeechier leur franchises . 
Mes il n  est pas dote que il ne puissent estre empledié puis le franchissement de ce qui fu deuant fet  se eissi n  est que l  aministration de l  un et de l  autre tens ne soit pas iointe ensemble mes departie . 
Cil meisme empereeur dient . 
Cil qui font autrui besoigne sanz espicial couenant ne sont pas tenu de restorer le damage qui uient d  auenture . 
Cil meisme empereeur dient . 
Quant les besoignes sont fetes  l  action n  est pas en la chose mes en la persone . 
Li empereres Iustiniens dit . 
[ pr . 
] Grant mestre soloient doter se aucuns s  entremet d  aministrer autrui chose contre la uolonté à celui qui les choses sont  et sus sen espicial defense  se il a nul action encontre le seigneur por les despenses que il a fetes en tel maniere por entremetre soi de ses choses . 
[ 1 ] E li un disoient que tel action estoit droite et profitable  li autre disoient que non ert  et de cels est Iulians . 
E nos determinons ce et confermons que se li sires le contredit et il li defent que il ne s  entremete de ses choses  il ne puet auoir nule auction contre lui solonc la sentence Iulian de despenses que il ait fetes  puis que li sires li fist sauoir que il ne uoloit que il s  entremeist de ses choses  ia soit ce que il ait bien fetes les . 
[ 2 ] Mes que seroit ce se li sires des choses regardoit auroit fet pluseurs despenses por son preu  et lors li defendist par tricherie que il ne s  entremeist de ses choses  si que il fust porce quites des despenses que cil auroit fetes deuant la defense  Ce ne soufferrions nos en nule maniere  mes nos ne uolons que il puisse auoir action de despenses que il ait fetes por nul amendement des le ior que la defense li uint  ou par letres ou sanz letres  par tesmoig d  autres persones  mes nos li otroions bien que il ait droite auction contre les seigneurs por celes que il fist deuant la defense se eles sont profitablement fetes . 
Cist tytres est des choses qui sont fetes par force ou par poor . 
Li empereres Alixandres dit . 
Il est respondu par droit que les choses qui ont esté tolues par force ou par larrecin puent bien estre demandees arriere se l  on selt où eles sont . 
Cil meismes empereres dit . 
Porce que tu reconois que tu ne prameis pas tant seulement les deniers ainz les paias  nos ne poons uoier par quel reson tu requierz autresi come se l  on t  eust fet force que ce que tu as paié te soit rendu . 
Quer il ne semble pas uerité que tu te hastasses de paier  et lessasses la querele del cyrogrephe qui te fu toluz comme par force  se tu ne diz que force te fu fete de paier . 
Li empereres Gordians dit . 
Se tes aieuls fu contrainz par force ou par poor de uendre son fonz  ia soit ce que cil qui l  achata de lui l  ait uendu à autre  neporquant se tu es oirs ton eieul  il nos plest que il te soit rendu quant tu auras rendu le pris que il fu uenduz . 
E tu porras demander ta chose seulonc la forme del pardurable establissement pardeuant le gouerneeur de la contree se cil qui tient n  est garniz par longue tenue . 
Cil meismes empereres dit . 
Se uos uendistes par force ou par poor de mort ou de torment de cors et uos ne confermastes puis la uente ne ne uos assentistes  se uos enplediez dedenz l  an seulonc la forme del pardurable establissement  se la chose ne uos est rendue por le pris que uos en eustes  uostre auersaires sera condempnez en quatre doubles . 
E aprés l  an  uos auez action de demander le uostre sanz plus . 
Cil meismes empereres dit . 
Il n  a point de difference de qui la force fust fete à ton pere et à ton oncle  ou de l  achateeur meisme ou d  autre par le sieu achateeur  que il fussent contraint par force ou par poor de uendre leur possession . 
Quer se il furent contraint par force de donner por pou les choses qui ualoient asseiz  il empetreront par la force de la iurisdicion que ce qui a esté fet mauuesement soit ramené el premier estat . 
Li empereeur Dioclicians et Maximians dient . 
Il ne couient que nule dignité nuise à aucun . 
Et por ce  entenz tu que la dignité que tes auersaires a porce que il es [ t ] senateurs ne soffist pas tote seule à contredire la poor par quoi tu diz que li marchiez fu fez entre toi et lui . 
Cil meisme empereeur dient . 
Se tu puez prouer pardeuant le gouerneeur de la contree que l  instrumenz de don ou de transaction ou de mise ou d  aucun autre obligement t  ait esté estors par ordre de mort ou par torment de cors ou par ce que tu cremoies manaces capitals  il ne sofferra pas que il soit tenables solonc la forme del pardurable establissement . 
Cil meisme empereeur dient . 
Porce que tu proposes que tu uendis ta meson et ton cortil en esperance de recourer un instrument que tu auoies fet  ou par poor que tu ne fusses nommez à la taille  et tu ueuls que cele uente soit depeciee comme cele qui fu fete par cause de poor  saches que tel maniere de poor ne uault pas à depecier le marchié . 
Cil meisme empereeur dient . 
Il ne couient pas que poor soit prouee tant seulement par uantance ne par manaces mes par la cruelté del fet . 
Cil meisme empereeur dient . 
Li desierriers n  est preuz de celui qui por poor d  acusement qui est fez  ou qui est à fere  requiert que la uente ou la pramesse qui est fete soit rapelee . 
Cil meisme empereeur dient . 
Se aucuns crient un autre qui soit en aucune baillie por sa force et il li baille par tytre de uente sa chose  que il a en la contree ou el leu où il a baillie  ce qui a esté achaté soit rendu et li denier soient retenu . 
E cele meismes paine soit gardee se aucun qui usent mauuesement del non d  amis aquierent proie à leur oes . 
Li empereeur Honoires et Theodoses dient . 
Nos commandons que les uentes et li don et les transactions qui sont estorses par puissance soient quassees . 
Cist tytres est parole de tricherie . 
Li empereeur Seuerins et Antoines dient . 
Se tes pleges achate tes gages de ton creancier et il li paie son chatel et les usures  se il fet que gage  il t  en rendra la seigneurie o les fruiz que il en a receuz en boene foi  que tu ne puisses auoir contre lui auction de tricherie por l  endroit de la foi que il a rompue . 
Li empereres Gordians dit . 
Li tens ne te puet pas nuire qui seult estre contez en action de tricherie  en quoi il te couint entendre  si comme tu allegues  as profiz de la chose commune . 
Mes l  on commencera à conter le tens des lors que tu fus deliurés et eus poosté de porsuiure t  action dedenz le tens qui est establiz . 
Li empereeur Dioclicians et Maximians dient . 
Porce que tu proposes que il ot couenant entre toi et celui qui prist ta serue à fame que il te dorroit por lui un autre serf  tu doiz sauoir que se tu l  afranchesis et li baillas en ceste maniere  tu n  as pas pooir de rapeler la franchise  mes se il ne te tient couenant  tu puez auoir contre lui action de tricherie . 
Mes se la seignorie de lui te remest  tu porras recourer et li et ses enfanz pardeuant le preuost de la contree . 
Cil meisme empereeur dient . 
[ pr . 
] Se tu as eu l  eritage ta mere el uiuant ton pere et tu as esté franchie par quoi tu soies en ta poosté  et tes choses ont esté aministrees par loial defendeeur et par ton pere et par celui qui te franchi  et puis feis transaction o ton pere par boene foi  se couenanz fu fez tant seulement  ta demande est ostee par exception . 
Mes se tu t  es mise de nouel el bail ton pere  nule action ne te remaint contre lui . 
[ 1 ] Mes se tu es greuee à desmesure quant tu auras esté sollempnelment deliuree del bail  tu porras auoir action non pas de tricherie por la reuerence de ton pere mes de tes choses qui ne sont pas bien fetes . 
Li empereeur Dioclicians et Maximians dient . 
Il couient que tricherie soit prouee par apertes mostrances . 
Cil meisme empereeur dient . 
Se tu auoies plus de . 
xxu . 
anz quant tu quitas l  eritage ton frere  tu n  as nul pooir de redemander le . 
Mes se ce fu fet par la tricherie sa fame  tu puez auoir contre lui action de tricherie . 
Li empereres Constantins dit . 
Il nos semble que ce est tres boene chose que action de tricherie puisse estre meue ne mie tant seulement des le ior que aucuns set que ele a esté fete ou dedenz l  an  mes dedenz deus anz qui commencent des le ior que la tricherie est fete  soit ou loing ou pres cil qui se plaint que ele li a esté fete . 
Mes congiez n  est pas donnez de commencier l  action aprés les deus anz  ne de finer la puis se ele est commenciee dedenz les deus anz  ainz doit estre commenciee et finee en tant de tens . 
Cist tytres parole de restitucion à cels qui ont mains de . 
xxu . 
anz . 
Li empereres Alixandres dit . 
L  on doit regarder sauoir mon se tu as quité ta querele ou par parole ou sanz parole  ce ne mostre pas que l  aide de restitucion qui est fete à tels qui sont dedenz aage puisse estre fete à ta persone . 
Cil meismes empereres dit . 
Se ta suer dut receuoir sa partie des biens son pere  qui morut sanz fere testament  el tens que aages li deuoit edier  ia soit ce que ele ait . 
u . 
filz  por ce ne doit ele pas perdre l  auantage de l  establissement  ce est à sauoir  que benefices de restitucion li soit donnez par aage . 
Li empereeur Dioclicians et Maximians dient . 
Se tu auoies procureeur et tu auoies mains de . 
xxu . 
anz quant tu uendis tes choses  il ne couient pas que tels marchiez soit tenuz  que cil de mains de . 
xxu . 
anz n  est point dessemblables à celui à qui li preuolz donne procureeur et li defent que il n  estrange ses biens . 
Mes se tu estoies sanz procureeur quant tu feis le marchié  il ne t  est pas deuee à demander enterigne restitucion se li tens qui est establiz n  est passez . 
Cil meisme empereeur dient . 
Se tu mostres que tu auoies mains de . 
xxu . 
anz quant tu feis marchié  et tes auersaires ne puet prouer que li tens qui est establiz à auoir restitucion soit passez  li preuoz de la contree te deura donner aide d  enterigne restitucion . 
Cil meisme empereeur dient . 
[ pr . 
] Enterigne restitucion doit estre fete à cels de mains de . 
xxu . 
anz des choses en quoi il pueent prouer que il sont deceu  ia soit ce que la tricherie à l  auersaire ne soit pas prouee . 
[ 1 ] E il est certains droiz que cil qui sont dedenz aage pueent  ainz que li . 
xxu . 
an soient passé  demander enterigne restitucion des choses en quoi il quident estre deceu . 
Cil meisme empereeur dient . 
Se li plez d  enterigne restitucion fu commenciez dedenz l  aage à cui l  en seult secorre  ne tu ne l  as pas quité  la mort à celui contre qui tu auoies ce empetré ne te puet nuire . 
Cil meisme empereeur dient . 
Se li tens qui est establiz n  est passez  tu puez bien empledier les oirs ton oncle por cause d  enterigne restitucion  par ce que leur peres ert tes defenderres à qui tu donnas deliurance quant tes aages fu prouez fausement  quer li offices del defendement et la prochaineté del lignage mostre que il ne deust pas estre que il ne seust bien ton aage . 
Li empereeur Honoires et Theodoses dient . 
Il est certaine chose que l  on a mis conseil par pluseurs auctoritez en cels qui sont dedenz aage des choses que il ont trespassees ou fetes par ignorance . 
Li empereres Zenons dit . 
Il n  apert pas que cil qui est dedenz aage soit deceuz qui ause de commun droit . 
Li empereres Gordians dit . 
Se tes freres fu en la poosté son pere quant il emprunta deniers et il fist marchié non pas par le commandement del pere mes contre les conseulz del senat  il puet por le defaut de son aage demander enterigne restitucion contre cele caucion . 
Cist tytres parole del fil qui a mains de . 
xxu . 
anz . 
Cil meismes empereres dit . 
Se li filz qui auoit mains de . 
xxu . 
anz pleui por un estrange  il ne li est pas deue à demander enterigne restitucion  et se il fu pleges por son pere et il n  out pas son heritage aprés sa mort  il puet demander enterigne restitucion . 
Cist tytres parole des pleges à qui cels qui sont dedenz aage . 
Li empereeur Seuerins et Antoines dient . 
Puis que tu as enterigne restitucion par le benefice d  aage  tu n  es pas contrainz de fere eschange à celi qui tu uendis aucune chose des biens ton père  mes cele chose ne puet pas escuseir les pleges que tu i meis . 
E por ce  se il paient les deniers ou il sont condempné  il te porront bien empledier se tu n  es ediez de ce par l  aide de restitucion . 
Li empereeur Dioclicians et Maximians dient . 
Se cele qui te uendi ses possesions par la uolenté al preuost est ediee tant seulement par l  aide d  aage  il n  est pas dote que li pleges que ele mist ne soit obligiez al marchié . 
Mes se il apert que li marchiez fust fez par tricherie  il est aperte chose que l  on doit metre conseil en la persone à l  un et à l  autre  ce est à sauoir  de la uenderresse et del plegé . 
Cist tytres est se li defenderres ou li procurerres sont à fere ce que li anfant font . 
Li empereres Antoines dit . 
Se uos estiez ia en l  aage que barbe seul uenir quant uos eustes l  eritage uostre pere  et uos estes ore en tel aage que uos doiez auoir l  aide de restitucion enterigne en ce que uos ne uos obliiastes l  eritage uostre pere  requerez le preuost de la contree par uoz procureeurs . 
E se uos estes uenu à loial aage  et li tens est passez en quoi peussoiz auoir enterigne restitucion  emplediez uos procureeurs solonc la forme de droit  se uos n  auez pas encore pledié encontre els . 
Li empereres Alixandres dit . 
Il nos plest que cil qui ont mains de . 
xxu . 
anz puissent auoir aide d  enterigne restitucion se il sont deceu es chose qui sont fetes  ou en iugement ou hors iugement  ia soit ce que leur defendeeur fussent en present . 
Li empereeur Dioclicians et Maximians dient . 
Il nos plest que l  aide de restitucion soit donné à cels qui sont dedenz aage es choses que l  on puet prouer que leur defendeeur ou leur procureeur firent malement  ia soit ce que il puissent conquerre leur droiture contre le defendeeur ou contre le procureeur par personnel action . 
Cil meisme empereeur dient . 
Se li creanciers ne regarda pas à uostre persone mes à cele à uoz procureeurs et il fist marchié o els  il est aperte chose que il n  a encontre uos nule action . 
Cil meisme empereeur dient . 
Il nos plest que quant li defendeeur ou li procureeur gastent les choses ou il en font marchié  que cil qui sont dedenz aage aient restitucion de leur choses et puissent recourer leur damages sus les defendeeurs ou sus les procureeurs  si que nus gries ne leur soit engendrez par eslection . 
Cist tytres est se enterigne restitucion puet estre demandee en commune cause . 
qui soit une meisme ( eadem éd . 
Krüger ) . 
Li empereeur Dioclicians et Maximians dient . 
Se uostre suer auoit plus de . 
xxu . 
anz  ele ne pout rien amenuisier de uostre droiture se uos ne li commandastes ou eustes estable et ferme la transaction que ele fist . 
E se uos uos assentistes aprés ce que uos eustes . 
xxu . 
anz à ce que ele fist  ia soit ce que ele quiert dedenz aage por sa partie  neporquant ses aages ne uos puet pas edier à auoir parçonnerie de cel benefice de restitucion . 
Li empereres Alixandres dit . 
Se uos auez eu en iuigement mains que droit  uos poez auoir action por le remanant en tel maniere se uos estiez dedenz aage el tens que li iugemenz fu fez et or estes en aage . 
Mes se la sentence fu donnee puis que uos fustes en aage  uos ne poez pas derechief commencier action de celes meismes choses . 
Li empereres Gordians dit . 
Quant tes peres disoit que tu estoies en sa poosté et que ce que il t  auoit mis hors de son bail ne ualoit rien  se li uisquens qui conoissoit de la cause pronunça que tu fusses sozmise à la poesté porce que tu demandas enterigne restitucion contre cele sentence  cil qui gouerne la contree s  entremetra de conoistre de la chose seulonc les lois . 
Li empereres Phelipes dit . 
Tu ne puez pas demander pardeuant le preuost de la contree aide d  enterigne restitucion contre la sentence à celui qui iuia en leu del prince . 
Quer li princes sanz plus puet fere enterigne restitucion contre la sentence celui qui iuga en leu de lui . 
Cil meismes empereres dit . 
Porce que uos affermez que uos estes dedenz aage et sanz defendement  li preuoz de la contree s  entremetra par s  auctorité que nus torz ne uos soit fez . 
Quer se aucune chose fu establie  tant comme uos eustes loial defense de defendeeurs ou de procureeurs  sachoiz que l  aide d  enterine restitucion uos est necessaire . 
E ce meisme uaille se li plez a esté demenez par uostre procurateur  qui fu loialment establiz . 
Cil meismes empereres dit . 
Se li preuolz a donné sentence en la chose à cels qui sont dedenz aage contre leur defendeeurs ou contre leur procureeurs  il est certaine chose que cil qui sont dedenz aage pueent demander enterigne restitucion autresi comme se la sentence eust esté donné contre els . 
Se cil qui est dedenz aage uelt auoir restitucion de ce que il a uendu . 
Li empereres Alixandres dit . 
Se tu donnas caption à celui qui achata ta possession que tu n  en mouroies d  ilec en auant nule querele contre lui  et tu affermas à garder ce meismes par ton serement  tu ne doiz pas quider que ie te doigne acheson de tricherie fere ne de pariurer toi . 
Li empereres Costantins dit al pueple . 
Il n  est pas dote que il ne soit contenu es sainz establissemenz que enterigne restitucion doit estre fete à cels qui sont dedenz aage encontre les uentes et encontre les aguez as defendeeurs ou as procureeurs . 
Se il uuelt auoir restitucion contre . 
20120  de contre dans le ms  de biffé par le scribe> uente de gage . 
Li empereeur Dioclicians et Maximians dient . 
Il nos plout des pieça que l  en secorust qui sont dedenz aage contre la uente de leur gages se eissi est que il i aient trop grant damage . 
Se uos mostrez que uos aiez donc soffert trop grant damage en la uente de uoz possessions qui furent prises en gages et puis ont esté uendues  por ce meesmement que uos affermez que uos estes encor dedenz aage  li beneficiez de restitucion uos sera donnez . 
Cil meisme empereeur dient . 
[ pr . 
] uostre desierriers n  est pas resnables en ce que uos requerez que la chose que uostres peres engaia pieça  que li creanciers a uendue  soit rapelee porce que uos estes dedenz à aage . 
[ 1 ] Et cist droiz meismes est tenables se uos estes oir à autrui  quer se li creanciers ne parfet par boene foi ce que il a fet  emplediez le  ou uoz defendeeurs ou uoz procureeurs qui soffrirent que uostre chose fust uendue . 
Se il ueult auoir restitucion contre chose donnee . 
Cil meisme empereeur dient . 
Se aucuns choses te furent donnees deuant les noces ou auenant atremprement par ton mari qui ert dedenz aage el tens des esposailles  et pardeuant son procureeur eles ne seront pas rapelees por l  endroit de l  aage . 
Cil meisme empereeur dient . 
[ pr . 
] Se tes peres fist don à toi et à ton frere qui estiez hors de son bail  et aprés donna sa partie à un autre  il ne uos fist nul tort . 
E se tes freres se consenti à ton pere qui donnoit une partie d  une possession de chans que il auoit conquise  la seigneurie ne se pout pas partir de lui por l  auctorité del conseil al senat  ne l  aide d  enterigne restitucion n  est pas necessaire en ceste chose . 
Mes es autres choses qui pueent estre estrangiees sanz recordement de l  establissement  se il se consent tant com il est dedenz aage à son pere qui les donne à autre puis que eles li auoient esté données  ne il ne lesse pas passer le tens qui est establiz à auoir restitucion  il puet demander aide de restitucion . 
Se il uelt auoir restitucion contre franchise . 
Li empereeurs Seuerins et Antoines dient . 
Se . 
S . 
de qui tu te complainz que il n  a pas obei à sa condicion ne fu franchiz aprés le iugement al preuost  qui prononça que franchise li estoit deue  tes aages requiert que tu puez recommencier le plet . 
Mes se tu li donnas franchise  ia soit ce que tu ne li deusses pas  tu doiz entendre que tu ne la puez rapeler  mes li damages que tu as eu por cele cause te doit estre restorez par tes procureeurs . 
Li empereres Gordians dit . 
Se tu estoies dedenz aage  si comme tu allegues  quant tes sers te deçut  si que tu le franchesisses el concile  neporquant l  imposition de la uanchance de quoi droite franchise est garnie ne puet pas estre rapelee por aage  mes cil en qui iurisdiction tu es doit metre conseil  en tant comme droiz li otroie  que tes damages te soit restorez par celui qui est franchiz . 
Li empereeur ualentins et ualerians dient . 
[ pr . 
] uos poez par droit parsuiure par demander enterigne restitucion cels que uos uolez que soient ramené en seruage se uos ne les franchisistes el concile . 
Et se uos auiez mains de . 
xx . 
anz  mes se la franchise est prouee en tel maniere  demande de restitucion n  i puet auoir leu . 
[ 1 ] Neporquant  se uostre reson est greuee en tele chose por la coupe ou por le mesfet à celui qui est franchiz ou à uostre procureeur  li gouernierres de la contree s  entremetra que li damages uos soit restorez par celui qui les uos fist  et il ne dotera pas à metre i plus grant force  se aucune chose a esté fete par si grant barat  que l  en aperçoiue en celui qui a esté franchiz crime qui face à espeneir . 
Li empereres Honoires dit . 
L  on ne puet pas doter que la sentence qui a esté donnee por franchise en iugement de franchise ne puet estre rapelee por auantage de petit aage sanz apel . 
Se il ueult auoir restitucion encontre transaction ou contre diuision . 
Li empereeur Seuerins et Antoines dient . 
Des ce que la meschine a eu enterigne restitucion  et il li plest que la transaction ou la diuision soit rapelee  t  useras des actions que tu eus pieça . 
Li empereeur Dioclicians et Maximians dient . 
Se enterigne restitucion est requise par cels qui sont dedenz aage contre transaction por l  aide de l  aage  l  on te doit donner conseil de pledier ou de tot le principal ou de replication contre l  esception de couenant ou de recommencier tote la besoigne  se il est certaine chose que li premiers obligemenz soit periz . 
Se il ueult auoir restitucion contre paie que li deteurs ou ait fete . 
Li defendeeur qui paient as procureeurs ce que il leur doiuent por l  aministracion de la garde sont deliuré autresi come li autre deteur . 
Mes se li benefices de restitucions qui est otroiee el pardurable establissement puet bien estre requis dedenz le tens qui est establiz à restitucion  et l  on puet regarder par la conoisance de la cause  cele dete deuoit estre paiee . 
Cil meisme empereeur dient . 
Se aucuns qui est dedenz aage paie par ignorance de droit lés que il doie  il est reson que il li lise à redemander le se li tens n  est passez en quoi aide de restitucion est donnee . 
Se il uelt auoir restitucion contre doere . 
Li empereres Alixandres et ualentins dient . 
Porce que tu diz que ta suer fu deceue et donna toz ses biens en doere  li preuolz de la contree examinera por la persone à la morte  sauoir mon se t  alleguation est ueraie  se l  eritage ta sereur et la possession de ses biens apartint à toi  et se li tens ne sont pas encor passé en quoi les lois otroient que l  on demant l  aide de restitucion . 
Se il ueult auoir restitucion contre mesfet . 
Li empereeur Seuerins et Antoines dient . 
Cil qui sont dedenz aage ne sont pas edié es crimes par l  aide de leur aage  quer l  enfermeté del corage n  escuse pas les meurs de mauués . 
Mes quant li mesfez uient non pas del corage mes de hors  il n  i a pas coupe  ia soit ce que damage de chatel en ensuiue por paine . 
E por ce  cil qui sont dedenz aage pueent en ceste cause auoir aide de restitucion . 
Li empereeur Dioclicians et Maximians dient . 
Ia soit ce que il est certaine chose que nus n  est escusez es mesfez par aage  neporquant il ne couient pas deueer à la fame qui ne requist pas defendeeur à ses filz que il n  aient son heritage  quer ce tient tant seulement es nobles meres . 
Se il ueult auoir restitucion [ n ] fr . 
20120  oubli d  un signe d  abréuiation | fr . 
496  restitucion contre usuaire . 
Li empereeur Dioclicians et Maximians dient . 
Aide de restitucion seult estre iugiee contre cels qui tienent les choses à cels qui sont dedenz aage qui en uelent auoir la seigneurie par ce que il claiment leur usuare . 
Se il ueult auoir restitucion contre la borse l  empereeur . 
Li empereeur Seuerins et Antoines dient . 
Se Probus qui ert dedenz aage fu deceuz par Rufin l  ordeneeur de noz choses  si que il se hasta par la legiereté de son corage de uendre sa chose molt mains que ele ne ualoit  nostre borse suiura l  auctorité de commun droit en la droiture de restitucion . 
Li empereres Alixandres dit . 
Se tu et ti frere uolez auoir enterigne restitucion contre aucun de uoz priuez  la conoissance de la cause apartient al preuost de la contree . 
E quant il aura conneue la cause  il regardera sauoir mon se l  on uos doit donner l  aide que uos requerez . 
Mes se uos la demandez contre la borse l  empereeur sachiez que uos en deuez requerre mon procurateur et le preuost de la contree  si que li patrons de la borse l  empereeur soit en present . 
Li empereeur Dioclicians et Maximians dient . 
[ pr . 
] Se les choses à cels qui sont dedenz aage sont exceptees par l  establissement al saint empereeur Marc nostre pere  ce n  aide rien à ton desierrier . 
E se les possessions à celui qui est dedenz aage ou celes à son pere  qui sont uendues por aquiter la dete al pere  sont tenues par l  espace de . 
u . 
anz  cele priscripcion lor tout que eles ne puent estre rapelees . 
[ 1 ] Mes porce que tu diz que tes fonz et ti serf furent uendu par trop petit pris par le barat à celui qui en cel tens ert procurerres de nostre non  quant tu iras pardeuant nostre baillé  se il uoit que l  en doie croire tes allegations et que la droite sollempnité n  ait pas esté gardé en la uente  il commandera que la uente soit rapelee et que li fonz te soit renduz quant tu auras fet satiffacion à nostre borse de ce que tu en auoies receu . 
Se il ueult . 
20120  ne ueult dans le ms  ne biffé par le scribe auoir restitucion contre le creancier . 
Li empereres Antoines dit . 
Porce que tu meismes reconois que feis marchié o Zenodore qui n  auoit pas encore . 
xxu . 
anz  tu ne puez pas mostrer al preuost que ele soit fete plus riche por cel marchié  tu doiz entendre que ele doit auoir par droit enterigne restitucion . 
Li empereeur Gordians dit . 
Se tu estoies si comme tu allegues dedenz aage quant tu enpruntas deniers à usure  ne il n  alerent pas en ton preu  tu puez sollempnelment demander aide de restitucion contre la caption par quoi tu t  oblias en cel non . 
Cist tytres est se l  en s  atent d  eritage . 
20120  rubrique dans la marge | fr . 
496  Se il ne s  atient de l  eritage Li empereeur Seuerins et Antoines dient . 
Se uos ne uos meslastes en l  eritage uostre pere  il ne uos fu pas mestiers de tesmoinz por cele chose  quer la foi de la uerité ne requiert pas aide de paroles . 
Mes se uos uos tenistes por oirs et uos receustes la possession de ses biens  uos deuez auoir enterigne restitucion por l  aage à qui l  en seult secorre . 
Li empereres Gordians dit . 
Quant ti aiel t  orent fet oir en leur testament  se tu ne requiersis leur heritage  tu as franche poosté quant tu auras refusé l  eritage ton pere que tu aies l  eritage à ces parenz par l  aide d  enterigne restitucion  de quoi tu diz que se tu es garnie par la reson de ton aage  ia soit ce que tu n  aies pas auant requis le deuant dit heritage . 
Se cil aquiert l  eritage que il a entrelessié ou la possession des biens ou aucune autre chose . 
Li empereres Gordians dit . 
Nos plout des pieça que cil qui ont mains de . 
xxu . 
anz aient enterigne restitucion  ne mie tant seulement en ce que il ont perdu de leur propres biens mes se il n  ont requis l  eritage qui leur a esté donnez . 
Li empereeur Dioclicians et Maximians dient . 
Il nos plout despieça que cil qui sont dedenz aage soient receu par l  aide d  enterigne restitucion à la possession des biens que il ont entrelessiee es choses leur peres . 
E quant il auront eu restitucion de ce qui leur ert soztrez  il doiuent metre ensemble les biens que il ourent el tens de la mort leur pere . 
Cist tytres est en quels causes enterigne restitucion n  est pas necessaire . 
Li empereres Alixandres dit . 
Il est en pluseurs escriz à mes peres et es miens que ce ne doit pas nu [ i ] re à cels qui ont mains de . 
xxu . 
anz  et meesmement à cels qui ne sont pas defendu par defendeeurs ne par procureeurs  se il ne uenchent la mort lor pere . 
Li empereeur ualentins et ualerians dient . 
Nos auons escrit deuant apertement que li tans d  anfance ne nuist pas as enfanz ne li termes de . 
u . 
anz  de qui la longue tenue seult estre opposee à cels qui à tart mueuent querele de chose qui n  est pas à droit fete . 
Quant li loials aages est donc acompliz  enterigne restitucion n  est pas necessere  quer li restoremenz de la cause perdue ne leur est pas donnez  mes la cause meisme leur est gardee tote enterigne . 
Li empereeur Dioclicians et Maximians dient . 
Il est establi por la persone à cels qui sont dedenz aage que es choses qui pueent soffrir demeure  si comme es marchiez de boene foi et es choses qui sont baillies sus la loialté à aucun et es lés  soit fete demeure  et par la chose meisme et par la tardiue paie del pris . 
Cil meisme empereeur dient . 
Se ces defenderres qui n  auoit pas donné caution en son office por la garde de toi a pledié en iuchement  la sentence qui fu donnee contre lui ne pout nuire à ta droiture  ne les choses que il fist n  ont nule fermeté . 
Tu demandes donc por noient aide d  enterigne restitucion quant les choses qui sont fetes par celui qui n  ont pas loial amministracion sont uaines par droit . 
Li empereres Iustinians dit à Iehan le preuost . 
[ pr . 
] Nos establissons por l  otroi de l  aage qui n  est pas parfez que l  exception de deniers qui ne furent pas nombré ne corre pas à cels qui sont dedenz aage des le commencemen  que aucune nuisance ne s  orde endementieres que nos atendons enterigne restitucion  par quoi cil qui est dedenz aage ne puisse pas user de cest benefice que sa sustance ne soit degastee . 
[ 1 ] Mes il est plus humaine chose d  estendre plus leement l  exposicion de cele loi . 
Quer en toz les cas en quoi li ancien droit establirent que temporels prescripcions corussent contre cels qui sont dedenz aage  leur secoroient il par enterigne restitucion que eles ne corussent pas par droit . 
E il est mieulz que leur droitures soient gardees sanz tochier i  que il n  est à querre remire aprés que la cause est entamee et que les exceptions de . 
xxx . 
anz ou de . 
xl . 
remaignent en leur estat . 
Qui ne puet auoir restitucion et contre qui ele ne puet estre eue . 
Li empereres Alixandres dit . 
[ pr . 
] Il couient que il soit el conseil à celui qui ot la cause d  enterigne restitucion sauoir mon se cil qui est dedenz aage et que il est greuez et diligenz sires d  ostel  et mostre par communs fez que il soit si sages que il n  apere pas uerité que il ait esté deceuz par aage . 
[ 1 ] Mes quant la cause aura esté oïe  se l  on aperçoit que il ait esté deceuz  il ne doit pas por ce sanz plus estre ostez de l  acostumee aide  que il a dedenz aage esté fez connestables par les contraignanz besoinz del païs  ou que il a entendu à engendrer ligniee et à norrir ses enfanz . 
Li empereres Iustinians dit . 
Li ancien dotoient sauoir mon se li fil peussent trere en cause leur peres et cil qui sont franchi contre leur patrons  autresi comme se il n  eussent pas fet uers els ce que il deussent . 
E li un disoient que l  on ne pooit demander enterigne restitucion contre tels persones  quer naturel aliance et la reuerence qui est deue as patrons le defent  se ce n  est ou par grant cause ou por aucune ledece que leur persone ait fete . 
E li autre distrent que l  on ne deuoit fere nule distinction des persones ne de la cause et iugierent que lors deuoit l  on tant seulement donner restitucion quant cil qui est dedenz aage dit que il a esté deceuz par sa simplece  non pas par tricherie ou del pere del patron . 
Mes que enneur soit gardee ferme et enterigne as peres et as meres et as patrons et as patronnes  nos establissons que restitucions ne soit donnee en iugement en nule maniere ne encontre pere ne encontre mere ne encontre patron ne encontre patronne  quer la reuerence des personnes leur tout tote restitucion  et il n  est pas dote que celes persones ne se gardent que rien ne soit contrere à leur opinion . 
Cist tytres est se cil qui est dedenz aage dit que il est en aage et ce est proué . 
Li empereres Alixandres dit . 
Se tu auoies mains de . 
xxu . 
anz et tu fus deceue et prouas ton aage autresi comme se tu eusses plus  tu puez demander pardeuant celui à qui la iurisdicion de cele chose est enterigne restitucion dedenz le tens qui est establiz es lois  aprés ce que tu seras uenuz en aage de totes les choses qui ont esté fetes contre toi tant comme tu fus dedenz aage . 
Li empereeur Dioclicians et Maximians dient . 
Se cil qui ot dit que il est dedenz aage te deçut par mençonge de son aage  il ne doit pas auoir enterigne restitucion seulonc les establissemenz de droit  quer li ancien droit secorent à cels qui sont dedenz aage qui foloient et non pas à cels qui deçoiuent . 
Cil meisme empereeur dient . 
[ pr . 
] Se tu qui est dedenz aage te trauailles de prouer par ueue de cors que tu es bien en aage por deceuoir autre  porce que malice acomplist ce qui defaut à ton aage  il est establi et es sainz establissemenz et par l  auctorité de pluseurs letres que l  aide d  enterigne restitucion te soit deuee . 
[ 1 ] Mes se ce a esté fet par la desloialté et par la deceuance de ton auersaire  tu ne perz pas le benefice par quoi l  on seult secorre à cels qui sont dedenz aage quant la cause est conneue . 
[ 2 ] Quant uos seroiz donc pardeuant le preuost de la contree et il aura examinee la cause de la prouance de ton aage  se il trueue que il n  i eust de par toi nule tricherie et tu prueues que tu fusses lors dedenz aage  il poruerra que tu aies enterigne restitucion . 
[ 3 ] Neporquant  se tu affermas l  instrument par la religion de ton serement que tu estoies bien en aage  tu ne doiz pas doter que li benefices de restitucions ne te soit deueez se tu ne prueues apertement et clerement par instrumenz et non pas par tesmoinz que tu estoies dedenz aage . 
[ 4 ] E quant cist seremenz sera fez  il est apert droit que tu ne puez auoir aide de restitucion . 
Cil meisme empereeur dient . 
Porce que tu diz que il ot foloié à prouer le nombre de tes anz pardeuant le gouuerneeur de la contree  et il otroie que l  on doit secorre en tels causes as filz qui sont dedenz aage  il couient que li preuoz de la contree examine les choses que tu as mises en ta proiere . 
E quant il aura esmé ton aage  se il aparçoit par les prueues que tu eusses dit par fause opinion que tu fusses en aage  il en suiura la foi de la uerité enuers ta persone qui est dedenz aage . 
Se enterigne restitucion est souent demandee . 
Li empereeur Seuerins et Antoines dient . 
Se uos uousistes puis que la sentence al uisconte fu donnee contre uos auoir enterigne restitucion pardeuant le gouerneeur de la contree  et uos ne l  eustes pas  uos uolez por nient que cele meismes question d  enterigne restitucion soit demenee de rechief  quer se la sentence uos desplesoit  uos deussoiz auoir apele . 
Mes se uos estes encor en l  aage à qui l  on seult secorre  nos uos restablissons à la droiture d  apeler . 
Li empereres Alixandres dit . 
Ia soit ce que li procureeur à l  orfeline aient esté uaincu quant il desierroient que ele eust enterigne restitucion  neporquant porce que tu diz que la cause puet estre garniee par noueals defendemenz  li procureeur ta fame aillent et requierent que il mainent la cause d  enterigne restitucion . 
Li empereres Phelippes dit . 
Il a souent esté escrit que enterigne restitucion ne puet pas par droit estre demandee de rechief en une meisme cause se aucunes noueles defenses ne sont amenees auant . 
Cist tytres est de cels qui ont empetré pardon d  aage . 
Li empereres Aurelius dit . 
Il est tres aperte chose que cil qui par la debonereté al prince ont empetré pardon de leur aage  ia soit ce que il n  aministrent pas assez couenablement leur choses  ne pueent empetrer aide d  enterigne restitucion que il n  apere que cil font marchié o els soient deceu par l  auctorité al prince . 
Li empereres Costentins dit . 
[ pr . 
] Tuit li ualet qui sont raempli d  onestes meurs qui uuelent gouerner les choses leur peres et les patremoines leur aieils  et ont besoigne sus ce de l  aide l  empereeur  il osent empetrer pardon d  aage en tel maniere quant il auront acompli le uinctiesme an  si que quant il auront empetré pardon d  aage  il alleguent par soi le benefice al prince  et ne prueuent pas tant seulement le nombre des deuant diz . 
xx . 
anz  ainz mostrent par auenanz tesmoinz les establissemenz de leur meurs et la proece de leur corage et le tesmoing de lor honeste uie . 
[ 1 ] E nos establissons que les fames qui sont d  onestes meurs et de sage pensee puissent empetrer pardon d  aage aprés ce que eles auront acompli . 
xuiii . 
anz  mes nos ne les contraignons pas por la uergoigne des fames que eles se mostrent en communes assemblees . 
Mes quant eles auront receu pardon d  aage  nos leur otroions que eles enuoierent un procurateur et prueuent les . 
xuiii . 
anz par tesmoinz ou par instrumenz . 
E eles aient en totes choses cele meisme droiture que nos auons establi que li homme aient  fors tant que eles n  estrangent pas leur possessions sanz iugement . 
[ 2 ] Mes li senateur qui demeurent en ceste roial cité mostrent leur meurs et leur honesté pardeuant ta hautece  et li autre pardeuant les preuoz  es contrees pardeuant cels qui les gouernent . 
[ 3 ] E cil qui empetreront pardon d  aage contre ceste disposition sachent que il n  aura nule force . 
Li emperes Iustinians dit . 
Nos commandons que cil qui par la deboenereté al prince ont empetré pardon d  aage ne puissent pas sanz iugement fere estrangement ne obligement de leur choses qui ne sont pas mouables . 
E autresi est iugemenz necessaires en l  estrangement et en obligement des choses à cels qui n  ont pas deserui pardon d  aage  que en ce soit semblable la condition à toz cels qui sont dedenz aage et à cels qui ont empetré pardon et à cels qui ne l  ont pas empetré . 
Cil meismes empereres dit al senat . 
Se aucuns ueult que aucune chose soit donnee ou fete  et il fet mention de loial aage ou il dit del tot absoluement que il est de parfet aage  nos uolons que icil aages soit entenduz tant seulemnt qui est acompliz par l  espace de . 
xx . 
anz et n  est pas parfez par le benefice l  empereeur . 
Et nos establissons que ce soit entendu es restitucions et quant aucuns est mis en leu d  autre  et autresi es autres choses  se aucuns n  i aioste espicialment que il uuielle que aucune chose uiegne del pardon d  aage . 
Cist tytres est se cil qui est en aage a estable ce qui fu fet quant il ert dedenz aage . 
Li empereeur Dioclicians et Maximians dient . 
Se couenance est fete entre cels qui sont dedenz aage de . 
xxu . 
anz ou par escriture ou sanz escriture qui soit del tot sanz tricherie  et il la conferment aprés ce que il seront uenu en aage  il couient que ele soit gardee entierement . 
Cil meisme empereeur dient . 
Cil qui aprés ce que il ont passé . 
xxu . 
anz conferment les choses qui furent fetes tant com il estoient de meneur aage  il requierent por nient que eles soient rapelees . 
Cist tytres est où et pardeuant qui restitucion doit estre eue . 
Li empereres Antoines dit . 
Se aucune chose est iugiee par mon procurateur  ele ne puet pas estre rapelee par la sentence al preuost et par aide d  enterigne restitucion  quer li princes toz seul seut donner enterigne restitucion contre la sentence à ses procurateurs . 
Li empereeur Dioclicians et Maximians dient . 
Porce que tu proposes que tu as baillié ce que tu en couenanças en une transaction  il s  enseut  se ueuls pledier por rauoir le par enterigne restitucion ou par autre cause  tu doiz aler pardeuant le preuost de la contree en quoi cil que tu ueulz empledier ont leur mesons . 
Li empereres Iustinians dit à Iehan le preuost . 
[ pr . 
] Porce que nos sauons que l  en dote quant enterigne restitucion est demandee sauoir mon se il couient examiner la cause pardeuant le iuge qui a aucune iurisdicion tant seulement  ou pardeuant les autres meneurs iuges  qui que les meue  ou cil qui ont mains de . 
xxu . 
anz ou cil qui ont plus  nos establissons solonc ce qui a esté esclerié es establissemenz à cels qui ont esté deuant nos en l  ancien droit et el nostre droit que les conoissances de tel cause ne soient pas proposees pardeuant les plus hauz iuges qui tienent les preuostez tant seulement  mes pardeuant cels que la maiesté l  empereeur et li amenistreeur de la chose commune doeront  ou en ceste roial cité ou es contrees  que il apere que cil qui donne le iuge face la restitucion  et examine la cause et einsi ne sera pas griés li examinemenz des causes . 
[ 1 ] Mes nus ne cuit que li entendemenz de nostre establissement doie estre trez si largement que il cuit que li establissement s  estende as arbitres et à cels qui sont iuge des mises qui sont esleu par commune sentence et à cels qui sont delegat par les iuges qui n  ont pas propres iurisdicion ainz ont tant seulement poosté de iugier . 
Quer nos uolons generalment que cil iugent cels causes qui sont preuost de certaine baillie et qui ont iurisdicion et cil que il dorront à estre iuges  et molt meulz se l  audience des causes leur est enuoiee de nostre maiesté . 
[ 2 ] Mes que nos ne lessons nule chose de quoi l  en puisse doter . 
Nos aiostons que il lise à cels que nos auons deuant nombrez sanz plus à tretier de la cause de restitucion coment que il soit  ou se ce leur est mandé espicialment ou se il sont donné general iuge  ou se aucune question de restitucion eschiet en autres manieres de causes . 
Cist tytres est des responses qui sont fetes en iugement que restitucion soit fete . 
Li empereres Antoines dit . 
[ pr . 
] Cil qui a enterigne restitucion  autresi comme il ne doit pas demorer en son damage  ne doit il pas demorer en gaaing  E por ce  il doit rendre quant que uint à lui ou de l  achat ou de la uente ou d  autre marchié . 
[ 1 ] Mes se cil qui à la restitucion est dedenz aage  l  action doit estre restablie à l  ancien deteur . 
[ 2 ] Mes quant cil qui est dedenz aage requiert son heritaghe et il li est renduz  il doit maintenant rendre tot ce qui est uenu à lui por l  eritage . 
[ 3 ] E se ce est fet par tricherie  il couient que il le rende . 
Cist tytres est que cause de restitucion puet bien estre menee par procurateur . 
Li empereres Alixandres dit . 
Il nos plest que cause de restitucion enterigne  se ele apartient à aucuns  puisse estre menee par procurateur . 
Cist tytres est que rien ne soit fet de nouel puis que restitucion est demandee . 
Li empereres Gordinas dit . 
Il est aperz droiz que quant enterigne restitucion est demandee totes les choses doiuent estre en leur estat tant que la cause soit finee . 
E cil qui à cele chose apartient s  entremetra de garder ce . 
Cist tytres est de la restitucion as cheualiers et à cels qui sont hors del païs por le commun profit . 
Li empereeur Seuerins et Antoines dient . 
Se ualerians le conestables de la dozisme compaignie des eles de mongie muert enceis que il receiue sa possession  ses oirs porra demander en la persone al mort par droit l  aide de restitucion dedenz un an aprés ce que il le porra fere  en tel maniere  ualerians muert en cheualerie aprés ce que li ior seront passé que la possession des biens deust uenir à lui . 
Li empereres Alixandres dit . 
Se aucune chose est amenuisiee des biens à cels qui sont hors del païs por le besoig de la chose commune  ou se aucuns est deliurez d  action qui leur apartenoit  enterigne restitucion leur est otroiee par pardurabe iurisdicion dedenz l  an aprés ce que il le porront fere . 
Cil meismes empereres dit à Aristodeme cheualier . 
Aprés ce que aucuns a lessié à estre hors por le profit de la chose commune  il li list à demander dedenz l  an la possession de ce que aucuns a porsis de ses biens el tens de sa cheualerie  que longue tenue del tens que il a esté hors ne li nuist pas . 
Mes il ne couient pas aprés l  an greuer la droiture à celui qui porsiet  quer ce seroit contre l  establissement . 
[ 2 . 
50 . 
4 ] Li empereres Gordians dit . 
Tu ne doiz pas doter que li bien à cels qui sont hors del païs por le besoig de la chose commune sanz tricherie sont porsis tant seulement se cil qui sont hors ne sont defendu par aucun boen homme  mes la uente en couient il poloignier iusqu  al tens que il lessent à estre hors del païs par le besoing de la chose commune . 
Cil meismes empereres dit à Secondin cheualier . 
Il est aperte chose que longue tenue de quatre anz  aprés ce que la borse l  empereeur a uendu  ne puet pas nuire à cels qui sont hors del païs por le besoig de la chose commune  ne as autres qui sont en aage qui apartienent al tytre d  entereigne restitucion . 
Li empereeur ualentins et ualerians dient . 
Se li oir à ton creancier uendirent tes possessions que il auoient en gage quant tu entendoies as traualz de cheualerie  tu porras pardeuant le preuost de la contree empetrer enterigne restitucion et la uente sera bruisiee et tu receuras tes possessions  mes tu paieras auant la dete  ou le pris que eles furent uendues se il fu mendres que la dete . 
Li empereeur Dioclicians et Maximians dient . 
Il n  est pas auenant chose por la discipline de cheualerie que ce que li peres fet soit rapelé en uain par les filz . 
E por ce meesmement que tu confermes bien que tant comme tes peres uesqui il ne se plainst onques de cel marchié . 
Li empereres Iustinians dit . 
Nos establissons que cil qui entendent à cheualerie et à la defense de l  empire soient defendu par tant de tens comme il sont en cheualerie à boter arriere excepcions et à demander enterignes restitucions . 
E li tens en quoi il ne s  entremetent point de cheualerie  ainz font en autres leus ou en leur mesons meismes  ne leur aident pas à chalengier les deuant diz priuileges . 
Cist tytres est des fames as cheualiers ou à cels qui sont hors del païs par le commun profit . 
Li empereres Alixandres dit . 
Il est bien seue chose que l  on selt secorre as fames qui ont lessiees leur besoignes temporels  et sont hors del païs o leur mariz por le besoig de la chose commune  autresi comme as cheualiers . 
Li empereeur Dioclicians et Maximians dient . 
Preescription de lonc tens ne nuist pas à la fame qui tres longuement fu o son mari quant il entendoit à cheualerie . 
Mes porce que mençonges aiostees à ceste demorance et afetiees ne doiuent pas nuire del tot  nos iugions que se tel fame mostre que la meson apartenist à li  qui fu uendue tant comme ele fu hors del païs  ele l  arait quant li pris qui ueraiement a esté paiez sera renduz . 
Cist tytres est des tens de restitucion à cels qui sont dedenz aage et as autres persones qui puent auoir restitucion et à leur oirs . 
Li empereres Gordians dit à Prudent cheualier . 
Tu puez demander aide de restitucion des choses en quoi tu fus greuez quant tu auoies mains de . 
xxu . 
anz par tot le tens que tu es traual de cheualerie  quer li tens que est establiz aprés l  acomplissement de l  aage doit selonc reson estre contez des le ior que tu fus enuoiez en la cheualerie . 
Cil meismes empereres dit à Secondin cheualier . 
Se tes peres fu morz dedenz loial aage ou quant il l  ot acompli ençois que li tens fust passez  dedenz quoi il est establi que l  on puet demander restitucion  et tu fus ses oirs et preis le non de cheualerie dedenz . 
xxu . 
anz ou aprés  dedenz icel tens qui demoroit al mort à auoir restitucion  quant li preuoz de la contree aura coneue la cause  il se poruerra de secorre toi par enterigne restitucion en la persone al mort . 
Cil meismes empereres dit à Mutian cheualier . 
Se tu es en l  aage en quoi aide d  enterigne restitucion est donnee  ou tu preis en cel tens le non de cheualerie et t  entremeis de defendre le païs  li benefices qui est continuez ne suefre pas que tu aies damage de tes propres choses . 
Li empereeur Dioclicians et Maximians dient . 
Tu puez pledier à celui contre qui tu nos requiers en la persone de tes freres se tu es leur oirs  et saches que se ti frere furent cheualier ainz que il eussent . 
xxu . 
anz et il furent mort en cheualerie  li tens de restitucion n  est pas passez à lor oes  ainz est toz uenuz à leur oirs . 
Li empereres Costentins dit . 
[ pr . 
] Il couient garder ce qui est establi es lois des tens d  enterigne restitucione . 
E se aucuns a par auenture empetré pardon d  aage par nostre benefice  des le ior que nostre indulgence aura esté mostree en auenant iugemenz et l  aministracion de la propre chose li sera otroiee  il ait le tens qui par droit est establiz à porsuiure les causes d  enterigne restitucion et à finer les  en tel maniere que aide de restitucion ne soit nule foiz deuee à cels qui ont mains de . 
xxu . 
anz des choses qui furent fetes ençois que il eussent empetré pardon d  aage . 
[ 1 ] E se aucuns qui soit dedenz aage est oirs à un autre qui autresi fust dedenz aage  il ne li soit pas deuee que il ne puisse user de l  aide de restitucion puis que il aura acompli le uint et cinquiesme an de son aage . 
[ 2 ] E se aucuns qui soit dedenz aage est oirs à un qui fust en aage en tant comme apartient as causes que il a receues de la persone à celui qui est en aage  il deura auoir tant de tens à metre auant et à finer les causes de restitucion  comme cil à qui il est oirs et qui ses biens li a lessiez à porsoier en auoit à auoir . 
[ 3 ] E se cil qui est en aage est oirs à aucun qui soit dedenz aage  se il est ses oirs par certaine droiture sanz fere testament ou en testament  il li couendra commencier et finer les causes de restitucion maintenant que il sera uenuz à l  eritage . 
E se il est ses oirs par droiture d  enore  li tens acostumez soit nombrez sanz nul amenuisement à examiner et à fenir les causes de restitucion des ce que il sera en possession des biens . 
Cil meismes empereres dit . 
[ pr . 
] Li tens de demander enterigne restitucion soient gardé . 
E se cil qui demande requiert delaiement qui puis estre donnez dedenz le terme qui est establiz à demander restitucion sanz müer la cause  quant les causes seront seues par quoi il le demande  il li couendra donner . 
E se il demande tel delaiement qui dedenz le terme qui est establiz ne puisse estre compris  si comme se il le demande pres de la fin del terme  il couendra deueer le delaiement al demandeeur  quer il estoit en sa poosté de commencier le plet si par tens que li delaiemenz que il demande peust estre compris el remanant del tens qui est establiz . 
¶ [ 1 ] Mes se cil qui se defent demande delaiement quant il aura dit la cause por quoi il le demande  nos establissons que il li soit donnez sanz nul empeechement del tens  quer il n  estoit pas en sa poosté de quele eure li plez fust commenciez contre lui . 
E por ce li doit l  on donner . 
Et se li delaiemenz que li defenderres a empetré s  estent outre le tens qui est establiz  il n  est pas deuee al demandeeur que il ne quiere ses prueues . 
Li empereres Iustinians dit . 
[ pr . 
] Nos departons de nostre chose commune la superflue difference de l  an qui est profitables à demander restitucion . 
Et si establissons en l  anciene Romme et en ceste roial cité et en Lombardie et es autres contrees que l  espace de quatre anz continuels soit nombré tant seulement del ior que li anz commence qui est profitables à demander restitucion  si que uns meismes tens soit communs en toz leus  quer il nos semble que ce seroit assez male chose que aucune diuersité nasquist por la difference des leus . 
[ 1 ] E nos uolons que ce soit gardé ne mie tant seulement en cels qui sont dedenz aage  à qui li anz profitables à demander restitucion commence des le premier ior del .xxui. 
iesme an  mes en cels qui sont en aage  si que li deuant diz continuemenz del tens soit gardez à fere la contestation del plet et à finer le . 
[ 2 ] E tot autresi comme en la restitucion à cels qui sont dedenz aage est empetrez toz li tens qui est dedenz . 
xxu . 
anz  soit exceptez en la restitucion à cels qui sont en aage toz li tens en quoi il seront hors del païs por le besoig de la chose commune  ou que il seront en besoigne por autres loials causes qui sont nombrees es anciens lois  si que la restitucion à cels qui sont dedenz aage et à cels qui sont en aage ne soit pas dessemblables en ceste partie . 
Cist titres est por quels causes cil qui sont en aage pueent demander restitucion . 
Li empereres Antoines dit . 
Se tu as esté condempnez quant tu n  auoies point de defendeeur et tu estoies hors del païs por l  office de la legation que ie t  auoie baillie en boene foi  tu desierres par droit à auoir restitucion del iugement que tu uses tot enterignement de tes defenses  quer il est iugié que cil qui sont en l  office de legacion soient en tel meisme priuilege en quoi cil sont qui sont hors del païs par le besoig de la chose commune . 
Cil meismes empereres dit . 
Se tu ne peus estre en present pardeuant ton arbitre porce que tu estoies tenuz en prison par le commandement al preuost  et tu puez prouer pardeuant le preuost de la contree que ce soit uerité  tu auras restitucion de la cause . 
Li empereeur Dioclicians et Maximians dient . 
Li commun droit secorent par l  office al iuge es marchiez qui sont fez par boene foi neïs à cels qui sont en aage quant la cause est conneue . 
Cil meisme empereeur dient . 
La chose comune seut user de la droiture à cels qui sont dedenz aage et por ce puet ele demander aide de restitucion . 
Cil meisme empereeur dient . 
Se tu fus pris de tes anemis o ton pere et o ta mere et après  quant furent mort en la prison  tu reuenis et demandas leur heritage  il ne t  est pas defendu que tu ne chalanges leur choses à la semblance de la profitable action qui est donnee à cels qui ont eue enterigne restitucion . 
Cist tytres est d  estrangemenz qui est fez por müer le iugement . 
Li empereeur Dioclicians et Maximians et Gracians dient . 
Porce que la possession donne al auersaire action contre l  un qui tient la chose  quant li estrangemenz est fez por la cause de müer le iugement  enterigne restitucion est otroie par pardurable establissement . 
Tu puet donc entendre que se cil qui porseoit ta chose la uendi  que l  on ne pledast o lui  et la bailla à l  acheteeur  tu as poosté par droit d  empledier lequel que tu uoldras . 
Cist tytres est des arbitres . 
Li empereres Antoines dit . 
Il a souent esté escrit que l  on ne puet pas apeler contre la sentence à l  arbitre qui est esleuz par mise  quer action ne puet pas d  ilec estre donnee por la chose iugiee . 
E por ce  i est pramise paine d  une part et d  autre que l  on ne se departe pas des couenanz por poor de la paine  mes se l  on iuge puis que li iorz est passez qui est establiz en la mise  li iugemenz n  est nus  e cil qui n  i obeist pas n  est pas tenus à paier la paine . 
Li empereeur Sarins et Chiers et Numes dient . 
Se tes auersaires refusa contre la forme de la mise à uenir pardeuant l  arbitre qui estoit esleuz  il apert bien que il est tenuz à paier la paine qui fu couenanciee . 
Li empereeur Dioclicians et Maximians dient . 
Se tu ne ueulz tenir la sentence à cels qui sont arbitre de la mise qui fu fete entre toi et ta fille  et porce que tu aperçoiz que il ne sont pas loial  ainz uuelent auoir la grace ta fille  quant ele pledera à toi por la paine  tu porras user de l  exception de tricherie . 
E se ele ne plede à toi  il ne te sera pas uee que tu ne la puisses empledier de la cause de tricherie qui seut estre aiostee à la paine de la mise . 
Li empereres Iustinians dit à Demostene le preuost . 
[ pr . 
] Que pariures ne soit fez en eslire les arbitres o religion de serement et que as tricheeurs ne soit donnez communement congiez de despire les sentences as iuges  nos uolons par nostre tressaint iugement ordener ceste chose . 
[ 1 ] Se il couient donc entre le demandeeur et le defendeeur et le iuge que l  on aille auant el plet par la religion de serement  et li pledeeur escriuent ce o leur mains ou par communes persones ou il dient pardeuant l  arbitre o leur propre uoiz que li arbitres est esleuz par leur serement  et ce i soit aiosté que li arbitres a fet serement de finer le plet o tote uerité  il couient que ses iugemenz soit del tot gardez  et que li defenderres ne li demanderres ne s  en puissent partir  ainz soient contraint de tenir le en totes manieres et d  obeir li . 
¶ E se nule tel chose n  est escrite ne ordenee d  arbitre  et les parties esclerent ce par letres qui se sont aliees par serement d  ester à la sentence à l  arbitre  il couient en cestui cas garder en totes manieres la sentences al arbitre porce que les letres ont autretel force se il escristrent ce des le commencement  ou ce fu ordené en la deuant dite maniere  quant li arbitres fu esleuz  ou se ce fu escrit puis la sentence que il ont receu o la religion de leur serement  ou il ont iuré à acomplir les choses qui sont establies . 
¶ Mes se li arbitres seus est requis de cels qui pledent  et il li ont fet sauoir par escriz ou par leur diz meismes  si comme nos auons dit auant  et il a fet serement que il iugera la cause o tote uerité  ses iugemenz est en cest cas semblables as premiers et est confermez en totes manieres par lois . 
Et en toz cez cas lise il à establir action ou por le fet ou por la condicion ou por la chose  seulonc ce que la qualité del fet le requerra . 
¶ E se nule tel chose n  apert ou par escriture ou par le dit as parties  et l  une partie die que seremenz fu fez de tenir la sentence as arbitres  les paroles à cels pledeeurs ou à l  arbitre seul ne sont pas à croire . 
Quer se aucuns otroie que seremenz ait esté donnez  si que li iuges n  i soit pas nommez pardeuant qui ce dut estre fet  ne l  escriture des parties ne le tesmoigne pas  la composition del plet qui n  est pas certains qui souent auient entre les fous hommes  ne donne nulle force as choses qui sont iugiees . 
Mes en tel cas uaillent les choses que li ancien establirent d  eslire les arbitres . 
¶ E se aucuns escrit aprés la sentence à l  arbitre paroles par quoi il apere que il se consent as choses qui sont iugiees  l  on puet auoir action de contraindre le de fere ce à quoi il s  est assentu . 
Quer se les acostumees paroles et la soutil garde des paines qui sont establies por tenir les mises est otroiee  nos qui par les lois que nos auons nouialment escrites auons amendé pluseurs uices et pluseurs dotes qui souent auenoient es mises  por quoi ne trenchons nos en tel escriture tote la poor de l  ancien droit  si que se aucuns escrit ce  il soit contraint d  assentir soi as choses iugiees et de mener les en totes manieres à effeut  Quer il ne pert pas uerité que il escriue que il s  i consente  non pas por ce tant seulement que il ne le contredie pas  mes que il acomplisse ce contre quoi il ne peut aler . 
Cil meismes empereres dit . 
[ pr . 
] Porce que il auoit esté establi ça en arrieres en eslire les arbitres que paine de la mise ne confermoit pas  ne li iuges ne les escleroit pas  ainz erent esleu par commun assentement por ester à leur sentence ainz que nus plez fust meuz  se la sentence fust donnee por celui à qui l  on demandoit  il n  i gaaignast plus  fors que se li demanderres le uolsist autre foiz empledier  il eust l  exception del couenant à soi defendre  et se la sentence fust donnee por le demandeeur  ele ne li edast de rien . 
Nos establissons de cels arbitres que nos auons auant diz  et qui sont esleu par tel assentement  par tel couenant qui soit contenuz en escrit ou sanz escrit que l  on tiegne leur sentence  que se les parties escriuent aprés ce que il aura donnee sa sentence que ele ne leur desplest pas  li defenderres puisse auoir exception de couenant et li demanderres puisse auoir en nostre non action del fet  si que la sentence à l  arbitre puisse estre mandee à execution . 
E ce soit fet en ceste roial cité par l  office de la haute preuosté ou de celui en qui cort li defenderres doit pledier  et es contrees par les gouerneeurs et par les ministres ou par les iuges en qui gouernement li defenderres est . 
¶ E se il n  escriuent pas aprés la sentence que il la uuiellent tenir  ainz se tesent ne la contredient pas  et aucune des parties n  enuoient pas dedenz les premiers . 
x . 
iorz sa protestation al iuge ou à son auersaire  par quoi il soit aperte chose que la sentence ne doit pas estre tenue  lors est la sentence confermee par ce que les parties se tesent  et li demanderres puet auoir la deuant dite action  et li defenderres la deuant dite exception . 
Mes se l  une des parties le refuse seulonc la deuant dite maniere  ne ne ueult acomplir ce qui est establi  de ce ne uient nule greuance  ne li defenderres ne peut user de l  exception  ne li demanderres de la deuant dite action . 
Mes icil iuge en soient escepté  qui sont esleu par serement seulonc le nouel establissement de nostre non . 
¶ E ia soit ce que nos sachons bien l  oppinion que Iulius Paulus ot  et pluseur autre sage homme qui atochierent ceste question que nos determinons ore  mes il ne la tretierent pas tresparfetement  ainz quiderent que l  on deust ester à la sentence iusqu  à unes temporels actions . 
Neporquant  nos iugons plus plainement et generalment que la mise qui est fete sus arbitre par escrit fet autresi bien interruption de tens  comme se li plez fust commenciez en iugement ordinaire . 
E si establissons generalment que les choses qui sont fetes pardeuant les arbitres  se il i a aucune chose qui ne soit pas à droit fete ou qui ait esté contredite par profession ou par actestation  il en puissent user en iugement ordinaire . 
Cil meismes empereres dit . 
Nos establissons que il souiegne as fames de leur chastee et des ueures que nature lor octroia  et desqueles ele commanda que eles s  atenissent  et se eles reçoiuent mise sus soi  ia soit ce que eles soient de tres boene opinion et de haute  ou se eles sont patronnes et eles oent les causes à cels que il ont franchiz  eles soient departies de totes compaignies de iugemenz  si que por leur sentence ne soit eue nule paine ne nule exception de couenant encontre cels qui ne la uoldront tenir . 
Cist tytres est de donner caution . 
Li empereeur Dioclicians et Maximians dient . 
[ pr . 
] Il est certains droiz que cil qui en cort est fez procurator al demandeeur ne doit pas estre contrainz de donner caution que ses sires aura estable ce que il fera  quer l  en doit entendre en cest cas que il est autresi comme li procurerres qui defent celui qui est en present . 
E se li sires mue aprés sa uolenté  et il ne ueult que cil soit plus ses procurateurs  neporquant li iugemenz que il a receu comme procureres deura estre fers . 
¶ Mes se ses auersaires li oppose el commencement del plet que il uoldra alleguer contre lui aucune chose por soi defendre  lors sera il contrainz de donner caution de respondre à ce que il dira contre lui autresi comme procurerres en ce à celui qui n  est pas en present . 
E se il ne la donne  li iuges ne li otroiera pas que il aille plus auant en la cause dont il estoit procurateurs . 
¶ Mes li procurerres ou li defenderres à celui à qui l  on demande  ia soit ce que il soit fez en cort et tesmoigniez par escrit  neporquant il est contrainz el commencement del plet de donner caucion de paier la chose iugiee . 
Cist tytres est des formes de droit qui sont ostees por empetrement d  action . 
Li empereres Costentins dit . 
Les formes de droit qui sont plaines d  aguez par aucune maniere soient ostees del tot des fez de toz iugemenz . 
Li empereeur Theodoses et ualentins dient . 
L  esception d  action qui n  est pas empetree ne soit opposee à nul en quel iugement que il plede ou en grant ou en petit  se ele est couenable al proposement au defendeeur ou auenant à la besoigne . 
Cist tytres est de serement de uerité . 
Li empereres Iulians dit . 
[ pr . 
] Nos establissons que en totes les causes qui sont menes ou por letres ou por instrumenz ou por aucune autre chose en quoi il est mestier de prueues  nus ne soit contrainz de donner prueues se cil qui les demande ne fet serement de uerité  que il n  a pas proposé ses allegations por acheson de porloignier la chose  que li enchaucemenz des pledeeurs est refrenez par poor de serement . 
¶ E que aucun ne s  esmueuent à tort à pledier contre leur sers  et acomplissent la cruelté de leur corage  nos n  otroions pas à cels qui mueuent plet contre leur sers que il uiegnent autrement à ce  se il n  atochent auant les saintes escritures et dient que il ne sont pas uenu à ce par haine de leur sers ou por les persones de leur oirs  mes porce que il ne pueent pas autrement enquerre ou mostrer la uerité des choses de lor eritage . 
Cil meismes empereres dit . 
[ pr . 
] Porce que nos n  auons pas otroié que li iuge terminent autrement les causes se les saintes Escritures ne sont aportees auant  et se li patron des causes qui sont par tot le monde qui est sozmis à nostre empire ne font serement de uerité  et eissi auons ordené que les causes soient oïes  il nos semble que il est necesserre chose de proposer ceste presente loi par quoi nos establissons que en toz les plez qui seront commencié aprés ceste presente loi  li demanderres ne li defenderres n  estriuent pas el commencement del plet deuant que les principals persones meismes aient fet serement de uerité  aprés ce que li uns aura fet sa demande  et li autres aura respondu et ençois que li auocat de l  une et de l  autre partie facent serement . 
E li demanderres iurt que il n  a pas meu le plet por corage de greuer à tort son auersaire mes porce que il croit que il a boene cause . 
E li defenderres n  usera pas autrement de ses allegations se il ne iure auant que il croit que il est uenuz o boene intention à defendre soi . 
E aprés ce  li auocat de l  une et de l  autre partie feront le serement que nos auons ia deuisé  quant les saintes Euangiles seront mises deuant le iuge . 
¶ E se la dignité ou la nature de la persone n  otroie pas que ele uiegne al iuge  ele fera cel serement en sa meisnie  si que l  autre partie soit en present ou ses procurateurs . 
E il couient que ce soit gardé se ce sont defendeeur ou procureeur  ou aucunes autres persones qui aient par l  auctorité des lois l  aministracion d  autrui choses  quer il couient que il soient estraint par serement  que il seuient bien que la cause que il uuelent mener  et eissi porront mener la  quer ne li orfelins ne li granz ne cels persones qui sont en garde ne puent pas sauoir la cause ne uenir à iugement  mes cil qui ont la garde et la cure d  els porce que il iurent seulonc leur escient . 
E ia soit ce que la nature de la cause est autre par auenture  neporquant chascuns iure ce que il croit . 
Et tuit li autre serement qui se descendent des lois qui ont esté fetes ça en arrieres et cil que nos auons establiz durent et aient leur force . 
E se aucune des parties laquele que ce soit n  est pas presente et sa cause est menee par procurateurs  se ce est li demanderres il n  ait pas congié d  otroier à son procurateur à mener sa cause deuant que il ait fet serement de uerité en la contree où il est  et le face sauoir al iuge par letres . 
E autresi se li defenderres n  i puet estre et il ordene procurateur por donner caution de paier ce qui sera iugié  ou se defenderres uient auant por lui  il fera le serement en la forme qui est deuant establie  et li demanderres sera en present ou par soi ou par son procurateur ou il fera cel serement tot sanz le demandeeur  et sanz son procurateur se li iuges uoit que ce soit biens . 
¶ Mes porce que nos dotons que aucun n  usent par auenture d  aucun gabois  et se pardoignent li uns à l  autre ce serement et escharnissent par ce nostre establissement  nos establissons porce que nos n  auons pas mise ceste loi por priué profit mes por commun  que tuit li iuge  neïs cil qui conoissent les causes par mise  ne sueffrent pas que tels seremenz soit pardonnez  ainz le demandent en totes manieres al demandeeur et al defendeeur  que ceste chose ne soit anoientee petit et petit et que li seremenz as principals persones et as auocat ne remaigne por chascune legiere cause . 
¶ E nos establissons que ce soit aiosté à ceste loi que se aucuns uelt mouoir plet por autre dont il n  ait eu nul commandement  ainz ueult donner pleges que li sires aura la chose por estable et il aferma par ce sa persone en iugement  que la loiz ne soit deceue par cel enging  nos establissons que se aucune tel chose auient ça en auant  que aucuns uuille mouoir plet por une persone ou por une uille ou por une uniuersité  il doist la caution qui est acostumee . 
Mes il n  aille pas plus en auant el plet se il ne fet auant as principals persones fere le serement de uerité dedenz le terme que li iuges li assignera ou pardeuant son auersaire se il i uelt estre  ou pardeuant autre por lui  ou se il n  i a nul homme de l  autre partie  li seremenz soit fez pardeuant le defendeeur del leu  si que la persone por qui il uuelt pledier le face  ou la greigneur partie et la plus couenable de l  uniuerseté  se la cause est à uniuerseté . 
¶ Mes se li demanderres ne uelt fere serement de uerité  se ce est proué loialment  il ne li lise pas à uenir al plet  ainz chiee de l  action que il auoit aparallie comme desloials pledierres  et il ait la male uolenté as iuges  et soit mis en loing del iugement . 
¶ E se cil à qui l  on demande ne ueult fere cest serement es chapistres qui sont deuant contenu  il soit tenuz por reconnoissant  et il lise al iuge à donner sentence si comme la qualité de la chose li amonestera . 
Et eissi seront amenuisié non pas por ce tant seulement li plet  mes li faus pledeeur  quer se les principals persones as pledeeurs maintienent les plez par leur serement  et li auocat deffendent les causes par leur serement  et li iuge ont deuant els les saintes Escritures quant il examinent tote la cause et il pronuncent leur iugemenz  que doit l  on croire autre chose fors que Dex est iuges en totes les causes por les hommes  L  anciene desloialté des pledeeurs se repost donc  et totes dotes  et nostre establissemenz resplendisse en terre à toz clerement et profitablement et soit granz remieres de terminer les causes . 
E si uolons que li deuant diz seremenz soit fez es causes qui encore ne sont pas commencies des le commencement del plet . 
¶ E se l  en trueue aucunes causes qui ia soient commenciees de quoi la contestacion soit ia fete et pluseurs resons proposees  se l  une et l  autre persone est en present ou ele demeure en tele meisme cité ou el terroir  cist seremenz ait leu en tel maniere de plet  et les parties soient contrantes de fere le al premier ior que il uendront pledier aprés ce que ceste loi sera espandue . 
¶ E se l  une des parties est hors  porce que nos ne uolons pas que li plez soit delaiez por la defaute d  une persone  ne que aucune chose auiegne qui soit contrere à nostre proposement  ne que ce que est amené por abregier les plez soit mué el contrere  nos commandons que la persone qui sera presente face le serement  et que il soit pardonnez à celui qui sera hors es plez qui sont commencié tant seulement seulonc ce qui a esté auant dit . 
E se l  une et l  autre des principals persones est hors  que li plez ne durent trop longuement . 
Li plet qui sont ia commencié soient terminé sanz fere cel serement . 
Ci fenist li segonz liures del code Iustinian . 
