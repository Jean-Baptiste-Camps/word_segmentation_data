form Li uilains dit an son respit que tel chose a l  an an despit qui mout ualt mialz que l  an ne cuide  por ce fet bien qui son estuide atorne a bien  quel que il l  ait  car qui son estuide antrelait  tost i puet tel chose teisir qui mout uandroit puis a pleisir . 
Por ce dist Crestiens de Troies que reisons est que tote uoies doit chascuns panser et antandre a bien dire et a bien aprandre  et tret d  un conte d  auanture une mout bele coniointure par qu  an puet prouer et sauoir que cil ne fet mie sauoir qui s  escience n  abandone tant con Dex la grasce l  an done . 
D  Erec  le fil Lac  est li contes  que deuant rois et deuant contes depecier et corronpre suelent cil qui de conter uiure uuelent . 
Des or comancerai l  estoire qui toz iorz mes iert an mimoire tant con durra crestiantez  de ce s  est Crestiens uantez . 
Au ior de Pasque  au tans nouel  a Quaradigan  son chastel  ot li rois Artus cort tenue . 
Einz si riche ne fu ueüe  que mout i ot boens cheualiers  hardiz et conbatanz et fiers  et riches dames et puceles  filles de rois  gentes et beles . 
Mes einçois que la corz fausist  li rois a ses cheualiers dist qu  il uoloit le blanc cerf chacier por la costume ressaucier . 
Monseignor Gauuain ne plot mie  quant il ot la parole oïe . 
 Sire  fet il  de ceste chace n  auroiz uos ia ne gré ne grace . 
Nos sauomes bien tuit piece a quel costume li blans cers a  qui le blanc cerf ocirre puet par reison beisier li estuet des puceles de uostre cort la plus bele  a que que il tort . 
Maus an puet auenir mout granz  qu  ancor a il ceanz .u. 
.c. 
dameiseles de hauz paraiges  filles de rois  gentes et sages  n  i a nule qui n  ait ami cheualier uaillant et hardi  don chascuns desresnier uoldroit  ou fust a tort ou fust a droit  que cele qui li atalante est la plus bele et la plus gente . 
 Li rois respont   Ce sai ge bien  mes por ce n  an lerai ge rien  car parole que rois a dite ne doit puis estre contredite . 
Demain matin a grant deduit irons chacier le blanc cerf tuit an la forest auantureuse  ceste chace iert mout meruelleuse . 
 Ensi est la chace atornee a l  andemain  a l  aniornee . 
L  andemain  lués que il aiorne  li rois se lieue et si s  atorne  et por aler an la forest d  une corte cote se uest . 
Les cheualiers fet esuellier  les chaceors aparellier  lor ars et lor saietes ont  an la forest chacier s  an uont . 
Aprés aus monte la reïne  ansanble o li une meschine  pucele estoit  fille de roi  et sist sor un boen palefroi . 
Aprés les siust a esperon uns cheualiers  Erec a non  de la Table Reonde estoit  an la cort mout grant los auoit  de tant com il i ot esté  n  i ot cheualier si loé  et fu tant biax qu  an nule terre n  estouoit plus bel de lui querre . 
Mout estoit biax et preuz et genz et n  auoit pas .xxu. 
anz  onques nus hom de son aage ne fu de si grant uaselage . 
Que diroie de ses bontez  Sor .i. 
destrier estoit montez  afublez d  un mantel hermin  galopant uient tot le chemin  s  ot cote d  un diapre noble qui fu fez an Costantinoble  chauces de paile auoit chauciees  mout bien fetes et bien tailliees  et es estriés afichiez  uns esperons a or chauciez  n  ot auoec lui arme aportee fors que tant seulemant s  espee . 
La reïne uint ateignant au tor de la rue poignant . 
 Dame  fet il  a uos seroie  s  il uos pleisoit  an ceste uoie . 
Ie ne uing ça por autre afere fors por uos conpaignie fere . 
 Et la reïne l  an mercie   Biax amis  uostre conpaignie aim ie mout  ce saichiez de uoir  ie ne puis pas meillor auoir . 
 Lors cheualchent a grant esploit  an la forest uienent tot droit . 
Cil qui deuant erent alé auoient ia le cerf leué  li un cornent  li autre huient  li chien aprés le cerf s  esbruient  corent  angressent et abaient  li archier espessemant traient . 
Deuant ax toz chace li rois sor un chaceor espanois . 
La reïne Ganieure estoit el bois qui les chiens escotoit  lez li Erec et sa pucele qui mout estoit cortoise et bele  mes tant d  ax esloignié estoient cil qui le cerf leué auoient que d  ax ne pueent oïr rien  ne cor ne chaceor ne chien . 
Por orellier et escouter s  il orroient home parler ne cri de chien de nule part  tuit troi furent an .i. 
essart  anz en .i. 
chemin  aresté . 
Mes mout i orent po esté  qant il uirent un cheualier uenir armé sor .i. 
destrier  l  escu au col  la lance el poing . 
La reïne le uit de loing  delez lui cheualchoit a destre une pucele de bel estre  deuant ax  sor .i. 
grant roncin  uenoit uns nains tot le chemin et ot en sa main aportee une corgiee an son noee . 
La reïne Guenieure uoit le cheualier bel et adroit  et de sa pucele et de lui uialt sauoir qui il sont andui . 
Sa pucele comande aler isnelemant a lui parler   Dameisele  fet la reïne  ce cheualier qui la chemine alez dire qu  il uaigne a moi et amaint sa pucele o soi . 
 La pucele uet l  anbleüre uers le cheualier a droiture . 
Li nains a l  ancontre li uient qui sa corgiee an sa main tient . 
 Dameisele  estez    fet li nains qui de felenie fu plains . 
 Qu  alez uos ceste part querant  Ça n  auez uos que fere auant . 
Nains  fet ele  lesse m  aler  a ce cheualier uoel parler  car la reïne m  i anuoie . 
 Li nains s  estut enmi la uoie  qui mout fu fel et de_pute_ere . 
 Ça n  auez uos  fet il  que fere . 
Alez arrieres  N  est pas droiz qu  a si boen cheualier parloiz . 
 La pucele s  est auant trete  passer uolt oltre a force fete  que lo nain ot an grant despit por ce qu  ele le uit petit . 
Et li nains hauce la corgiee  quant uers lui la uit aprochiee  ferir la uolt parmi le uis  mes cele a son braz deuant mis  cil recueure  si l  a ferue a descouert sor la main nue  si la fiert sor la main anuerse que tote an deuint la mains perse . 
La pucele  quant mialz ne puet  uoelle ou non  retorner l  estuet  retornee s  an est plorant  des ialz li descendent corant les lermes contreual la face . 
La reïne ne set que face  quant sa pucele uoit bleciee  mout est dolante et correciee . 
 Hé  Erec  biax amis  fet ele  mout me poise de ma pucele que si a bleciee cil nains . 
Mout est li cheualiers uilains  quant il sofri que tex fauture feri si bele criature . 
Biax amis Erec  alez i au cheualier et dites li que il ueigne a moi  nel lest mie  conuistre uuel lui et s  amie . 
 Erec cele part esperone  des esperons au cheual done  uers le cheualier uient tot droit . 
Li nains cuiuerz uenir le uoit  a l  ancontre li est alez   uasax  fet il  arriers estez  Ça ne sai ge qu  a fere aiez  ie uos lo qu  arriers uos traiez . 
Fui  fet Erec  nains enuieus  trop es fel et contralieus . 
Lesse m  aler  uos n  i iroiz . 
Ie si ferai . 
uos nel feroiz . 
 Erec bote le nain ansus . 
Li nains fu fel tant con nus plus  de la corgiee grant colee li a parmi le col donee . 
Le col et la face ot uergiee Erec del cop de la corgiee  de chief an chief perent les roies que li ont feites les corroies . 
Il sot bien que del nain ferir ne porroit il mie ioïr  car le cheualier uit armé  mout felon et desmesuré  et crient qu  asez tost l  occirroit se deuant lui son nain feroit . 
Folie n  est pas uaselages  de ce fist mout Erec que sages  rala s  an  que plus n  i ot fet . 
 Dame  fet il  or est plus let  si m  a li nains cuiuerz blecié que tot le uis m  a depecié  ne l  osai ferir ne tochier  mes nus nel me doit reprochier  que ge toz desarmez estoie . 
Le cheualier armé dotoie  qui uilains est et outrageus  et il nel tenist pas a geus  tost m  oceïst par son orguel . 
Itant bien prometre uos uuel que  se ge puis  ie uangerai ma honte ou ie la crestrai  mes trop me sont mes armes loing  nes aurai pas a cest besoing  qu  a Quaradigan les lessai hui matin  quant ie m  an tornai . 
Se ie ia querre les aloie  ia mes retrouer ne porroie le cheualier par auanture  car il s  an uet grant aleüre . 
Siure le me couient adés  ou soit de loing ou soit de pres  tant que ge puisse armes trouer ou a loier ou a prester . 
Se ge truis qui armes me prest  maintenant me trouera prest li cheualiers de la bataille  et bien sachiez sanz nule faille que tant nos conbatrons andui qu  il me conquerra ou ge lui . 
Et se ge puis  iusqu  al tierz ior me serai ge mis el retor  lors me reuerroiz a l  ostel  lié ou dolant  ne sai le quel . 
Dame  ie ne puis plus tardier  siure m  estuet le cheualier . 
Ie m  an uois  a Deu uos comant . 
 Et la reïne autresimant a Deu  qui de mal le desfande  plus de .u. 
.c. 
foiz le comande . 
Erec se part de la reïne  del cheualier siure ne fine  et la reïne el bois remaint  ou li rois ot le cerf ataint . 
A la prise del cerf einçois uint que nus des autres li rois  le blanc cerf ont desfet et pris  au repeirier se sont tuit mis  le cerf an portent  si s  an uont  a Caradigan uenu sont . 
Aprés soper  quant li baron furent tuit lié par la meison  li rois  si con costume estoit  por ce que le cerf pris auoit  dist qu  il iroit le beisier prandre por la costume del cerf randre . 
Par la cort an font grant murmure  li uns a l  autre afie et iure que ce n  iert ia fet sanz desresne d  espee ou de lance de fresne  Chascuns uialt par cheualerie desresnier que la soe amie est la plus bele de la sale  mout est ceste parole male . 
Quant messire Gauuains le sot  sachiez que mie ne li plot  a parole en a mis le roi   Sire  fet il  an grant esfroi sont ceanz uostre cheualier . 
Tuit parolent de ce beisier  bien dïent tuit que n  iert ia fet que noise et bataille n  i et . 
 Et li rois li respont par san   Biax niés Gauuains  conselliez m  an  sauue m  annor et ma droiture  que ie n  ai de la noise cure . 
 Au consoil grant partie cort des mellors barons de la cort . 
Li rois Ydiers i est alez  qui premiers i fu apelez  aprés li rois Cadiolanz  qui mout fu saiges et uaillanz  Kex et Girflez i sont uenu et Amauguins li rois i fu  et des autres barons asez i ot auoec ax amassez . 
Tant est la parole esmeüe que la reïne i est uenue  l  auanture lor a contee qu  an la forest auoit trouee del cheualier que armé uit et del nain felon et petit qui de s  escorgiee ot ferue sa pucele sor la main nue  et ot feru tot ansimant Erec el uis mout leidemant  qui a seü le cheualier por sa honte croistre ou uangier  et que il repeirier deuoit iusqu  a tierz ior  se il pooit . 
 Sire  fet la reïne au roi  antandez un petit a moi . 
Se cist baron loent mon dit  metez cest beisier an respit iusqu  a tierz ior qu  Erec reuaingne . 
 N  i a nul qu  a li ne se taigne  et li rois meïsmes l  otroie . 
Erec ua suiant tote uoie le cheualier qui armez fu et le nain qui l  auoit feru  tant qu  il uindrent a .i. 
chastel mout bien seant et fort et bel  parmi la porte antrent tot droit . 
El chastel mout grant ioie auoit de cheualiers et de puceles  car mout en i auoit de beles . 
Li un peissoient par les rues espreuiers et faucons de mues  et li autre aportoient hors terciax  ostors müez et sors  li autre ioent d  autre part ou a la mine ou a hasart  cil as eschas et cil as tables . 
Li garçon deuant ces estables torchent les cheuax et estrillent  les dames es chanbres s  atillent . 
De si loing com il uenir uoient le cheualier qu  il conuissoient  son nain et sa pucele o soi  ancontre lui uont troi et troi  tuit le conioent et saluent  mes contre Erec ne se remuent  qu  il ne le conuissoient pas . 
Erec ua suiant tot le pas par le chastel le cheualier  tant que il le uit herbergier  formant an fu ioianz et liez quant il uit qu  il fu herbergiez . 
.I. 
petit est auant passez et uit gesir sor uns degrez un uauasor auques de iorz  mes mout estoit poure sa corz  biax hom estoit  chenuz et blans  deboneres  gentix et frans  iluec s  estoit toz seus assis  bien resanbloit qu  il fust pansis . 
Erec pansa que il estoit preudom  tost le herbergeroit . 
Parmi la porte antre an la cort  Li uauasors contre lui cort  einz qu  Erec li eüst dit mot  li uauasors salué l  ot   Biax sire  fet il  bien uaingniez  Se o moi herbergier daingniez  uez l  ostel aparellié ci . 
 Erec respont   uostre merci . 
Ie ne sui ça uenuz por el  mestier ai enuit mes d  ostel . 
 Erec de son cheual descent  li sires meïsmes le prent  par la resne aprés lui le tret  de son oste grant ioie fet . 
Li uauasors sa fame apele et sa fille qui mout fu bele  qui an .i. 
oureor ouroient  mes ne sai quele oeure i feisoient . 
La dame s  an est hors issue et sa fille  qui fu uestue d  une chemise par panz lee  deliee  blanche et ridee . 
.I. 
blanc cheinse ot uestu desus  n  auoit robe ne mains ne plus  et tant estoit li chainses uiez que as costez estoit perciez . 
Poure estoit la robe dehors  mes desoz estoit biax li cors . 
Mout estoit la pucele gente  car tote i ot mise s  antante Nature qui fete l  auoit  ele meïsmes s  an estoit plus de .u. 
.c. 
foiz meruelliee comant une sole foiee tant bele chose fere pot  car puis tant pener ne se pot qu  ele poïst son essanplaire an nule guise contrefaire . 
De ceste tesmoingne Nature c  onques si bele criature ne fu ueüe an tot le monde . 
Por uoir uos di qu  Isolz la blonde n  ot les crins tant sors ne luisanz que a cesti ne fust neanz . 
Plus ot que n  est la flors de lis cler et blanc le front et le uis  sor la blanchor  par grant meruoille  d  une fresche color uermoille  que Nature li ot donee  estoit sa face anluminee . 
Si oel si grant clarté randoient que .ii. 
estoiles ressanbloient . 
Onques Dex ne sot fere mialz le nes  la boche ne les ialz . 
Que diroie de sa biauté  Ce fu cele por uerité qui fu fete por esgarder  qu  an se poïst an li mirer ausi com an .i. 
mireor . 
Issue fu de l  oureor . 
Quant ele le cheualier uoit que onques mes ueü n  auoit  un petit arriere s  estut  por ce qu  ele ne le quenut  uergoigne en ot et si rogi . 
Erec d  autre part s  esbahi quant an li si grant biauté uit . 
Et li uauasors li a dit   Bele douce fille  prenez ce cheual et si le menez an cele estable auoec les miens . 
Gardez qu  il ne li faille riens  ostez li la sele et le frein  si li donez aueinne et fein  conreez le et estrilliez si qu  il soit bien aparelliez . 
 La pucele prant le cheual  si li deslace le peitral  le frain et la sele li oste . 
Or a li cheuax mout boen oste  mout bien et bel s  an antremet  au cheual .i. 
cheuoistre met  bien l  estrille et torche et conroie  a la mangeoire le loie et si li met foin et aueinne deuant assez  nouele et seinne . 
Puis reuint a son pere arriere  et il li dist   Ma fille chiere  prenez par la main ce seignor  si li portez mout grant enor . 
 La pucele ne tarda plus  par la main l  an mainne leissus  qu  ele n  estoit mie uilainne  par la main contremont l  an mainne . 
La dame an ert deuant alee  qui la meison ot atornee . 
Coutes porpointes et tapiz ot estanduz par sor les liz ou il se sont asis tuit troi  Erec la pucele ot lez soi et li sires de l  autre part . 
Li feus mout clers deuant ax art . 
Li uauasors sergent n  auoit for .i. 
tot seul qui le seruoit  ne chanberiere ne meschine . 
Cil atornoit an la cuisine por le soper char et oisiax . 
De l  atorner fu mout isniax  bien sot aparellier et tost  char cuire et an eue et an rost . 
Quant ot le mangier atorné tel con l  an li ot comandé  l  eue lor done an .ii. 
bacins . 
Tables et napes et bacins  fu tost aparellié et mis  et cil sont au mangier asis  trestot quanque mestiers lor fu ont a lor uolanté eü . 
Quant a lor eise orent sopé et des tables furent leué  Erec mist son oste a reison  qui sires ert de la meison   Dites moi  biax ostes  fet il  de tant poure robe et si uil por qu  est uostre fille atornee  qui tant est bele et bien senee  Biax amis  fet li uauasors  pouretez fet mal as plusors et autresi fet ele moi . 
Mout me poise  quant ge la uoi atornee si pouremant  ne n  ai pooir que ie l  amant . 
Tant ai esté toz iorz an guerre  tote en ai perdue ma terre et angagiee et uandue . 
Et neporquant bien fust uestue  se ge sofrisse qu  el preïst ce que l  an doner li uossist  nes li sires de cest chastel l  eüst uestue bien et bel et se li feïst toz ses buens  qu  ele est sa niece et il est cuens  ne n  a an trestot cest païs nul baron  tant soit de haut pris  qui ne l  eüst a fame prise uolantiers tot a ma deuise . 
Mes i  atant ancor meillor point  que Dex greignor enor li doint  que auanture li amaint ou roi ou conte qui l  an maint . 
A dons soz ciel ne roi ne conte qui eüst an ma fille honte  qui tant par est bele a meruoille qu  an ne puet trouer sa paroille  Mout est bele  mes mialz asez uaut ses sauoirs que sa biautez  onques Dex ne fist rien tant saige ne qui tant soit de franc coraige . 
Quant ge ai delez moi ma fille  tot le mont ne pris une bille  c  est mes deduiz  c  est mes deporz  c  est mes solaz et mes conforz  c  est mes auoirs et mes tresors  ie n  ain tant rien come son cors . 
 Quant Erec ot tot escoté quanque ses ostes ot conté  puis li demande qu  il li die dom estoit tex cheualerie qu  an ce chastel estoit uenue  qu  il n  i auoit si poure rue ne fust plainne de cheualiers et de dames et d  escuiers  n  ostel tant poure ne petit . 
Et li uauasors li a dit   Biax amis  ce sont li baron de cest païs ci anuiron . 
Trestuit li iuene et li chenu a une feste sont uenu qui an ce chastel iert demain  por ce sont li ostel si plain . 
Mout i aura demain grant bruit quant il seront assanblé tuit  que deuant trestote la gent iert sor une perche d  argent uns espreuiers mout biax assis  ou de .u. 
mues ou de sis  le meillor qu  an porra sauoir . 
Qui l  espreuier uoldra auoir  auoir li couandra amie bele et saige sanz uilenie . 
S  il i a cheualier si os qui uuelle le pris et le los de la plus bele desresnier  s  amie fera l  espreuier deuant toz a la perche prandre  s  autres ne li ose desfandre . 
Iceste costume maintienent et por ce chascun an i uienent . 
 Aprés li dit Erec et prie   Biax ostes  ne uos enuit mie  mes dites moi  se uos sauez  qui est uns cheualiers armez d  unes armes d  azur et d  or qui par ci deuant passa or  lez lui une pucele cointe qui mout pres de lui s  estoit iointe  et deuant ax .i. 
nain boçu   Lors a li ostes respondu   C  est cil qui aura l  espreuier sanz contredit de cheualier  ia n  i aura ne cop ne plaie  ne cuit que nus auant s  an traie . 
Par .ii. 
anz l  a il ia eü  c  onques chalongiez ne li fu  Mes se il ancor ouan l  a  a toz iorz desresnié l  aura  ia mes n  iert anz que il ne l  et quite sanz bataille et sanz plet . 
 Erec respont en es le pas   Cest cheualier  ie ne l  aim pas . 
Saichiez  se ie armes auoie  l  espreuier li contrediroie . 
Biax ostes  por uostre franchise  por guerredon et por seruise  uos pri que uos me conselliez tant que ie soie aparelliez d  unes armes  uiez ou noueles  ne me chaut quiex  leides ou beles . 
 Et il li respont come frans   Ia mar an seroiz an espans  armes boenes et beles ai  que uolantiers uos presterai . 
Leanz est li haubers tresliz  qui antre .u. 
.c. 
fu esliz  et les chauces beles et chieres  boenes et fresches et legieres  li hiaumes i rest boens et biax et li escuz fres et nouiax . 
Le cheual  l  espee et la lance  tot uos presterai sanz dotance  que ia riens n  an sera a dire . 
La uostre merci  biax sire  mes ie ne quier meillor espee de celi que i  ai aportee  ne cheual autre que le mien  de celui m  aiderai ge bien . 
Se uos le sorplus me prestez  uis m  est que c  est mout granz bontez . 
Mes ancor uos uoel querre un don  don ge randrai le guerredon se Dex done que ie m  an aille atot l  enor de la bataille . 
 Et cil li respont franchemant   Demandez tot seüremant uostre pleisir  comant qu  il aut  riens que ie aie ne uos faut . 
 Lors dist Erec que l  espreuier uialt par sa fille desresnier  car por uoir n  i aura pucele qui la centiesme part soit bele  et se il auoec lui l  an mainne  reison aura droite et certainne de desresnier et de mostrer qu  ele an doit l  espreuier porter . 
Puis dist   Sire  uos ne sauez quel oste herbergié auez  de quel afeire et de quel gent . 
Filz sui d  un riche roi puissant  mes peres li rois Lac a non  Erec m  apelent li Breton  de la cort le roi Artus sui  bien ai esté .iii. 
anz a lui . 
Ie ne sai s  an ceste contree uint onques nule renomee ne de mon pere ne de moi  mes ie uos promet et otroi  se uos armes m  aparelliez et uostre fille me bailliez demain a l  espreuier conquerre  que ie l  an manrai an ma terre se Dex la uictoire m  an done  la li ferai porter corone  s  iert reïne de dis citez . 
Ha  biax sire  est ce ueritez  Erec  li filz Lac  estes uos  Ce sui mon  fet il  a estros . 
 Li ostes mout s  an esioï et dist   Bien auomes oï de uos parler an cest païs . 
Or uos aim assez plus et pris  car mout estes preuz et hardiz  ia de moi n  iroiz escondiz  tot a uostre comandemant ma bele fille uos comant . 
 Lors l  a prise parmi le poing   Tenez  fet il  ie la uos doing . 
 Erec lieemant la reçut  or a quanque il li estut . 
Grant ioie font tuit par leanz  li peres an ert mout ioianz et la mere plore de ioie et la pucele ert tote coie  mes mout estoit ioianz et liee qu  ele li estoit otroiee por ce que preuz ert et cortois et bien sauoit qu  il seroit rois et ele meïsme enoree  riche reïne coronee . 
Mout orent cele nuit ueillié . 
Li lit furent apareillié de blans dras et de costes moles  atant faillirent les paroles  lieemant se uont couchier tuit . 
Erec dormi po cele nuit . 
L  andemain  lués que l  aube crieue  isnelemant et tost se lieue  et ses ostes ansanble o lui  au mostier uont orer andui et firent del Saint Esperite messe chanter a un hermite  l  oferande n  oblïent mie . 
Quant il orent la messe oïe  andui anclinent a l  autel  si s  an repeirent a l  ostel . 
Erec tarda mout la bataille  les armes quiert et l  an li baille . 
La pucele meïsmes l  arme  n  i ot fet charaie ne charme  lace li les chauces de fer et queust a corroie de cer  hauberc li uest de boene maille et se li lace la uantaille  le hiaume brun li met el chief  mout l  arme bien de chief an chief . 
Au costé l  espee li ceint  Puis comande qu  an li amaint son cheual  et l  an li amainne  sus est sailliz de terre plainne . 
La pucele aporte l  escu et la lance qui roide fu  l  escu li baille et il le prant  par la guige a son col le pant  la lance li ra el poing mise  cil l  a deuers l  arestuel prise . 
Puis dist au uauasor gentil   Biax sire  s  il uos plest  fet il  feites uostre fille atorner  qu  a l  espreuier la uoel mener si con uos m  auez couenant . 
 Li uauasor fist maintenant anseler un palefroi bai  onques ne le mist an delai . 
Del hernois a parler ne fet  car la granz pouretez ne let don li uauasors estoit plains . 
La sele fu mise et li frains  desliee et desafublee est la pucele sus montee  qui de rien ne s  an fist proier . 
Erec ne uolt plus delaier  or s  an ua  delez lui ancoste an mainne la fille son oste  aprés les siuent amedui li sires et la dame o lui . 
Erec cheualche lance droite  delez lui la pucele adroite . 
Tuit l  esgardent parmi les rues  et les granz genz et les menues . 
Trestoz li pueples s  an meruoille  li uns dit a l  autre et consoille   Qui est  Qui est cil cheualiers  Mout doit estre hardiz et fiers quant la bele pucele an mainne  cist anploiera bien sa painne  cist doit bien desresnier par droit que ceste la plus bele soit . 
 Li uns dit a l  autre   Por uoir  ceste doit l  espreuier auoir . 
 Li un la pucele looient et mainz en i ot qui disoient   Dex  qui puet cil cheualier estre qui la bele pucele adestre  Ne sai  ne sai  ce dit chascuns  mes mout li siet li hiaumes bruns et cil haubers et cil escuz et cil branz d  acier esmoluz . 
Mout est adroiz sor ce cheual  bien resanble uaillant uassal  mout est bien fez et bien tailliez de braz  de ianbes et de piez . 
 Tuit a aus esgarder antandent  et il ne tardent ne atandent tant que deuant l  espreuier furent . 
Iluec de l  une part s  esturent ou le cheualier atandoient . 
Estes uos que uenir le uoient  lez lui son nain et sa pucele . 
Ia auoit oï la nouele c  uns cheualiers uenuz estoit qui l  espreuier auoir uoloit  mes ne cuidoit qu  el siegle eüst cheualier qui si hardiz fust qui contre lui s  osast conbatre  bien le cuidoit uaintre et abatre . 
Totes les genz le conuissoient  tuit le saluent et conuoient  aprés lui ot grant bruit de gent  li cheualier et li sergent et les dames corent aprés et les puceles a eslés . 
Li cheualiers ua deuant toz  lez lui sa pucele et son goz  mout cheualche orguilleusemant uers l  espreuier isnelemant  mes antor auoit si grant presse de la uilainne gent angresse que l  an n  i pooit aprochier del trait a .i. 
arbalestier . 
Li cuens est uenuz an la place  as uilains uient  si les menace  une uerge tient an sa main  arriers se traient li uilain . 
Li cheualiers s  est auant trez  a sa pucele dist an pez   Ma dameisele  cist oisiax qui tant bien est müez et biax doit uostre estre par droite rante  que mout par estes bele et gente  et si iert il tote ma uie . 
Alez auant  ma dolce amie  l  espreuier a la perche prandre . 
 La pucele i uost la main tandre  mes Erec li cort chalongier  qui rien ne prise son dongier   Dameisele  fet il  fuiez  A autre oisel uos deduiez  car uos n  auez droit an cestui  cui qu  an doie uenir enui  ia cist espreuiers uostres n  iert  que miaudre de uos le requiert  plus bele asez et plus cortoise . 
 A l  autre cheualier an poise  mes Erec ne le prise guere  sa pucele fet auant trere . 
 Bele  fet il  auant uenez  l  oisel a la perche prenez  car bien est droiz que uos l  aiez . 
Dameisele  auant uos traiez  Del desresnier tres bien me uant  se nus s  an ose trere auant  que a uos ne s  an prant nes une  ne que au soloil fet la lune  ne de biauté ne de ualor ne de franchise ne d  enor . 
 Li autres nel pot plus sofrir quant il si l  oï porofrir de la bataille a tel uertu . 
 Cui  fet il . 
uassax  qui es tu  qui l  espreuier m  as contredit   Erec hardiemant li dit   Uns cheualiers sui d  autre terre . 
Cest espreuier sui uenuz querre et bien est droiz  cui qu  il soit let  que ceste dameisele l  et . 
Fui  fet li autres . 
Ce n  iert ia  folie t  a amené ça . 
Se tu uiax auoir l  espreuier  mout le t  estuet conparer chier . 
Conparer  uassax  et de quoi  Conbatre t  an couient a moi se tu ne le me clainmes quite . 
Or auez uos folie dite  fet Erec  au mien esciant  ce sont menaces de neant  que tot par mesure uos dot . 
Donc te desfi ge tot de bot  car ne puet estre sanz bataille . 
 Erec respont   Or Dex i uaille  c  onques riens nule tant ne uos . 
 Des or mes an orroiz les cos . 
La place fu deliure et granz  de totes parz furent les genz . 
Cil plus d  un arpant s  antresloingnent  por assanbler les cheuax poignent  as fers des lances se requierent  par si grant uertu s  antrefierent que li escu piercent et croissent  les lances esclicent et froissent  depiecent li arçon derriers . 
Guerpir lor estuet les estriés  contre terre amedui se ruient  li cheual par le chanp s  an fuient . 
Cil resont tost an piez sailli  des lances n  orent pas failli  les espees des fuerres traient  felenessemant s  antreessaient des tranchanz  granz cos s  antredonent  li hiaume cassent et resonent . 
Fiers est li chaples des espees  mout s  antredonent granz colees  que de rien nule ne se faignent  tot deronpent quanqu  il ataignent  tranchent escuz  faussent haubers  del sanc uermoil rogist li fers . 
Li chaples dure longuemant  tant se fierent menuemant que mout se lassent et recroient . 
An.ii. 
les puceles ploroient  chascuns uoit la soe plorer  les mains tandre a Deu et orer qu  il doint l  enor de la bataille celui qui por li se trauaille . 
 uassax  ce dit li cheualiers  car nos traions .i. 
po arriers  s  estons un petit an repos  car trop feromes foibles cos  miaudres cos nos couient ferir  car trop est pres de l  anserir . 
Mout est grant honte et grant leidure quant ceste bataille tant dure  si nos deuons as branz d  acier por noz amies resforcier . 
 Erec respont   Bien auez dit . 
 Lors se reposent un petit . 
Erec regarde uers s  amie qui mout dolcemant por lui prie  tot maintenant qu  il l  ot ueüe  se li est sa force creüe  por s  amor et por sa biauté a reprise mout grant fierté  remanbre li de la reïne qu  il auoit dit an la gaudine que il sa honte uangeroit ou il ancore la crestroit . 
 Hé  mauués  fet il  qu  atant gié  Ancores n  ai ge pas uangié le let que cil uasax sofri  quant ses nains el bois me feri . 
 Ses mautalanz li renouele  le cheualier par ire apele   uassax  fet il  tot de nouel a la bataille uos rapel  trop auons fet grant reposee  recomançons nostre meslee . 
 Cil li respont   Ce ne m  est grief . 
 Lors s  antreuienent de rechief . 
Andui sorent de l  escremie  a cele premiere anuaïe  s  Erec bien couerz ne se fust  li cheualiers blecié l  eüst  si l  a li cheualiers feru a descouert  desor l  escu  c  une piece del hiaume tranche res a res de la coiffe blanche  l  espee contreual descent  l  escu iusqu  a la bocle fant  et del hauberc lez le costé li a plus d  un espan osté . 
Bien dut estre Erec afolez  iusqu  a la char li est colez sor la hanche li aciers froiz . 
Dex le gari a cele foiz  se li fers ne tornast dehors  tranchié l  eüst parmi le cors . 
Mes Erec de rien ne s  esmaie  se cil li preste  bien li paie . 
Mout hardiemant le requiert  par selonc l  espaule le fiert  tele anpointe li a donee que li escuz n  i a duree ne li haubers rien ne li uaut que iusqu  a l  os l  espee n  aut  tot contreual iusqu  au braier a fet le sanc uermoil raier . 
Mout sont fier andui li uasal  si se conbatent par igal que ne puet pas .i. 
pié de terre li uns desor l  autre conquerre . 
Mout ont lor haubers desmailliez et les escuz si detailliez qu  il n  ont tant d  antier  sanz mantir  dont il se puissent recourir . 
Tuit se fierent a descouert  chascuns del sanc grant masse i pert  mout afeblissent anbedui . 
Cil fiert Erec et Erec lui  tel cop a deliure li done sor le hiaume que tot l  estone  fiert et refiert tot a bandon  .iii. 
cos li done de randon  li hiaumes escartele toz et la coiffe tranche desoz  iusqu  au test l  espee n  areste  .i. 
os li tranche de la teste  mes nel tocha an la ceruele . 
Cil anbrunche toz et chancele  que qu  il chancele  Erec le bote et cil chiet sor le destre cote  Erec par le hiaume le sache  a force del chief li arache et la uantaille li deslace  le chief li desarme et la face . 
Quant lui remanbre de l  outrage que ses nains li fist el boschage  la teste li eüst colpee se il n  eüst merci criee   Ha  uasax  fet il  conquis m  as . 
Merci  Ne m  ocirre tu pas  Des que tu m  as oltré et pris  ia n  an auroies los ne pris se tu des or mes m  ocioies  trop grant uilenie feroies . 
Tien m  espee  ie la te rant . 
 Mes Erec mie ne la prant  einz dit   Bien ua  ie ne t  oci . 
Ha  gentix cheualiers  merci  Por quel forfet ne por quel tort me doiz tu donc haïr de mort  Einz mes ne te ui  que ie sache  n  onques ne fui an ton domage ne ne te fis honte ne let . 
 Erec respont   Si auez fet . 
Hé  sire  car le dites donques  Ne uos ui mes  que ie saiche  onques  et se ge rien mesfet uos ai  an uostre merci an serai . 
 Lors dist Erec   uasax  ie sui cil qui an la forest hier fui auoec la reïne Ganieure  ou tu sofris ton nain anrieure ferir la pucele ma dame . 
Granz uiltance est de ferir fame  Et moi aprés referi il . 
Mout me tenis lors anpor uil  trop grant oltrage asez feïs  quant tu tel oltrage ueïs  si le sofris et si te plot d  une tel fauture et d  un bot qui feri la pucele et moi . 
Por ce forfet haïr te doi  car trop feïs grant mesprison . 
Fiancier t  an estuet prison  et sanz nul respit or androit iras a ma dame tot droit  car sanz faille la troueras a Caradigan  se la uas  bien i uandras ancor enuit  n  i a pas .uii. 
liues  ce cuit . 
Toi et ta pucele et ton nain li deliuerras an sa main por fere son comandemant  et se li di que ge li mant que demain a ioie uanrai et une pucele an manrai tant bele et tant saige et tant preu que sa paroille n  est nul leu  bien li porras dire por uoir . 
Et ton non reuoel ge sauoir . 
 Lors li dist cil  ou uoelle ou non   Sire  Ydiers  li filz Nut  ai non  hui matin ne cuidoie mie c  uns seus hom par cheualerie me poïst uaintre  or ai troué meillor de moi et esproué  mout estes cheualiers uaillanz . 
Tenez ma foi  iel uos fianz que or androit sanz plus atandre m  irai a la reïne randre . 
Mes dites moi  nel me celez  par quel non estes apelez  qui dirai ge qui m  i anuoie  Aparelliez sui de la uoie . 
 Et cil respont   Iel te dirai  ia mon non ne te celerai  Erec ai non . 
ua  se li di que ie t  ai anuoié a li . 
Et ie m  an uois  iel uos otroi . 
Mon nain et ma pucele o moi metrai an sa merci del tot  ia mar an seroiz an redot  et si li dirai la nouele de uos et de uostre pucele . 
 Lors en a Erec la foi prise  tuit sont uenu a la deuise  li cuens et les genz anuiron  les puceles et li baron . 
De maz et de liez en i ot  a l  un pesa  a l  autre plot . 
Por la pucele au cheinse blanc qui le cuer ot gentil et franc  qui estoit fille au uauasor  s  esioïssent tuit li plusor  et por Yder dolant estoient et por s  amie qui l  amoient . 
Yders n  i uolt plus arester  sa foi li couint aquiter . 
Maintenant sor son cheual monte . 
Por coi uos feroie lonc conte  Son nain et sa pucele an mainne  le bois trespassent et la plainne  tote la droite uoie tindrent tant que a Caradigan uindrent . 
Es loiges de la sale hors estoit messire Gauuains lors et Kex li senechax ansanble  des barons i ot  ce me sanble  auoec ax grant masse uenuz . 
Cez qui uienent ont bien ueüz  li senechax premiers le uit  a monseignor Gauuain a dit   Sire  fet il  mes cuers deuine que cil uasax qui la chemine  c  est cil que la reïne dist qui hier si grant enui li fist . 
Ce m  est auis que il sont troi  le nain et la pucele uoi . 
uoirs est  fet messire Gauuains  c  est une pucele et uns nains qui auoec le cheualier uienent  uers nos la droite uoie tienent . 
Toz armez est li cheualiers  mes ses escuz n  est pas antiers . 
Se la reïne le ueoit  ie cuit qu  ele le conuistroit . 
Hé  senechax  car l  apelez   Cil i est maintenant alez  trouee l  a en une chanbre . 
 Dame  fet il  s  il uos remanbre del nain qui hier uos correça et uostre pucele bleça  Oïl  mout m  an souient il bien  seneschax . 
Sauez an uos rien  Por coi l  auez ramanteü  Dame  por ce que i  ai ueü uenir .i. 
cheualier errant  armé sor .i. 
destrier ferrant  et  se mi oel ne m  ont manti  une pucele a auoec li  et si m  est uis qu  auoec ax uient li nains qui l  escorgiee tient dom Erec reçut la colee . 
 Lors s  est la reïne leuee et dist   Alons i  seneschax  ueoir se ce est li uasax . 
Se c  est il  bien poez sauoir que ie uos an dirai le uoir maintenant que ie le uerrai . 
 Et Kex dist   Ie uos i manrai . 
Or uenez as loiges amont  la ou nostre conpaignon sont  d  ilueques uenir le ueïsmes  et messire Gauuains meïsmes uos i atant . 
Dame  alons i  que trop auons demoré ci . 
 Lors s  est la reïne esmeüe  as fenestres s  an est uenue  lez monseignor Gauuain s  estut  le cheualier mout bien conut . 
 Haï  fet ele  ce est il . 
Mout a esté an grant peril  conbatuz s  est . 
Ce ne sai gié se Erec a son duel uangié ou se cist a Erec uaincu  mes mout a cos an son escu  ses haubers est couerz de sanc  del roge i a plus que del blanc . 
uoirs est  fet messire Gauuains  dame  ie sui trestoz certains que de rien nule ne mantez  ses haubers est ansanglantez  mout est hurtez et debatuz  bien pert que il s  est conbatuz  sauoir poons  sanz nule faille  que forz a esté la bataille . 
Ia li orrons tel chose dire don nos aurons ou ioie ou ire  ou Erec l  anuoie a uos ci an prison an uostre merci  ou se il se uient par hardemant uanter antre nos folemant qu  il a Erec uaincu ou mort . 
Ne cuit qu  autre nouele aport . 
 Fet la reïne   Ie le cuit . 
Bien puet estre   ce dïent tuit . 
Atant Yders antre an la porte  qui la nouele lor aporte  des loges sont tuit aualé  a l  ancontre li sont alé . 
Ydiers uint au perron aual  la descendi de son cheual  et Gauuains la pucele prist et ius de son cheual la mist  li nains de l  autre part descent  cheualiers i ot plus de cent . 
Quant descendu furent tuit troi  si les mainnent deuant le roi . 
La ou Ydiers uit la reïne  iusque deuant ses piez ne fine  et si salua tot premiers le roi et toz ses cheualiers  et dist   Dame  an uostre prison m  anuoie ci uns gentix hom  uns cheualiers uaillanz et preuz  cil cui fist hier santir les neuz mes nains de la corgiee el uis  uaincu m  a d  armes et conquis . 
Dame  le nain uos amaing ci et ma pucele a merci por fere quanque il uos plest . 
 La reïne plus ne se test  d  Erec li demande nouele   Or me dites  sire  fet ele  sauez uos quant Erec uanra  Dame  demain  et s  amanra une pucele ansanble o lui  onques si bele ne conui . 
 Quant il ot conté son message  la reïne fu preuz et sage  cortoisemant li dit   Amis  des qu  an ma prison estes mis  mout iert uostre prisons legiere  n  ai nul talant que mal uos quiere . 
Mes or me di  se Dex t  aïst  comant as non . 
 Et il li dist   Dame  Ydiers ai non  li filz Nut  . 
La uerité l  an reconut . 
Lors s  est la reïne leuee  deuant le roi s  an est alee et dist   Sire  or auez ueü  or auez uos bien antandu d  Erec le uaillant cheualier . 
Mout uos donai boen consoil hier  quant iel uos loai a atandre  por ce fet il boen consoil prandre . 
 Li rois a dit   N  est mie fable  ceste parole est ueritable  qui croit consoil n  est mie fos  buer creümes hier uostre los . 
Mes se de rien nule m  amez  ce cheualier quite clamez par tel couant de la prison que il remaigne an ma meison  de ma mesniee et de ma cort  et s  il nel fet  a mal li tort   Li rois ot sa parole dite  et la reïne tantost quite lo cheualier arëaumant  mes ce fu par tel couenant qu  a la cort del tot remassist . 
Cil gaires preier ne s  an fist  la remenance a otroiee  puis fu de cort et de mesniee . 
Iqui n  auoit gueres esté  lors furent garçon apresté qui le corrurent desarmer . 
Or redeuons d  Erec parler  qui ancore an la place estoit ou la bataille fete auoit . 
Onques  ce cuit  tel ioie n  ot  quant Tristanz ocist le Morhot  an qu  an l  isle Saint Sanson uainqui  con l  an feisoit d  Erec iqui . 
Mout feisoient de lui grant los petit et grant  et gresle et gros  tuit prisent sa cheualerie  n  i a cheualier qui ne die   Dex  quel uasal  soz ciel n  a tel . 
 Aprés s  an ua a son ostel . 
Grant los an font et grant parole et li cuens meïsmes l  acole  qui sor toz grant ioie an feisoit  et dit   Sire  s  il uos pleisoit  bien deuriez et par reison uostre ostel prandre an ma meison  quant uos estes filz Lac le roi . 
Se uos preniez mon conroi  uos me feriez grant enor  car ie uos tieng por mon seignor . 
Biax sire  la uostre merci  de remenoir o moi uos pri . 
 Erec respont   Ne uos enuit  ne lesserai mon oste enuit  qui mout m  a grant enor mostree quant il sa fille m  a donee . 
Et qu  an dites uos  sire  dons  Don n  est biax et riches cist dons  Oïl  biax sire  fet li cuens  cist dons si est et biax et buens  la pucele est mout bele et sage et si est mout de haut parage  certes  mout en ai lié le cuer  sachiez que sa mere est ma suer  quant uos ma niece auoir deigniez . 
Ancor uos pri que uos ueigniez o moi herbergier enuit mes . 
 Erec respont   Lessiez m  an pes  nel feroie an nule meniere . 
 Cil uoit n  i a mestier proiere et dist   Sire  a uostre pleisir . 
Or nos an poons bien teisir  mes gié et mi cheualier tuit serons auoec uos ceste nuit par solaz et par conpaignie . 
 Quant Erec l  ot  si l  an mercie . 
Lors an uint Erec chiés son oste  et li cuens auoec lui ancoste  dames et cheualiers i ot  Li cheualiers mout s  an esiot . 
Tot maintenant que Erec uint  sergent corrurent plus de uint por lui desarmer a esploit . 
Qui an cele meison estoit mout pooit grant ioie ueoir . 
Erec s  ala premiers seoir  puis s  asistrent tuit par les rans  sor liz  sor seles et sor bans  lez Erec s  est li cuens assis et la bele pucele anmis  qui tel ioie a de son seignor c  onques pucele n  ot greignor . 
Erec le uauasor apele  parole li dist boene et bele  et si li comança a dire   Biax amis  biax ostes  biax sire  uos m  auez grant enor portee  mes bien uos iert guerredonee  demain an uandra auoec moi uostre fille a la cort le roi  la la uoldrai a fame prandre  et s  il uos plest .i. 
po atandre  par tans uos anuoierai querre . 
Mener uos ferai an ma terre  qui mon pere est et moie aprés  loing de ci est  non mie pres . 
Iluec uos donrai .ii. 
chastiax mout boens  mout riches  et mout biax  sires seroiz de Roadan  qui fu fez des le tans Adan  et dui d  un autre chastel selonc qui ne ualt mie moins .i. 
ionc  la gent l  apelent Montreuel  mes peres n  a meillor chastel . 
Einz que .iii. 
ior soient passez uos aurai anuoié assez or et argent et ueir et gris et dras de soie et de chier pris por uos uestir et uostre fame  qui est ma chiere dolce dame . 
Demain droit a l  aube del ior  an tel robe et an tel ator  an manrai uostre fille a cort . 
Ie uoel que ma dame l  atort de la soe robe demainne  qui est de soie tainte an grainne . 
 Une pucele estoit leanz  mout preuz  mout saige  mout uaillanz  lez la pucele au chainse blanc estoit assise sor un banc  qui ert sa cosine germainne et niece le conte demainne . 
A parole en a mis le conte   Sire  fet ele  mout grant honte sera a uos  plus qu  a autrui  se cist sires an mainne o lui uostre niece si pouremant atornee de uestemant . 
 Et li cuens respont   Ie uos pri  ma dolce niece  donez li  de uoz robes que uos auez  la mellor que uos i sauez . 
 Erec a la parole oïe et dist   Sire  n  an parlez mie . 
Une chose sachiez uos bien  ne uoldroie por nule rien qu  ele eüst d  autre robe point tant que la reïne li doint . 
 Quant la dameisele l  oï  lors li respont et dist   Haï  biax sire  quant uos an tel guise  el blanc chainse et an la chemise  ma cosine an uolez mener  .i. 
autre don li uoel doner . 
Quant uos ne uolez antresait que nule de mes robes ait  ie ai .iii. 
palefroiz mout buens  onques meillors n  ot rois ne cuens  .i. 
sor  un uair  et un baucent . 
Sanz mantir  la ou en a cent  n  en a mie un meillor del uair  li oisel qui uolent par l  air ne uont plus tost del palefroi  einz nus hom ne uit son desroi  uns anfes cheualchier le puet  tex est com a pucele estuet  qu  il n  est onbrages ne restis  ne mort  ne fiert  ne n  est ragis . 
Qui meillor quiert ne set qu  il uialt  qui le cheualche ne s  an dialt  einz ua plus a eise et soef que s  il estoit an une nef . 
 Lors dist Erec   Ma dolce amie  ice don ne refus ie mie s  ele le prant  einçois me plest  ne uoel mie qu  ele le lest . 
 Tot maintenant la dameisele .i. 
suen priué sergent apele  si li dist   Biax amis  alez  mon palefroi ueir anselez  si l  amenez isnelemant . 
 Et cil fet son comandemant  le cheual ansele et anfrainne  del bel aparellier se painne  puis monte el palefroi crenu . 
Ez uos le palefroi uenu . 
Quant Erec le palefroi uit  ne le loa mie petit  car mout le uit et bel et gent  puis comanda a un sergent qu  an l  estable lez son destrier alast le palefroi lier . 
Atant se departirent tuit  grant ioie orent fet cele nuit . 
Li cuens a son ostel s  an uet  Erec chiés le uauasor let et dit qu  il le conuoiera au matin quant il s  an ira . 
Cele nuit ont tote dormie . 
Au main quant l  aube est esclarcie  Erec s  atorne de l  aler  ses cheuax comande anseler et s  amie la bele esuoille  cele s  atorne et aparoille . 
Li uauasors lieue et sa fame  n  i remaint cheualier ne dame qui ne s  atort por conuoier la pucele et le cheualier . 
Tuit sont monté  et li cuens monte . 
Erec cheualche lez le conte et delez sa bele amie  qui l  espreuier n  oblia mie  a son espreuier se deporte  nule autre richesce n  an porte . 
Grant ioie ont fet au conuoier  auoec Erec uolt anuoier au desseurer une partie li frans cuens de sa conpaignie  por ce qu  annor li feïssient se auoec lui s  an alessient  mes il dist que nul n  an manroit  ne conpaignie ne queroit fors que s  amie solemant . 
Puis lor dist   A Deu uos comant . 
 Conuoiez les orent grant piece  li cuens beise Erec et sa niece  si les comande a Deu le pi . 
Li peres et la mere ausi la beisent souant et menu  de plorer ne se sont tenu  au departir plore la mere  plore la pucele et li pere . 
Tex est amors  tex est nature  tex est pitiez de norreture  plorer les feisoit granz pitiez et la dolçors et l  amistiez qu  il auoient de lor anfant . 
Mes bien sauoient neporquant que lor fille an tel leu aloit don granz enors lor auandroit . 
D  amor et de pitié ploroient que de lor fille departoient  ne ploroient por altre chose  bien sauoient qu  a la parclose an seroient il enoré . 
Au departir ont mout ploré  plorant a Deu s  antrecomandent  or s  an uont  que plus n  i atandent . 
Erec de son oste depart  car meruoilles li estoit tart que a la cort le roi uenist . 
De s  auanture s  esioïst  mout estoit liez de s  auanture  qu  amie a bele a desmesure  saige et cortoise et debonaire . 
De l  esgarder ne puet preu faire  quant plus l  esgarde  et plus li plest  ne puet müer qu  il ne la best . 
uolantiers pres de li se tret  an li esgarder se refet  mout remire son chief le blont  ses ialz rianz et son cler front  le nes et la face et la boche  don granz dolçors au cuer li toche . 
Tot remire iusqu  a la hanche  le manton et la gorge blanche  flans et costez et braz et mains . 
Mes ne remire mie mains la dameisele le uasal de boen uoel et de cuer leal qu  il feisoit li par contançon . 
N  an preïssent pas reançon li uns de l  autre regarder  mout estoient igal et per de corteisie et de biauté et de grant debonereté . 
Si estoient d  une meniere  d  unes mors et d  une matiere  que nus qui le uoir uolsist dire n  an poïst le meillor eslire ne le plus bel ne le plus sage . 
Mout estoient d  igal corage et mout auenoient ansanble  li uns a l  autre son cuer anble  onques .ii. 
si beles ymages n  asanbla lois ne mariages . 
Tant ont ansanble cheualchié qu  a droit midi ont aprochié le chastel de Caradigan  ou an.ii. 
les atandoit l  an . 
Por esgarder s  il les uerroient  as fenestres monté estoient li meillor baron de la cort . 
La reïne Ganieure i cort et s  i uint meïsmes li rois  Kex et Perceuax li Galois et messire Gauuains aprés et Corz  li filz au roi Arés  Lucans i fu li botelliers  mout i ot de boens cheualiers . 
Erec ont choisi qui uenoit et s  amie qu  il amenoit  bien l  ont trestuit reconeü de si loing com il l  ont ueü . 
La reïne grant ioie an mainne  de ioie est tote la corz plainne ancontre son auenemant  car tuit l  ainment comunemant . 
Lués que il uint deuant la sale  li rois ancontre lui s  auale et la reïne d  autre part  tuit li dïent que Dex le gart  lui et sa pucele conioent  sa grant biauté prisent et loent  et li rois meïsmes l  a prise et ius del palefroi l  a mise . 
Mout fu li rois bien afeitiez  a cele ore estoit bien heitiez . 
La pucele a mout enoree  par la main l  a amont menee an la mestre sale perrine . 
Aprés  Erec et la reïne sont andui monté main a main  et il li dist   Ie uos amain  dame  ma pucele et m  amie de poures garnemanz garnie  si com ele me fu donee  ensi la uos ai amenee . 
D  un poure uauasor est fille  pouretez mainz homes auille  ses peres est frans et cortois  mes d  auoir a mout petit pois  et mout gentix dame est sa mere  qu  ele a .i. 
gentil conte a frere . 
Ne por biauté ne por linage ne quier ie pas le mariage de la pucele refuser . 
Pouretez li a fet user ce blanc chainse tant que as cotes an sont an.ii. 
les manches rotes . 
Et neporquant  se moi pleüst  boenes robes asez eüst  c  une pucele  sa cosine  li uolt doner robe d  ermine  de dras de soie  ueire ou grise  mes ne uolsisse an nule guise que d  autre robe fust uestue tant que uos l  eüssiez ueüe . 
Ma douce dame  or an pansez  car mestier a  bien le ueez  d  une bele robe auenant . 
 Et la reïne maintenant li respont   Mout auez bien fait  droiz est que de mes robes ait et ie li donrai boene et bele  tot or androit  fresche et nouele . 
 La reïne araumant l  an mainne an la soe chanbre demainne et dist qu  an li aport isnel le fres bliaut et le mantel de la uert porpre croisilliee qui por son cors estoit tailliee . 
Cil cui ele l  ot comandé li a le mantel aporté et le bliaut qui iusqu  as manches estoit forrez d  ermines blanches  as poinz et a la cheueçaille auoit sanz nule deuinaille plus de .ii. 
.c. 
mars d  or batu  et pierres de mout grant uertu  yndes et uerz  persses et bises  auoit par tot sor l  or assises . 
Mout estoit riches li bliauz  mes por uoir ne ualoit noauz li mantiax de rien  que ie sache . 
Ancor n  i auoit mise estache  car toz estoit fres et nouiax et li bliauz et li mantiax . 
Mout fu li mantiax boens et fins  au col auoit .ii. 
sebelins  es tassiax ot d  or une once  d  une part ot une iagonce et .i. 
rubi de l  autre part  plus cler qu  escharbocle qui art  la pane fu d  un blanc hermine  onques plus bele ne plus fine ne fu ueüe ne trouee  la porpre fu mout bien ouree  a croisetes totes diuerses  yndes et uermoilles et perses  blanches et uerz  indes et giaunes . 
Unes estaches de .u. 
aunes de fil de soie d  or ourees a la reïne demandees  les estaches li a bailliees  beles et bien aparelliees . 
Ele les fet tot maintenant el mantel metre isnelemant et s  an fist tel home antremetre qui boens mestres estoit del metre . 
Quant el mantel n  ot que refere  la franche dame debonere la pucele au blanc cheinse acole et si li dist franche parole   Ma dameisele  ce bliaut  qui plus de .c. 
mars d  argent uaut  uos comant cest cheinse changier  de tant uos uoel or losangier  et ce mantel afublez sus  une autre foiz uos donrai plus . 
 Cele ne le refuse mie  la robe prant  si l  an mercie . 
An une chanbre recelee l  an ont .ii. 
puceles menee  lors a son chainse desuestu quant ele an la chanbre fu  puis uest son bliaut  si s  estraint  d  un orfrois mout riche se ceint et son chainse por amor Dé comande que il soit doné  et le mantel aprés afuble . 
Or n  ot mie la chiere enuble  car la robe tant li auint que plus bele asez an deuint . 
Les .ii. 
puceles d  un fil d  or li ont galoné son crin sor  mes plus luisanz estoit li crins que li filz d  or qui mout est fins . 
.I. 
cercle d  or ouré a flors de maintes diuerses colors les puceles el chief li metent  mialz qu  eles pueent s  antremetent de li an tel guise amander qu  an n  i truisse rien qu  amander . 
.II. 
fermaillez d  or neelez  an .i. 
topace anseelez  li mist au col une pucele  qui fu tant auenanz et bele que ne cuit pas qu  an nule terre  tant seüst l  an cerchier ne querre  fust sa paroille recouree  tant l  ot Nature bien ouree . 
Puis est hors de la chanbre issue  a la reïne an est uenue . 
La reïne mout la coniot  por ce l  ama et mout li plot qu  ele estoit bele et bien aprise . 
L  une a l  autre par la main prise  si sont deuant le roi uenues  et quant li rois les ot ueües  ancontre se lieue an estant . 
De cheualiers i auoit tant  quant eles an la sale entrerent  qui ancontre eles se leuerent  que ie n  an sai nomer le disme  le treziesme ne le quinzisme . 
Mes d  auques des meillors barons uos sai bien a dire les nons  de ces de la Table Reonde  qui furent li meillor del monde . 
Deuant toz les boens cheualiers doit estre Gauuains li premiers  li seconz Erec  li filz Lac  et li tierz Lancelot del Lac  Gonemanz de Goort li quarz  et li quinz fu li Biax Coarz  li sistes fu li Lez Hardiz  li sesmes Melianz des Liz  li huitiesmes Mauduiz li Sages  li noemes Dodins li Sauuages  Gaudeluz soit dismes contez  car an lui ot maintes bontez . 
Les autres uos dirai sanz nonbre por ce que li nonbres m  anconbre  Yuains li Preuz se seoit outre  d  autre part  Yuains li Auoutre  et Tristanz qui onques ne rist delez Blioberis s  asist . 
Aprés fu Caradué Briebraz  uns cheualiers de grant solaz  et Cauerons de Roberdic  et li filz au roi Quenedic  et li uaslez de Quintareus  et Ydiers del Mont Delereus  Galeriez et Quex d  Estraus  Amauguins et Galez li Chaus  Gilflez  li filz Do  et Taulas  qui onques d  armes ne fu las  et uns uassax de grant uertu  Loholz  li filz le roi Artu  et Sagremors li Desreez  cil ne doit pas estre obliez  ne Bedoiers li conestables  qui mout sot d  eschas et de tables  ne Brauaïns  ne Loz li rois  ne Galegantins li Galois . 
Qant la bele pucele estrange uit toz les cheualiers an range qui l  esgardoient a estal  son chief ancline contreual . 
uergoigne an ot  ne fu meruoille  la face l  an deuint uermoille  mes la honte si li auint que plus bele asez an deuint . 
Quant li rois la uit uergoignier ne se uost de li esloignier  par la main l  a dolcemant prise et delez lui a destre assise . 
De la senestre part s  asist la reïne  qui au roi dist   Sire  si con ie cuit et croi  bien doit uenir a cort de roi qui par ses armes puet conquerre si bele dame en autre terre . 
Bien feisoit Erec a atandre  or poez uos le beisier prandre de la plus bele de la cort  ie ne cuit qu  a mal nus l  atort  ia nus ne dira que ie mante  que ceste ne soit la plus gente des puceles qui ceanz sont et de celes de tot le mont . 
 Li rois respont   N  est pas mançonge  ceste  se l  an nel me chalonge  donrai ge del blanc cerf l  enor . 
 Puis dist as cheualiers   Seignor  que dites uos  Que uos an sanble  Ceste est de cors  de uis ansanble et de quanqu  estuet a pucele  et la plus gente et la plus bele qui soit dusque la  ce me sanble  ou li ciax et la terre asanble . 
Ie di que droiz est antresait ceste l  enor del blanc cerf ait . 
Et uos  seignor  qu  an uolez dire  Sauez i uos rien contredire  Se nus i uialt metre desfanse  s  an die or androit ce qu  il panse . 
Ie sui rois  si ne doi mantir ne uilenie consantir ne fauseté ne desmesure  reison doi garder et droiture  qu  il apartient a leal roi que il doit maintenir la loi  uerité et foi et iustise . 
Ie ne uoldroie an nule guise fere desleauté ne tort  ne plus au foible que au fort  n  est droiz que nus de moi se plaingne . 
Et ie ne uoel pas que remaigne la costume ne li usages que siaut maintenir mes lignages . 
De ce uos deuroit il peser  se ge uos uoloie aleuer autre costume et autres lois que ne tint mes peres li rois . 
L  usage Pandragon  mon pere  qui rois estoit et emperere  uoel ie garder et maintenir  que que il m  an doie auenir . 
Or me dites toz uoz talanz  de uoir dire ne soit nus lanz  se ceste n  est de ma meison  ele doit bien et par reison le beisier del blanc cerf auoir  la uerité an uoel sauoir . 
 Tuit s  escrïent a une uoiz   Par Deu  sire ne par sa croiz  uos poez bien iugier par droit que ceste la plus bele soit  an ceste a asez plus biauté qu  il n  a el soloil de clarté . 
Beisier la poez quitemant  tuit l  otroions comunemant . 
 Qant li rois antant qu  a toz plest  or ne leira qu  il ne la best  beisiee l  a come cortois  ueant toz ses barons  li rois et si li dist   Ma dolce amie  m  amor uos doing sanz uilenie . 
Sanz maluestié et sanz folage  uos amerai de boen corage . 
 Li rois par itele auanture randi l  usage et la droiture qu  a sa cort deuoit li blans cers . 
ici fenist li premiers uers . 
Quant li beisiers del cerf fu pris a la costume del païs  Erec  come cortois et frans  fu de son poure oste an espans  de ce que promis li auoit couant mantir ne li uoloit . 
Mout li tint bien son couenant qu  il li anuea maintenant .u. 
somiers seiornez et gras  chargiez de robes et de dras  de boqueranz et d  escarlates  de mars d  or et d  argent an plates  de ueir  de gris  de sebelins  et de porpres et d  osterins . 
Quant chargié furent li somier de quanqu  a prodome a mestier  .x. 
cheualiers et .x. 
sergenz de sa mesniee et de ses genz auoec les somiers anuea  et si lor dist mout et pria que son oste li saluassent et si grant enor li portassent  et lui et sa fame ansimant  con le suen cors demainnemant  et quant presantez lor auroient les somiers que il lor menoient  l  or et l  argent et les besanz  et toz les riches garnemanz qui estoient dedanz les males  an son rëaume d  Estre-Gales amenassent a grant enor et la dame et le seignor . 
.II. 
chastiax lor auoit promis  les plus biax et les mialz asis et ces qui mains dotoient guerre qui fussent an tote sa terre  Montreuel l  un apeloit l  an  l  autres auoit non Roadan . 
Quant an son roiaume uandroient  ces .ii. 
chastiax lor liuerroient  et les rantes et les iustises  si com il lor auoit promises . 
L  or et l  argent et les somiers et les robes et les deniers  dom il i ot a grant planté  tot ont son oste presanté li messagier en es le ior  qui n  auoient soing de seior . 
El rëaume les an menerent et mout grant enor lor porterent . 
El païs uindrent an .iii. 
iorz  des chastiax lor liurent les torz  c  onques rois Lac nel contredist . 
Grant ioie et grant enor lor fist  por Erec son fil les ama  les chastiax quites lor clama et si lor fist asseürer  cheualiers et boriois iurer qu  il les tanroient ausi chiers come lor seignors droituriers . 
Quant ce fu fet et atorné  tot maintenant sont retorné a lor seignor Erec arriere . 
Il les reçut a bele chiere  del uauasor et de sa fame et de son pere et del regne lor a demandees noueles  il l  an dïent boenes et beles . 
Ne tarda gueres ci aprés que li terme uint  qui fu pres  que ses noces feire deuoit . 
Li atandres mout li greuoit  ne uolt plus sofrir ne atandre . 
Au roi an uet le congié prandre que an sa cort  ne li greuast  ses noces feire li lessast . 
Li rois le don li otrea et par son rëaume anuea et rois et dus et contes querre  ces qui de lui tenoient terre  que nul si hardi n  i eüst qu  a la Pantecoste ne fust . 
N  i a nul qui remenoir ost  qui a la cort ne uaigne tost  des que li rois les ot mandez . 
Si uos dirai  or m  antandez  qui furent li conte et li roi . 
Mout i uint a riche conroi li cuens Branles de Colescestre  qui cent cheuax mena an destre  aprés i uint Menagormon  qui sires estoit d  Eglimon  et cil de la Haute Montaigne i uint a mout riche conpaigne  de Trauerain i uint li cuens atot .c. 
conpaignons des suens  aprés uint li cuens Godegrains  qui n  an amena mie mains . 
Auoec cez que m  oez nomer uint Moloas  uns riches ber  et li sires de l  Isle Noire  nus n  i oï onques tonoire  ne n  i chiet foudre ne tanpeste  ne boz ne serpanz n  i areste  ne n  i fet trop chaut ne n  iuerne . 
Et Greslemuef d  Estre-Posterne i amena conpaignons uint  et Guingamars ses frere i uint  de l  isle d  Aualons fu sire  de cestui auons oï dire qu  il fu amis Morgant la fee  et ce fu ueritez prouee . 
Dauiz i uint de Tintaiuel  qui onques n  ot ire ne duel . 
Asez i ot contes et dus  mes ancore i ot des rois plus  Garraz  uns rois de Corques fiers  i uint a .u. 
.c. 
cheualiers uestuz de paisle et de cendax  mantiax et chauces et bliax . 
Sor .i. 
cheual de Capadoce uint Aguiflez  li rois d  Escoce  et amena ansanble o soi an.ii. 
ses filz  Cadret et Quoi  .ii. 
cheualiers mout redotez . 
Auoec ces que uos ai nomez uint li rois Bans de Gameret  et tuit furent iuesne uaslet cil qui ansanble o lui estoient  ne barbe ne grenon n  auoient . 
Mout amena gent anuoisiee  .ii. 
.c. 
en ot an sa mesniee  n  i ot nul d  ax  quiex que il fust  qui faucon ou oisel n  eüst  esmerillon ou espreuier  ou riche ostor sor ou gruier . 
Quirions  li rois uialz d  Orcel  n  i amena nul iouancel  einz auoit conpaignons .ii. 
cenz  don li mainsnez auoit .c. 
anz  les chiés orent chenuz et blans  que uescu auoient lonc tans  et les barbes iusqu  as ceinturs  ces tint mout chiers li rois Artus . 
Li sires des nains uint aprés  Bilis  li rois d  Antipodés . 
Cil don ge uos di si fu nains  et fu Bliant freres germains  de toz nains fu Bylis li mendres  et Blianz ses freres li grendres  ou demi pié ou plainne paume  que nus cheualiers del rëaume . 
Par richesce et par conpaignie amena an sa conpaignie Bylis .ii. 
rois qui nain estoient  qui de lui lor terre tenoient  Gribalo et Glodoalan  a meruoilles l  esgardoit l  an . 
Quant a la cort furent uenu  formant i furent chier tenu  an la cort furent come roi enoré et serui tuit troi  car mout estoient gentil home . 
Li rois Artus a la parsome  quant asanblé uit son barnage  mout an fu liez an son corage . 
Aprés  por la ioie angraignier  comanda .c. 
uaslez baignier  que toz les uialt cheualiers faire . 
N  i a nul qui n  ait robe uaire de riche paisle d  Alixandre  chascuns tel com il la uolt prandre a son uoloir  a sa deuise . 
Tuit orent armes d  une guise et cheuax corranz et deliures  li pires ualoit bien .c. 
liures . 
Qant Erec sa fame reçut  par son droit non nomer l  estut  qu  altremant n  est fame esposee se par son droit non n  est nomee . 
Ancor ne sauoit l  an son non  mes ore primes le set l  on  Enyde ot non an baptestire . 
L  arceuesques de Quantorbire  qui a la cort uenuz estoit  la beneï  si com il doit . 
Quant la corz fu tote asanblee  n  ot menestrel an la contree qui rien seüst de nul deduit  qui a la cort ne fussent tuit . 
An la sale mout grant ioie ot  chascuns serui de ce qu  il sot  cil saut  cil tunbe  cil anchante  li uns sifle  li autres chante  cil flaüte  cil chalemele  cil gigue  li autres uiele  puceles querolent et dancent  trestuit de ioie fere tancent . 
Riens n  est qui ioie puisse fere ne cuer d  ome a leesce trere  qui as noces ne fust le ior . 
Sonent tinbre  sonent tabor  muses  estiues et freteles et buisines et chalemeles . 
Que diroie de l  autre chose  N  i ot guichet ne porte close  les issues et les antrees furent le ior abandonees  n  an fu tornez poures ne riches . 
Li rois Artus ne fu pas chiches  bien comanda as penetiers et as queuz et aus botelliers qu  il liurassent a grant planté  chascun selonc sa uolanté  et pain et uin et ueneison  nus ne demanda liureison de rien nule  que que ce fust  qu  a sa uolanté ne l  eüst . 
Mout fu granz la ioie el palés  mes tot le sorplus uos an les  s  orroiz la ioie et le delit qui fu an la chanbre et el lit  la nuit  quant asanbler se durent  euesque et arceuesque i furent . 
A cele premiere asanblee  la ne fu pas Enyde anblee ne Brangiens an leu de li mise . 
La reïne s  est antremise de l  atorner et del couchier  car l  un et l  autre auoit mout chier . 
Cers chaciez qui de soif alainne ne desirre tant la fontainne  n  espreuiers ne uient a reclain si uolantiers quant il a fain  que plus uolantiers n  i uenissent  einçois que il s  antretenissent . 
Cele nuit ont tant restoré de ce qu  il ont tant demoré . 
Quant uuidiee lor fu la chanbre  lor droit randent a chascun manbre  li oel d  esgarder se refont  cil qui d  amor ioie refont et le message au cuer anuoient  mes mout lor plest quanque il uoient . 
Aprés le message des ialz uient la dolçors  qui mout ualt mialz  des beisiers qui amor atraient  andui cele dolçor essaient  que les cuers dedanz en aboiurent si qu  a grant poinne se dessoiurent . 
De beisier fu li premiers ieus . 
De l  amor qui est antr  ax deus fu la pucele plus hardie  de rien ne s  est acoardie  tot sofri  que qu  il li greuast  ençois qu  ele se releuast  ot perdu le non de pucele  au matin fu dame nouele . 
Ce ior furent iugleor lié  car tuit furent a gré paié . 
Tot fu randu quanqu  il acrurent et mout bel don doné lor furent  robes de ueir et d  erminetes  de conins et de uioletes  d  escarlate  grise ou de soie  qui uost cheual  qui uolt monoie  chascuns ot don a son uoloir si boen com il le dut auoir . 
Ensi les noces et la corz durerent plus de .xu. 
iorz a tel ioie et a tel hautesce . 
Par seignorie et par leesce et por Erec plus enorer  fist li rois Artus demorer toz les barons une quinzainne . 
Quant uint a la tierce semainne  tuit ansanble comunemant anpristrent .i. 
tornoiemant  antre Euroïc et Tenebroc  et Melic et Meliadoc  messire Gauuains s  auança  de l  autre part le fiança . 
Ensi fu fete l  anhatie  atant est la corz departie . 
Un mois aprés la Pantecoste li tornoiz assanble et aioste desoz Teneboc an la plaigne . 
La ot tante uermoille ansaigne et tante guinple et tante manche  et tante bloe et tante blanche  qui par amors furent donees  tant i ot lances aportees d  azur et de sinople taintes  d  or et d  argent en i ot maintes  maintes en i ot d  autre afeire  mainte bandee  et tante ueire . 
Iluec uit an le ior lacier maint hiaume de fer et d  acier  tant uert  tant giaune  tant uermoil  reluire contre le soloil  tant blazon  et tant hauberc blanc  tante espee a senestre flanc  tanz boens escuz fres et nouiax  d  azur et de sinople biax  et tant d  argent a bocles d  or  tant boen cheual baucent et sor  fauues et blans et noirs et bais  tuit s  antreuienent a eslais . 
D  armes est toz couerz li chans  d  anbes parz fremist toz li rans  an l  estor lieue li escrois  des lances est mout granz li frois  lances brisent et escuz troent  li hauberc faussent et descloent  seles uuident  cheualier tument  li cheual suent et escument . 
La traient les espees tuit sor cez qui chieent a grant bruit  li un corent por les foiz prandre et li autre por l  estor randre . 
Erec sist sor .i. 
cheual blanc  toz seus s  an uint au chief del ranc por ioster  se il trueue a cui . 
De l  autre part  encontre lui point li Orguelleus de la Lande  et sist sor .i. 
cheual d  Irlande qui le porte de grant rauine . 
Sor l  escu  deuant la poitrine  le fiert Erec de tel uertu que del destrier l  a abatu  le chaple let et uet auant . 
Et Randuraz li uient deuant  filz la uielle de Tergalo  et fu couerz d  un cendal blo  cheualiers ert de grant proesce . 
Li uns contre l  autre s  adresce  si s  antredonent mout granz cos sor les escuz qu  il ont as cos . 
Erec  tant con hante li dure  le trebuche a la tere dure . 
An son retor a encontré le roi de la Roge Cité  qui mout estoit uaillanz et preuz  les resnes tindrent par les neuz et les escuz par les enarmes  endui orent mout beles armes et mout boens cheuax et isniax . 
Sor les escuz fres et nouiax par si grant uertu s  antrefierent qu  an.ii. 
les lances peçoierent . 
Einz tel cop ne furent ueü . 
Ansanble hurtent lor escu  et des armes et des cheuax  cengles ne resnes ne peitrax ne porent le roi retenir  a la terre l  estut uenir  en.ii. 
les resnes et le frain an porte auoec lui en sa main . 
Tuit cil qui cele ioste uirent a meruoilles s  an esbaïrent et dïent que trop chier li coste qui a si boen cheualier ioste . 
Erec ne uoloit pas entandre a cheual n  a cheualier prandre  mes a ioster et a bien feire por ce que sa proesce apeire . 
Deuers lui fet l  estor fremir  sa proesce fet resbaudir cez deuers cui il se tenoit  cheuax et cheualiers prenoit por cez de la plus desconfire . 
De monseignor Gauuain uoel dire  qui mout le feisoit bien et bel . 
An l  estor abati Guincel et prist Gaudin de la Montaingne  cheualiers prant  cheuax gaaingne  bien le fist messire Gauuains . 
Girflez  li filz Do  et Yuains et Sagremors li Desreez ces de la ont tex conreez que tresqu  es portes les anbatent  asez an prenent et abatent . 
Deuant la porte del chastel ont recomancié le cenbel cil dedanz contre cez defors . 
La fu abatuz Sagremors  uns cheualiers de mout grant pris  toz estoit retenuz et pris  quant Erec cort a la rescosse . 
Sor .i. 
des lor sa lance estrosse  si bien le fiert soz la memele que uuidier li couint la sele  puis tret l  espee  si lor passe  les hiaumes lor anbarre et quasse . 
Cil s  an fuient  si li font rote  car toz li plus hardiz le dote . 
Tant lor dona et cos et bous que Sagremor lor a rescos  el chastel les remet batant . 
Les uespres sonerent a tant . 
Si bien le fist Erec le ior que li miaudres fu de l  estor  mes mout le fist mialz l  andemain  mout prist cheualiers de sa main et tant i fist seles uuidier que nus ne le porroit cuidier  se cil non qui ueü l  auoient . 
D  anbedeus parz trestuit disoient qu  il auoit le tornoi ueincu par sa lance et par son escu . 
Or fu Erec de tel renon qu  an ne parloit se de lui non  nus hom n  auoit si boene grace  qu  il sanbloit Ausalon de face et de la lengue Salemon  et de fierté sanbla lyon  et de doner et de despandre refu il parauz Alixandre . 
Au repeirier de ce tornoi ala Erec parler au roi  le congié li ala requerre  qu  aler s  an uoloit en sa terre  mes mout le mercia ençois  con frans et sages et cortois  de l  enor que feite li ot  que mout merueilleus gré li sot . 
Aprés a congié de lui pris  qu  aler uoloit en son païs et sa fame an uoloit mener . 
Ce ne li pot li rois ueher  mes  son uuel  n  en alast il mie  congié li done et si li prie qu  au plus tost qu  il porra retort  car n  auoit baron en sa cort plus uaillant  plus hardi  plus preu  fors Gauuain  son tres chier neueu  a celui ne se prenoit nus  aprés celui prisoit il plus Erec et plus le tenoit chier que nes .i. 
autre cheualier . 
Erec ne uolt plus seiorner  sa fame comande atorner  des qu  il ot le congié del roi  et si reçut a son conroi .lx. 
cheualiers de pris a cheuax  a ueir et a gris . 
Des que son oirre ot apresté  n  a gueires puis a cort esté . 
La reïne congié demande  les cheualiers a Deu comande . 
La reïne congié li done . 
A tele ore con prime sone departi del palés real  ueant toz monte an son cheual  et sa fame est aprés montee  qu  il amena de sa contree  puis monta sa mesniee tote  bien furent .uII .XX. 
an la rote entre sergenz et cheualiers . 
Tant trespassent puiz et rochiers et forez et plains et montaingnes  .iiii. 
iornees totes plainnes  a Carnant uindrent a un ior  ou li rois Lac ert a seior en un chastel de grant delit . 
Onques nus mialz seant ne uit  De forez et de praeries  de uingnes  de gaaigneries  de dames et de cheualiers  de riuieres et de uergiers  de uaslez mout preuz et heitiez  de gentix clers bien afeitiez qui bien despandoient lor rantes  et de dames beles et gentes  et de boriois bien posteïs  estoit li chastiax bien asis . 
Ainz qu  Erec el chastel uenist  .ii. 
messagiers auant tramist qui l  alerent au roi conter . 
Li rois fist maintenant monter  qu  il ot oïes les noueles  clers et cheualiers et puceles  et comande les corz soner et les rues ancortiner de tapiz et de dras de soie por son fil reçoiure a grant ioie . 
Puis est il meïsmes montez  .iiii. 
.xx. 
clers i ot contez  gentix homes et enorables  a mantiax gris orlez de sables  cheualiers i ot bien .u. 
cenz sor cheuax bais  sors et baucenz  dames et boriois tant i ot que nus sauoir conter nes pot . 
Tant galoperent et corrurent qu  il s  antreuirent et conurent  li rois son fil et ses filz lui . 
A pié descendent anbedui  si s  antrebeisent et saluent  de grant piece ne se remuent d  iluec ou il s  antrencontrerent  li un les autres saluerent . 
Li rois grant ioie d  Erec fet . 
A la foiee l  antrelet  si se retorne uers Enide  d  anbedeus parz est an melide  anbedeus les acole et beise  ne set li quiex d  ax plus li pleise . 
El chastel uienent maintenant  ancontre son auenemant sonent trestuit li soing a glais  de ions  de mantastre et de glais sont totes ionchiees les rues et par desore portendues de cortines et de tapiz  de diapres et de samiz . 
La ot mout grant ioie menee  tote la gent est aünee por ueoir lor nouel seignor  einz nus ne uit ioie greignor que feisoient iuesne et chenu . 
Premiers sont au mostier uenu  la furent par deuocion receü a procession  deuant l  autel del Crocefis s  est Erec a orisons mis  .lx. 
mars i presanta d  argent  que mout bien anplea  et une croiz  tote d  or fin  qui fu ia au roi Costantin  de la uoire croiz i auoit  ou Damedex por nos s  estoit crocefiez et tormantez  qui de prison nos a gitez ou nos estiens trestuit pris par le pechié que fist iadis Adanz par consoil d  auersier . 
Mout feisoit la croiz a prisier  pierres i auoit precieuses  qui estoient mout uertueuses  el mileu et a chascun cor auoit une escharbocle d  or  assises furent par meruoille  nus ne uit onques sa paroille  chascune tel clarté gitoit de nuiz con se il iorz estoit au matin quant li solauz luist  si grant clarté randoit par nuit que ardoir n  estuet el mostier lanpe  cierge ne chandelier . 
Deuant l  autel de Nostre Dame menerent dui baron sa fame . 
Iesu et la uirge Marie par boene deuocion prie que an lor uie lor donast oir qui aprés ax heritast . 
Puis a ofert desor l  autel .i. 
paisle uert  nus ne uit tel  et une grant chasuble ouree  tote a fin or estoit brosdee  et ce fu ueritez prouee que l  ueure an fist Morgue la fee el ual Perilleus  ou estoit  grant antante mise i auoit . 
D  or fu  de soie d  Aumarie . 
La fee fet ne l  auoit mie a oés chasuble por chanter  mes son ami la uolt doner por feire riche uestemant  car a meruoille ert auenant  Ganieure  par engin mout grant  la fame Artus le roi puissant  l  ot par l  empereor Gassa  une chasuble feite en a  si l  ot maint ior en sa chapele por ce que boene estoit et bele  quant Enide de li torna  cele chasuble li dona  qui la uerité an diroit  plus de cent mars d  argent ualoit . 
Quant Enyde ot s  ofrande fete  .i. 
petit s  est arriere trete  de sa destre main s  est seigniee come fame bien anseigniee . 
Atant fors del mostier s  an uont  droit a l  ostel reuenu sont  la comança la ioie granz . 
Le ior ot Erec mainz presanz de cheualiers et de boriois  de l  un un palefroi norrois et de l  autre une cope d  or  cil li presante .i. 
ostor sor  cil .i. 
brachet  cil .i. 
leurier  et li autres .i. 
espreuier  li autres .i. 
destrier d  Espaigne  cil un escu  cil une ansaigne  cil une espee  et cil .i. 
hiaume . 
Onques nus rois an son rëaume ne fu plus lieemant ueüz n  a greignor ioie receüz . 
Tuit de lui seruir se penerent  mout plus grant ioie demenerent d  Enyde que de lui ne firent  por la grant biauté qu  an li uirent et plus ancor por sa franchise . 
An une chanbre fu assise desor une coute de paile qui uenue estoit de Cessaile  antor li auoit mainte dame  mes ausi con la clere iame reluist desor le bis chaillot et la rose sor le pauot  ausi ert Enyde plus bele que nule dame ne pucele qui fust trouee an tot le monde  qui le cerchast a la reonde . 
Tant fu gentix et enorable  de saiges diz et acointable  debonere et de boen atret  onques nus ne sot tant d  aguet qu  an li poïst ueoir folie ne maluestié ne uilenie . 
Tant a d  afaitemant apris que de totes bontez ot pris que nule dame doie auoir et de largesce et de sauoir . 
Tuit l  amerent por sa franchise  qui li pooit feire seruise  plus s  an tenoit chiers et prisoit  ne nus de li ne mesdisoit  car nus n  an pooit rien mesdire  el rëaume ne an l  empire n  ot dame de si boenes mors . 
Mes tant l  ama Erec d  amors  que d  armes mes ne li chaloit  ne a tornoiemant n  aloit . 
N  auoit mes soing de tornoier  a sa fame uolt dosnoier  si an fist s  amie et sa drue  en li a mise s  antendue  en acoler et an beisier  ne se quierent d  el aeisier . 
Si conpaignon duel en auoient  souant entr  ax se demantoient de ce que trop l  amoit assez . 
Souant estoit midis passez einz que de lez lui se leuast  lui estoit bel  cui qu  il pesast . 
Mout petit de li s  esloignoit  mes ainz por ce moins ne donoit de rien nule a ses cheualiers  armes ne robes ne deniers . 
Nul leu n  auoit tornoiemant nes anueast  mout richemant aparelliez et atornez . 
Destriers lor donoit seiornez por tornoier et por ioster  que qu  il li deüssent coster . 
Ce disoit trestoz li barnages que granz diax ert et granz domages quant armes porter ne uoloit tex ber com il estre soloit . 
Tant fu blasmez de totes genz  de cheualiers et de sergenz  qu  Enyde l  oï antredire que recreant aloit ses sire d  armes et de cheualerie  mout auoit changiee sa uie . 
De ceste chose li pesa  mes sanblant fere n  an osa  que ses sire an mal nel preïst asez tost s  ele le deïst . 
Tant li fu la chose celee qu  il auint une matinee  la ou il iurent an .i. 
lit  qu  il orent eü maint delit  boche a boche antre braz gisoient  come cil qui mout s  antre_amoient . 
Cil dormi et cele ueilla  de la parole li manbra que disoient de son seignor par la contree li plusor . 
Quant il l  an prist a souenir  de plorer ne se pot tenir  tel duel en ot et tel pesance qu  il li auint par mescheance qu  ele dist lors une parole dom ele se tint puis por fole  mes ele n  i pansoit nul mal . 
Son seignor amont et aual comança tant a regarder  le cors uit bel et le uis cler  et plora de si grant rauine que  plorant  desor la peitrine an chieent les lermes sor lui . 
 Lasse  fet ele  con mar fui  De mon païs que uing ça querre  Bien me doit essorbir la terre quant toz li miaudres cheualiers  li plus hardiz et li plus fiers qui onques fust ne cuens ne rois  li plus leax  li plus cortois  a del tot an tot relanquie por moi tote cheualerie . 
Dons l  ai ge honi tot por uoir  nel uolsisse por nul auoir . 
 Lors li dist   Amis  con mar fus   Atant se tot  si ne dist plus . 
Et cil ne dormi pas formant  la uoiz oï tot an dormant  de la parole s  esueilla et de ce mout se merueilla que si formant plorer la uit . 
Puis li a demandé et dit   Dites moi  dolce amie chiere  por coi plorez an tel meniere  De coi auez ire ne duel  Certes  ie le saurai  mon uuel . 
Dites le moi  ma dolce amie  gardez  nel me celez uos mie  por qu  auez dit que mar i fui  Por moi fu dit  non por autrui  bien ai la parole antandue . 
 Lors fu mout Enyde esperdue  grant peor ot et grant esmai   Sire  fet ele  ie ne sai neant de quanque uos me dites . 
Dame  por coi uos escondites  Li celers ne uos i ualt rien  ploré auez  ce uoi ge bien  por neant ne plorez uos mie  et an plorant ai ge oïe la parole que uos deïstes . 
Ha  biax sire  onques ne l  oïstes  mes ie cuit bien que ce fu songes . 
Or me seruez uos de mançonges  apertemant uos oi mantir  mes tart uandroiz au repantir se uoir ne me reconuissiez . 
Sire  quant uos si m  angoissiez  la uerité uos an dirai  ia plus ne le uos celerai  mes ie criem qu  il ne uos enuit . 
Par ceste terre dïent tuit  li blonc et li mor et li ros  que granz domages est de uos que uoz armes antrelessiez . 
uostre pris est mout abessiez  tuit soloient dire l  autre an qu  an tot le mont ne sauoit l  an meillor cheualier ne plus preu  uostres parauz n  estoit nul leu . 
Or se uont tuit de uos gabant  iuesne et chenu  petit et grant  recreant uos apelent tuit . 
Cuidiez uos qu  il ne m  an enuit quant i  oi dire de uos despit  Mout me poise quant an l  an dit et por ce m  an poise ancor plus qu  il m  an metent le blasme sus  blasmee an sui  ce poise moi  et dïent tuit reison por coi  car si uos ai lacié et pris que uos an perdez uostre pris ne ne querez a el antandre . 
Or uos an estuet consoil prandre  que uos puissiez ce blasme estaindre et uostre premier los ataindre  car trop uos ai oï blasmer . 
Onques nel uos osai mostrer  souantes foiz  quant m  an souient  d  angoisse plorer me couient  si grant angoisse orainz en oi que garde prandre ne m  an soi  tant que ie dis que mar i fustes . 
Dame  fet il  droit an eüstes  et cil qui m  an blasment ont droit . 
Apareilliez uos or androit  por cheuauchier uos aprestez  leuez de ci  si uos uestez de uostre robe la plus bele et feites metre uostre sele sor uostre meillor palefroi . 
 Or est Enyde an grant esfroi  mout se lieue triste et panssiue  a li seule tance et estriue de la folie qu  ele dist  tant grate chieure que mal gist . 
 Ha  fet ele  fole malueise  or estoie ie trop a eise  qu  il ne me failloit nule chose . 
Ha  lasse  por coi fui tant ose  qui tel forssenaige osai dire  Dex  don ne m  amoit trop mes sire  Par foi  lasse  trop m  amoit il . 
Or m  estuet aler an essil  mes de ce ai ge duel greignor que ge ne uerrai mon seignor  qui tant m  amoit de grant meniere que nule rien n  auoit tant chiere . 
Li miaudres qui onques fust nez s  estoit si a moi atornez que d  autre rien ne li chaloit . 
Nule chose ne me failloit  mout estoie boene eüree  mes trop m  a orguialz aleuee  quant ge ai dit si grant oltraige  an mon orguel aurai domaige et mout est bien droiz que ie l  aie  ne set qu  est biens qui mal n  essaie . 
 Tant s  est la dame demantee que bien et bel s  est atornee de la meillor robe qu  ele ot  mes nule chose ne li plot  einçois li dut mout enuier . 
Puis a fet .i. 
suen escuier par une pucele apeler  si li comande a anseler son riche palefroi norrois  onques meillor n  ot cuens ne rois . 
Des qu  ele li ot comandé  cil n  i a respit demandé  le palefroi ueir ansela . 
Et Erec un autre apela  si li comande a aporter ses armes por son cors armer . 
Puis s  an monta en unes loiges et fist .i. 
tapiz de Limoiges deuant lui a la terre estandre  et cil corrut les armes prandre cui il l  ot comandé et dit  ses aporta sor le tapit . 
Erec s  asist de l  autre part sor une ymage de liepart qui el tapiz estoit portraite . 
Por armer s  atorne et afaite  premieremant se fist lacier unes chauces de blanc acier  .i. 
hauberc uest aprés tant chier qu  an n  an puet maille detranchier  mout estoit riches li haubers que an l  androit ne an l  anuers n  ot tant de fer com une aguille n  onques n  i pot coillir reoïlle  que toz estoit d  argent feitiz  de menues mailles tresliz  si ert ourez si soutilmant dire uos puis seüremant que ia nus qui uestu l  eüst plus las ne plus doillanz n  an fust ne que s  eüst sor sa chemise une cote de soie mise . 
Li sergent et li cheualier se prenent tuit a meruellier por coi il se feisoit armer  mes nus ne l  ose demander . 
Quant del hauberc l  orent armé  .i. 
hiaume a cercle d  or iamé qui plus cler reluisoit que glace  uns uaslez sor le chief li lace  puis prant l  espee  si la ceint . 
Lors comanda qu  an li amaint le bai de Gascoigne anselé  puis a .i. 
uaslet apelé   uaslez  fet il  ua tost et cor an la chanbre delez la tor ou ma fame est . 
ua  se li di que trop me fet demorer ci  trop a mis a li atorner . 
Di li qu  el ueigne tost monter  que ge l  atant . 
 Et cil i ua  apareilliee la troua  son plor et son duel demenant  et cil li dist tot maintenant   Dame  por coi demorez tant  mes sires la hors uos atant  de totes ses armes armez . 
Grant piece a que il fust montez  se uos fussiez apareilliee . 
 Mout s  est Enyde merueilliee que ses sires ot an corage  mes de ce fist ele que sage  car plus lieemant se contint qu  ele pot  quant deuant lui uint . 
Deuant lui uint enmi la cort  et li rois Lac aprés li cort . 
Cheualier corent qui mialz mialz  il n  i remaint iuenes ne chauz n  aille sauoir et demander s  il an uoldra nul d  ax mener . 
Chascuns s  an porofre et presante  mes il lor iure et acreante qu  il n  an manra ia conpaignon  se sa fame solemant non . 
Ensi dit qu  il en ira seus  mout an est li rois angoisseus   Biax filz  fet il  que uiax tu fere  Moi doiz tu dire ton afere  ne me doiz nule rien celer  di moi quel part tu uiax aler  que  por rien nule que te die  ne uiax que an ta conpaignie escuiers ne cheualiers aille . 
Se tu as anprise bataille seul a seul contre .i. 
cheualier  por ce ne doiz tu pas lessier que tu n  an mainz une partie  por solaz et por conpaignie  de tes cheualiers auoec toi  ne doit seus aler filz de roi . 
Biax filz  fai chargier tes somiers  et mainne de tes cheualiers .xxx. 
ou .xl. 
ou plus ancor  si fai porter argent et or et quanqu  il couient a prodome . 
 Erec respont a la parsome  et li conte tot et deuise comant il a sa uoie anprise   Sire  fet il  ne puet autre estre  ia n  an manrai cheual an destre  n  ai que feire d  or ne d  argent  ne d  escuier ne de sergent  ne conpaignie ne demant fors de ma fame seulemant . 
Mes ie uos pri  que qu  il aueigne  se ge muir et ele reueigne  que uos l  amoiz et tenez chiere  por m  amor et por ma proiere  et la mitié de uostre terre quite  sanz bataille et sanz guerre  li otroiez tote sa uie . 
 Li rois ot que ses filz li prie et dist   Biax filz  ie li otroi . 
Mes de ce que aler t  an uoi sanz conpaignie ai mout grant duel  ia ne le feïsses  mon uuel . 
Sire  ne puet estre autremant . 
Ie m  an uois  a Deu uos comant  mes de mes conpaignons pansez  cheuax et armes lor donez et quanqu  a cheualiers estuet . 
 Del plorer tenir ne se puet li rois quant de son fil depart  les genz replorent d  autre part  dames et cheualier ploroient  por lui mout grant duel demenoient  n  i a .i. 
seul qui duel n  an face  maint s  an pasmerent an la place . 
Plorant le beisent et acolent  a po que de duel ne s  afolent  ne cuit que greignor duel feïssent se a mort nauré le ueïssent . 
Et il lor dist por reconfort   Seignor  por coi plorez si fort  ie ne sui pris ne mahaigniez  an cest duel rien ne gahaigniez . 
Se ie m  an uois  ie reuanrai quant Deu pleira et ie porrai . 
Toz et totes uos comant gié a Deu  si me donez congié  que trop me feites demorer  et ce que ie uos uoi plorer me fet grant mal et grant enui . 
 A Deu les comande  et il lui  departi sont a mout grant poinne . 
Erec s  an ua  sa fame an moinne  ne set ou  mes en auanture . 
 Alez  fet il  grant aleüre  et gardez ne soiez tant ose que  se uos ueez nule chose  ne me dites ne ce ne quoi  tenez uos de parler a moi  se ge ne uos aresne auant . 
Alez grant aleüre auant et cheuauchiez tot aseür . 
Sire  fet ele  a boen eür . 
 Deuant s  est mise  si se tot  li uns a l  autre ne dit mot . 
Mes Enyde fu mout dolante  a li seule mout se demante  soef an bas  que il ne l  oie . 
 Hé  lasse  fet ele  a grant ioie m  auoit Dex mise et essauciee  or m  a an po d  ore abessiee . 
Fortune  qui m  auoit atreite  a tost a li sa main retreite  de ce ne me chaussist il  lasse  s  a mon seignor parler osasse  mes de ce sui morte et traïe  que mes sires m  a anhaïe . 
Anhaïe m  a  bien le uoi  quant il ne uialt parler a moi  ne ie tant hardie ne sui que ge os regarder uers lui . 
 Que qu  ele se demante ensi  uns cheualiers del bois issi  qui de roberie uiuoit  .ii. 
conpaignons o lui auoit  et s  estoient armé tuit troi . 
Mout coueita le palefroi qu  Enyde uenoit cheualchant . 
 Sauez  seignor  que uos atant  fet il a ses .ii. 
conpeignons . 
Se nos ici ne gaaignons  honi somes et recreant et a meruoilles mescheant . 
Ci uient une dame mout bele  ne sai s  ele est dame ou pucele  mes mout est richemant uestue  ses palefroiz et sa sanbue et ses peitrax et ses lorains ualent .xx. 
mars d  argent au mains . 
Le palefroi uoel ie auoir et uos aiez tot l  autre auoir  ia plus n  an quier a ma partie . 
Li cheualiers n  an manra mie de la dame  se Dex me saut  ie li cuit feire tel asaut  ce uos di bien certeinnemant  qu  il conparra mout chieremant  por ce est droiz que ge i aille feire la premiere bataille . 
 Il li otroient  et cil point  tot droit desoz l  escu se ioint  et li dui remestrent ansus . 
Adonc estoit costume et us que dui cheualier a un poindre ne deuoient a un seul poindre  et  s  il l  eüssent anuaï  uis fust qu  il l  eüssent traï . 
Enyde uit les robeors  mout l  an est prise granz peors . 
 Dex  fet ele  que porrai dire  Or iert ia morz ou pris mes sire  car cil sont troi et il est seus  n  est pas a droit partiz li ieus d  un cheualier ancontre trois . 
Cil le ferra ia demenois  que mes sires ne s  an prant garde . 
Dex  serai ie donc si coarde que dire ne li oserai  Ia si coarde ne serai  iel li dirai  nel leirai pas . 
 uers lui se torne en es le pas et dist   Biau sire  ou pansez uos  Ci uienent poignant aprés uos troi cheualier qui mout uos chacent  peor ai que mal ne uos facent . 
Cui  fet Erec  qu  auez uos dit  Or me prisiez uos trop petit . 
Trop auez fet grant hardemant  qui auez mon comandemant et ma desfanse trespassee . 
Ceste foiz uos iert pardonee  mes s  autre foiz uos auenoit  ia pardoné ne uos seroit . 
 Lors torne l  escu et la lance  contre le cheualier se lance  cil le uoit uenir  si l  escrie . 
Quant Erec l  ot  si le desfie  andui poignent  si s  antreuienent  les lances esloigniees tienent . 
Mes cil a a Erec failli  et Erec a lui maubailli  que bien le sot droit anuaïr . 
Sor l  escu fiert de tel aïr que d  un chief en autre le fant  ne li haubers ne li desfant  enmi le piz le fraint et ront  et de la lance li repont pié et demi dedanz le cors . 
Au retrere a son cop estors  et cil cheï  morir l  estut  car li glaiues el cuer li but . 
Li uns des autres .ii. 
s  eslesse  son conpaignon arrieres lesse  uers Erec point  si le menace . 
Erec l  escu del col anbrace  si le requiert come hardiz . 
Cil met l  escu deuant le piz  si se fierent sor les blazons . 
La lance uola an tronçons au cheualier de l  autre part  Erec de sa lance le quart li fist parmi le cors passer . 
Cist nel fera huimés lasser  pasmé ius del destrier l  anuersse  puis point a l  autre a la trauersse . 
Quant cil le uit uers lui uenir  si s  an comança a foïr  peor ot  ne l  osa atandre  an la forest cort recet prandre . 
Mes li foïrs rien ne li uaut . 
Erec l  anchauce et crie an haut   uasax  uasax  ça uos tornez  del desfandre uos atornez  ou ge uos ferrai an fuiant  uostre fuie ne ualt neant . 
 Mes cil del retorner n  a cure  fuiant s  an uet grant aleüre  Erec lo chace  si l  ataint  a droit le fiert sor l  escu paint  si l  anuersse de l  autre part . 
De ces .iii. 
n  a il mes regart  l  un en a mort  l  autre nauré  si s  est del tierz si deliuré qu  a pié l  a ius del destrier mis . 
Toz les .iii. 
cheuax en a pris  ses lie par les frains ansanble . 
Li uns l  autre de poil dessanble  li premiers fu blans come leiz  li seconz noirs  ne fu pas leiz  et li tierz fu trestoz ueiriez . 
A son chemin est repeiriez  la ou Enyde l  atandoit . 
Les .iii. 
cheuax li comandoit deuant li mener et chacier  et mout la prist a menacier qu  ele ne soit plus si hardie c  un seul mot de la boche die se il ne l  an done congié . 
Ele respont   Nel ferai gié ia mes  biax sire  se uos plest . 
 Lors s  an uont  et ele se test . 
N  orent pas une liue alee  quant deuant  en une ualee  lor uindrent .u. 
cheualier autre  chascuns la lance sor le fautre  les escuz as cos anbraciez et les hiaumes bruniz laciez  roberie querant aloient . 
Atant la dame uenir uoient  qui les .iii. 
cheuax amenoit  et Erec qui aprés uenoit . 
Tot maintenant que il les uirent  par parole antr  ax departirent trestot le hernois autresi con s  il an fussent ia garni . 
Male chose a en couoitise  mes ne fu pas a lor deuise que bien i fu mise desfansse  assez remaint de ce qu  an pansse  et tex cuide prandre qui faut  si firent il a cel assaut . 
Ce dist li uns que il auroit la dame ou il toz an morroit et li autres dist que suens iert li destriers ueirs  que plus n  an quiert de trestot le gaaing auoir  li tierz dist qu  il auroit le noir   Et ie le blanc   ce dist li quarz  li quinz ne fu mie coarz  qu  il dist qu  il auroit le destrier et les armes au cheualier  seul a seul les uoloit conquerre et si l  iroit premiers requerre se il le congié l  an donoient . 
Et cil uolantiers li otroient . 
Lors se part d  ax et uient auant  cheual ot boen et bien mouant . 
Erec le uit et sanblant fist qu  ancor garde ne s  an preïst . 
Quant Enyde les ot ueüz  toz li sans li est esmeüz  grant peor ot et grant esmai . 
 Lasse  fet ele  que ferai  Ne sai que die ne que face  que mes sires mout me menace et dit qu  il me fera enui se ie de rien paroil a lui . 
Mes se mes sires ert ci morz  de moi ne seroit nus conforz  morte seroie et malbaillie . 
Dex  mes sire ne le uoit mie  qu  atant ie dons  malueise fole  Trop ai or chiere ma parole quant ie ne li ai dit pieç a . 
Bien sai que cil qui uienent ça sont de mal faire ancoragié . 
Ha  Dex  comant li dirai gié  Il m  ocirra . 
Asez m  ocie  ne leirai que ie ne li die . 
 Lors l  apele dolcemant   Sire . 
Cui  fet il  que uolez uos dire  Sire  merci  Dire uos uuel que desbunchié sont de ce bruel .u. 
cheualier  don ie m  esmai . 
Bien pans et aparceü ai qu  il se uoelent a uos conbatre  arrieres sont remés li quatre  et li cinquiesmes a uos muet tant con cheuax porter le puet  ne gart l  ore que il uos fiere  li catre sont remés arriere  mes ne sont gaires de ci loing  tuit le secorront au besoing . 
 Erec respont   Mar le pansastes  que ma parole trespassastes  ce que desfandu uos auoie  et neporquant tres bien sauoie que gueres ne me priseiez . 
Cest seruise mal anpleiez  que ge ne uos an sai nul gré  bien sachiez que ge uos an hé  dit le uos ai et di ancore . 
Ancor le uos pardonrai ore  mes autre foiz uos an gardez ne ia uers moi ne regardez  que uos feriez mout que fole  car ie n  aim pas uostre parole . 
 Lors point Erec contre celui  si s  antreuienent amedui  l  uns anuaïst l  autre et requiert . 
Erec si duremant le fiert que li escuz del col li uole et si li brise la chanole  li estrié ronpent et cil chiet  n  a peor que il s  an reliet  que mout s  est quassez et bleciez . 
Uns des autres s  est adreciez  si s  antreuienent de randon . 
Erec li met tot a bandon desoz le manton an la gorge le fer tranchant de boene forge  toz tranche les os et les ners que d  autre part an saut li fers . 
Li sans uermauz toz chauz an raie d  anbedeus parz parmi la plaie  l  ame s  an ua  li cuers li faut . 
Et li tierz de son agait saut  qui d  autre part d  un gué estoit  parmi le gué s  an uint tot droit . 
Erec point  si l  a ancontré ainz qu  il par fust issuz del gué  si bien le fiert que il abat et lui et le destrier tot plat  li destriers sor le cors li iut tant qu  an l  eue morir l  estut  et li cheuax tant s  esforça qu  a quelque poinne se dreça . 
Ensi en a les .iii. 
conquis  li autre dui ont consoil pris que la place li guerpiront ne ia a lui ne chanpiront  fuiant s  an uont par la riuiere . 
Erec les anchauce derriere  si an fiert .i. 
derriers l  eschine que sor l  arçon deuant l  ancline  trestote sa force i a mise  sa lance sor le dos li brise et cil cheï le col auant . 
Erec mout chieremant li uant sa lance  que sor lui a fraite  del fuerre a tost l  espee traite . 
Cil releua  si fist que fos  Erec li dona tex .iii. 
cos qu  el sanc li fist l  espee boiure  l  espaule del bu li dessoiure  si qu  a la terre ius cheï . 
A l  espee l  autre anuaï  qui mout isnelemant s  an fuit sanz conpaignie et sanz conduit  n  ose atandre et ganchir ne puet  le cheual guerpir li estuet  qu  il n  i a mes nule fiance . 
L  escu giete ius et la lance  si se lesse cheoir a terre . 
Erec ne le uolt plus requerre  qu  a terre cheoir se leissa  mes a la lance s  abeissa  cele n  i a mie leissiee por la soe qu  il a brisiee . 
La lance an porte  si s  an uet  et les cheuax mie ne let  toz les .u. 
prant  si les an mainne . 
Del mener est Enyde an painne  les .u. 
auoec les .iii. 
li baille  si li comande que tost aille et de parler a lui se taigne  que max ou enuiz ne l  an uaigne . 
Mes ele mot ne li respont  einçois se tot  et il s  an uont  les cheuax an mainnent toz huit . 
Cheuauchié ont iusqu  a la nuit  ne uile ne recet ne uirent  A l  anuitier lor ostel prirent desoz .i. 
arbre an une lande . 
Erec a la dame comande qu  ele dorme  et il ueillera  ele respont que nel fera  car n  est droiz ne feire nel uiaut  il dormira  qui plus se diaut . 
Erec l  otroie et bel li fu  a son chief a mis son escu et la dame son mantel prant  sor lui de chief an chief l  estant  cil dormi et cele ueilla  onques la nuit ne someilla  chascun cheual tint an sa main tote nuit iusqu  a l  andemain . 
Et mout s  est blasmee et maudite de la parole qu  ele ot dite  mout a  ce dit  mal esploitié   que n  ai mie de la mité le mal que ie ai desserui . 
Lasse  fet ele  si mar ui mon orguel et ma sorcuidance  Sauoir pooie sanz dotance que tel cheualier ne meillor ne sauoit l  an de mon seignor . 
Bien le sauoie  or le sai mialz  car ge l  ai ueü a mes ialz  car trois ne cinc armez ne dote . 
Honie soit ma leingue tote  qui l  orguel et la honte dist dont mes cors a tel honte gist . 
 Ensi s  est la nuit demantee tresque le main a l  aniornee . 
Erec se lieue par matin  si se remet an son chemin  ele deuant et il derriers . 
Androit midi uns escuiers lor uint deuant an .i. 
ualet  o lui uenoient dui uaslet qui portoient et pain et uin et .u. 
fromages de gaïn . 
Li escuiers sot de uoidie  quant il uit Erec et s  amie qui de uers la forest uenoient  bien aparçut que il auoient la nuit an la forest geü  n  auoient mangié ne beü  C  une iornee tot antor n  auoit chastel  uile ne tor  ne meison fort ne abaïe  ospital ne herbergerie . 
Puis s  apansa de grant franchise  ancontre ax a sa uoie anprise  si les salue come frans et dist   Sire  ie croi et pans que enuit auez mout traueillié  et cele dame mout ueillié  et geü an ceste forest . 
De cest blanc gastel uos reuest  s  il uos plest .i. 
po a mangier . 
Nel di pas por uos losangier  li gastiax est de boen fromant  ne rien nule ne uos demant  boen uin ai et fromage gras  blanche toaille et biax henas . 
S  il uos plest a desgeüner  ne uos couient aillors torner . 
An ces onbres  desoz ces charmes  uos desarmeroiz de uoz armes  si uos reposeroiz .i. 
po  descendez  car ge le uos lo . 
 Erec a pié a terre mis  si li respont   Biax dolz amis  ie mangerai  uostre merci  ne quier aler auant de ci . 
 Li sergenz fu de bel seruise  la dame a ius del cheual mise  et li uaslet les cheuax tindrent  qui ansanble l  escuier uindrent  puis se uont aseoir an l  onbre . 
Li escuiers Erec desconbre de son hiaume et si li deslace la uantaille deuant la face  puis a deuant ax estandue la toaille sor l  erbe drue  le gastel et le uin lor baille  .i. 
fromage lor pere et taille . 
Cil mangierent qui fain auoient  et del uin uolantiers beuoient . 
Li escuiers deuant ax sert  qui son seruise pas ne pert . 
Quant mangié orent et beü  Erec cortois et larges fu   Amis  fet il  an guerredon uos faz d  un de mes cheuax don  prenez celui qui mialz uos siet . 
Et si uos pri qu  il ne uos griet  arriers el chastel retornez  .i. 
riche ostel m  i atornez . 
 Et il respont que il fera uolantiers quanque lui pleira  puis uint as cheuax  ses deslie  le noir a pris  si l  an mercie  car cil li sanble miaudres estre  sus monte par l  estrié senestre . 
An.ii. 
les a iluec leissiez  el chastel uint toz esleissiez  ostel a pris bien atorné . 
Ez le uos arriers retorné  Or tost  sire  fet il  montez  que boen ostel et bel auez . 
 Erec monte  la dame aprés . 
Li chastiax estoit auques pres  tost furent a l  ostel uenu . 
A ioie furent receü  li ostes mout bel les reçut et tot quanque il lor estut fist atorner a grant planté  liez et de boene uolanté . 
Quant li escuiers fet lor ot tant d  amor com feire lor pot  a son cheual uient  si remonte . 
Par deuant les loiges le conte menoit a ostel son cheual . 
Li cuens et .iii. 
autre uasal s  i erent uenu apoier . 
Quant li cuens uit son escuier qui sor le noir destrier estoit  demanda li cui il estoit  et cil respont que il est suens . 
Mout s  an est merueilliez li cuens . 
 Comant  fet il  ou l  as tu pris  Uns cheualiers  cui ge mout pris  sire  fet il  le m  a doné . 
An cest chastel l  ai amené  s  est a ostel chiés .i. 
boriois . 
Li cheualiers est mout cortois  tant bel home onques mes ne ui  se iuré l  auoie et pleui  ne uos reconteroie mie sa biauté tote ne demie . 
 Li cuens respont   Ie pans et croi qu  il n  est mie plus biax de moi . 
Par foi  sire  fet li sergenz  uos estes assez biax et genz  n  a cheualier an cest païs  qui de la terre soit naïs  que plus biax ne soiez de lui  mes bien os dire de cestui qu  il est plus biax de uos assez  se del hauberc ne fust lassez et quamoissiez et debatuz . 
An la forest s  est conbatuz toz seus ancontre .uiii. 
cheualiers  s  an amainne toz les destriers . 
Et auoec lui mainne une dame tant bele c  onques nule fame la mitié de sa biauté n  ot . 
 Quant li cuens cele nouele ot  talanz li prist que ueoir aille se ce est ueritez ou faille . 
 Onques mes  fet il  n  oï tel . 
Mainne moi dons a son ostel  que certeinnemant uuel sauoir se tu me diz mançonge ou uoir . 
 Cil respont   Sire  uolantiers . 
Ci est la uoie et li santiers  et iusque la n  a pas grant uoie . 
Et mout m  est tart que ie les uoie   fet li cuens  et lors uint aual . 
Et cil descent de son cheual  si a fet le conte monter  deuant corrut Erec conter que li cuens ueoir le uenoit . 
Erec mout riche ostel tenoit  que bien an ert acostumez  mout i ot cierges alumez et chandoiles espessemant . 
A .iii. 
conpaignons seulemant uint li cuens  qu  il n  amenoit plus . 
Erec contre lui leua sus  qui mout estoit bien afeitiez  si li dist   Sire  bien uaigniez . 
 Et li cuens resalua lui  acointié se sont anbedui sor une coute blanche et mole  s  antre_acointierent de parole . 
Li cuens li porofre et presante et prie que il li consante que de lui ses gaiges repraigne . 
Mes Erec baillier ne li daigne  einz dit qu  asez a a despandre  n  a mestier de son auoir prandre . 
Mout parolent de plusor chose  mes li cuens onques ne repose de regarder de l  autre part  de la dame s  est pris esgart . 
Por la biauté qu  an li estoit tot son pansé an li auoit  tant l  esgarda com il plus pot  tant la coui et tant li plot que sa biautez d  amors l  esprist . 
De parler a li  congié prist a Erec  mout couertemant   Sire  fet il  ie uos demant congié  mes qu  il ne uos enuit  par corteisie et par deduit uoel lez cele dame seoir . 
Por bien uos uing an.ii. 
ueoir  ne uos n  i deuez mal noter  a la dame uoel presanter mon seruise sor tote rien . 
Tot son pleisir  ce sachiez bien  feroie por amor de uos . 
 Erec ne fu mie ialous  que il n  i pansa nule boise   Sire  fet il  pas ne me poise . 
Ioer et parler uos i loist  ne cuidiez pas que il m  an poist  uolantiers congié uos an doing . 
 La dame seoit de lui loing tant con .ii. 
lances ont de lonc  et li cuens s  est assis selonc delez li sor .i. 
bas eschame  deuers lui se torna la dame qui mout estoit saige et cortoise . 
 Ha  fet li cuens  com il me poise quant uos alez an tel uiltance  grant duel en ai et grant pesance  mes se croire me uoliez  enor et preu i auriez et mout granz biens uos an uandroit . 
A uostre biauté couandroit grant enor et grant seignorie . 
Ie feroie de uos m  amie  s  il uos pleisoit et boen uos iere  uos seriez m  amie chiere et dame de tote ma terre . 
Quant ie uos daing d  amors requerre  ne me deuez pas escondire  bien uoi et sai que uostre sire ne uos ainme ne ne uos prise  a boen seignor seriez prise  se uos auoec moi remenez . 
Sire  de neant uos penez  fet Enyde  ce ne puet estre . 
Hé  mialz fusse ie or a nestre  ou an un feu d  espines arse  si que la cendre an fust esparse  que i  eüsse de rien faussé uers mon seignor  ne mal pansé felenie ne traïson  trop auez fet grant mesprison  qui tel chose m  auez requise  ie nel feroie an nule guise . 
 Li cuens comance a enflamer   Ne me deigneriez amer  dame  fet il . 
Trop estes fiere . 
Par losange ne par proiere  ne fereiez rien que ie uuelle  Bien est uoirs que fame s  orguelle quant l  an plus la prie et losange  mes qui la honist et leidange  cil la trueue meillor souant . 
Certes  ie uos met an couant que se uos mon talant ne feites  ia i aura espees treites . 
Ocirre ferai or androit  ou soit a tort ou soit a droit  uostre seignor deuant uoz ialz . 
Sire  faire le poez mialz  fet Enyde  que uos ne dites  trop sereiez fel et traïtes  se uos ceanz l  ocieiez . 
Mes  biax sire  or uos apaiez  car ie ferai uostre pleisir  por uostre me poez seisir  ie sui uostre et estre le uuel . 
Ne uos ai rien dit par orguel  mes por sauoir et esprouer se ie porroie an uos trouer que uos m  amessiez de boen cuer . 
Mes ie ne uoldroie a nul fuer qu  aüssiez tel traïson fete . 
Mes sires de uos ne se guete  se uos einsi l  ocieiez  trop grant mesprison feriez et g  en reseroie blasmee . 
Tuit diroient par la contree que ce seroit fet par mon los . 
Iusqu  au matin aiez repos  que mes sires uoldra leuer  adonc le porroiz mialz greuer  sanz blasme auoir et sanz reproche . 
 Ce panse cuers que ne dit boche . 
 Sire  fet ele  or me creez  Ne soiez pas si esfreez  mes demain anuoiez ceanz uoz cheualiers et uoz sergenz  si me feites a force prandre . 
Mes sires me uoldra desfandre  qui mout est fiers et corageus . 
Ou soit a certes ou a geus  feites le prandre et afoler ou de la teste decoler . 
Trop ai menee ceste uie  ie n  aim mie la conpaignie mon seignor  ia n  an quier mantir . 
Ie uos uoldroie ia santir an .i. 
lit certes nu a nu . 
Desor Des qu  a ce an somes uenu  de m  amor estes aseür . 
 Li cuens respont   A boen eür . 
  Dame  fet il  buer fustes nee  a grant enor seroiz gardee . 
Sire  fet ele  bien le croi  mes auoir an uoel uostre foi  que uos me tandroiz chieremant  ne uos an cresrai autremant . 
 Li cuens respont liez et ioianz   Tenez ma foi  ie uos fianz  dame  lëaumant come cuens  que ie ferai trestoz uoz buens . 
Ia de ce ne uos esmaiez  ne uoldroiz rien que uos n  aiez . 
 Lors en a cele la foi prise  mes po l  an est et po la prise  por son seignor fu deliurer . 
Bien sot par parole eniurer bricon des qu  ele i met l  antante  mialz est asez qu  ele li mante  que ses sires fust depeciez . 
De lez li s  est li cuens dreciez  si la comande a Deu .c. 
foiz  mes mout li ualdra po la foiz que fianciee li auoit . 
Erec de ce rien ne sauoit qu  il deüssent sa mort pleidier  mes Dex li porra bien aidier  et ie cuit que si fera il . 
Or est Erec an grant peril et si ne cuide auoir regart  mout est li cuens de male part  qui sa fame tolir li panse et lui ocirre sanz desfanse . 
Come fel prant a lui congié   A Deu  fet il  uos comant gié . 
 Erec respont   Sire  et ie uos . 
 Ensi departent antr  ax dos . 
De la nuit fu grant masse alee . 
An une chanbre recelee furent dui lit a terre fet  Erec an l  un couchier se uet  an l  autre est Enyde couchiee  mout dolante et mout correciee  n  onques la nuit ne prist somoil  por son seignor fu an esuoil  car le conte ot bien coneü  de tant com ele l  ot ueü  que plains estoit de felenie . 
Bien set que s  il a la baillie de son seignor  ne puet faillir que il nel face maubaillir  seürs puet estre de la mort . 
De lui ne set nul reconfort  tote nuit ueillier li estuet  mes ainz le ior  se ele puet et ses sires la uoelle croirre  auront si atorné lor oirre que por neant uanra li cuens  que ia n  iert soe ne il suens . 
Erec dormi mout longuemant  tote la nuit  seüremant  tant que li iorz mout aprocha . 
Lors uit bien Enyde et soucha que ele pooit trop atandre  uers son seignor ot le cuer tandre come bone dame et leax  ses cuers ne fu dobliers ne fax  ele se uest et aparoille  a son seignor uient  si l  esuoille   Ha  sire  fet ele  merci  Leuez isnelemant de ci  que traïz estes antreset sanz acoison et sanz forfet . 
Li cuens est traïtres prouez  se ci poez estre trouez  ia n  eschaperoiz de la place que tot desmanbrer ne uos face . 
Auoir me uialt  por ce uos het . 
Mes se Deu plest  qui toz biens set  uos n  i seroiz ne morz ne pris . 
Des hersoir uos eüst ocis se creanté ne li eüsse que s  amie et sa fame fusse . 
Ia le uerroiz ceanz uenir  prandre me uialt et retenir  et uos ocirre s  il uos trueue . 
 Or ot Erec que bien se prueue uers lui sa fame lëaumant   Dame  fet il  isnelemant feites noz cheuax anseler et feites nostre oste leuer  si li dites qu  il ueigne ça . 
Traïsons comança piece a . 
 Ia sont li cheual anselé et la dame a l  oste apelé . 
Erec s  est araumant uestuz  ses ostes est a lui uenuz . 
 Sire  dist il  quel haste auez  qui a tele ore uos leuez ainz que iorz ne solauz apeire   Erec respont qu  il a a feire mout longue uoie et grant iornee  por ce a sa uoie atornee que mout an est an grant espans  et dist   Sire  de mon despans n  auez ancores rien conté . 
Enor m  auez feite et bonté  et mout i afiert grant merite  por .uii. 
destriers me clamez quite  de plus ne uos puis mon don croistre nes de la monte d  un cheuoistre . 
 De ce don fu li boriois liez  si l  an anclina iusqu  as piez  granz merciz et grasces l  an rant . 
Lors monte Erec et congié prant  si se remetent a la uoie  et uet chastiant tote uoie Enyde  se nule uoit  qu  ele si hardie ne soit que ele l  an mete a reison . 
Atant antrent an la meison .c. 
cheualier d  armes garni  de ce furent tuit escherni qu  il n  i ont pas Erec troué . 
Lors a bien li cuens esproué que la dame l  a deceü . 
Les clos des cheuax a ueü  si se sont tuit mis an la trace . 
Li cuens Erec formant menace et dit que s  il le puet ataindre  por nule rien ne puet remaindre que maintenant le chief n  an praigne   Mar i aura nul qui s  an faigne  fet il  de tost esperoner  Qui m  an porra le chief doner del cheualier que ie tant hé  mout m  aura bien serui an gré . 
 Lors le siuent tuit abriué  de mautalant tuit aïré de celui c  onques mes ne uirent . 
Erec cheualche  cil le uirent  einz qu  il se fust anforestez  lors s  an est li uns desseurez  par contançon le leissent tuit . 
Enyde ot la noise et le bruit de lor armes  de lor cheuax  et uit que plains estoit li uax . 
Des que cele les uit uenir  de parler ne se pot tenir   Haï  sire  fet ele  haï  Con uos a cist cuens anuaï  qui por uos amainne tel ost  Sire  car cheualchiez plus tost tant qu  an cele forest fussiens  espoir tost eschaperiens  cil sont ancore mout arriere . 
Se nos alons an tel meniere ne poez de ci eschaper  car n  iestes mie per a per . 
 Erec respont   Po me prisiez  quant ma parole despisiez  ie ne uos sai si bel prier que ie uos puisse chastier . 
Mes se Dex ait de moi merci et eschaper puisse de ci  ceste uos iert mout chier uandue  se corages ne me remue . 
 Il se retorne maintenant  et uit le seneschal uenant sor .i. 
cheual fort et isnel . 
Deuant aus a fet .i. 
cenbel le tret de .iiii. 
arbalestees  n  ot pas ses armes anpruntees  car mout se fu bien acesmez . 
Erec les a bien aesmez et uoit que bien en i a cent  celui qui si le ua chacent panse qu  arester li estuet . 
Li uns contre l  autre s  esmuet  si se fierent par les escuz des .ii. 
fers tranchanz esmoluz . 
Erec son fort espié d  acier li fist dedanz le cors glacier  ne li escuz ne li haubers ne li ualut .i. 
cendal pers . 
Atant ez uos poingnant le conte  si com l  estoire le reconte  cheualiers estoit forz et buens  mes de ce fist que fos li cuens qu  il n  ot que l  escu et la lance  an sa uertu ot tel fiance qu  armer ne se uolt autremant . 
De ce fist mout grant hardemant que deuant trestotes ses genz s  esleissa plus de .ix. 
arpanz . 
Quant cil le uit fors de la rote  a lui ganchist  cil nel redote  si s  antreuienent fieremant . 
Li cuens le fiert premieremant par tel uertu deuant le piz que les estriés eüst guerpiz se bien afichiez ne se fust  de l  escu fet croissir le fust que d  autre part an saut li fers  mes mout fu riches li haubers  qui si de mort le garanti que einz maille n  an deronpi . 
Li cuens fu forz  sa lance froisse . 
Erec le fiert de tel angoisse sor l  escu qui fu tainz an iaune  que de la lance plus d  une aune parmi le costé li anbat  pasmé ius del destrier l  abat . 
Atant ganchist  si s  an retorne  en la place plus ne seiorne  parmi la forest a droiture s  an uet poignant grant aleüre . 
Ez uos Erec anforesté  et li autre sont aresté sor cez qui enmi le chanp iurent . 
Mout s  afichent formant et iurent que il le chaceront einçois a esperon .ii. 
iorz ou trois que il nel praignent et ocïent . 
Et li cuens antant ce qu  il dïent  qui mout ert el costé bleciez  contremont s  est un po dreciez et les ialz .i. 
petitet oeure  bien aparçoit que malueise oeure auoit ancomanciee a faire . 
Les cheualiers fet arriers traire . 
 Seignor  fet il  a toz uos di qu  il n  i ait .i. 
seul si hardi  fort ne foible  ne haut ne bas  qui ost aler auant un pas . 
Retornez tuit isnelemant  esploitié ai uilainnemant  de ma uilenie me poise  mout est preuz et saige et cortoise la dame qui deceü m  a . 
La biautez de li m  aluma  por ce que ge la desiroie  son seignor ocirre uoloie et li par force retenir . 
Bien m  an deuoit max auenir  sor moi an est uenuz li max  que fos feisoie et desleax et traïtes et forssenez . 
Onques ne fu de mere nez miaudres cheualiers de cestui  ia mes par moi n  aura enui la ou iel puisse destorner . 
Or uos comant a retorner . 
 Cil s  an uont tuit desconforté  le seneschal an ont porté  le conte ont mis an son escu  mes il a puis asez uescu  qu  il ne fu pas soef a mort naurez . 
Einsi est Erec deliurez . 
Erec s  an uet toz esleissiez une uoie antre .ii. 
pleissiez . 
Au desbuschier d  un pleisseïz trouerent .i. 
pont torneïz par deuant une haute tor qui close estoit de mur antor et de fossé lé et parfont . 
Isnelemant passent le pont  mes mout orent alé petit quant de la tor amont le uit cil qui de la tor estoit sire . 
De celui saurai ge bien dire qu  il estoit mout de cors petiz  mes de grant cuer estoit hardiz . 
Quant il uit Erec trespassant  ius de la tor aual descent et fist sor un grant destrier sor metre la sele a lyons d  or  puis comande qu  an li aport escu et lance roide et fort  espee brunie et tranchant  et hiaume cler et reluisant  hauberc blanc et chauces treslices  qu  il ot ueü deuant ses lices .i. 
cheualier armé passer a cui se uialt d  armes lasser  ou il a lui se lassera tant que toz recreanz sera . 
Cil ont son comandemant fet  ez uos ia le cheual hors tret  la sele mise et anfrené l  a uns escuiers amené  uns autres les armes aporte . 
Li cheualiers parmi la porte s  an est issuz plus tost qu  il pot  toz seus  que conpaignon n  i ot . 
Erec uet parmi un pandant  ez uos le cheualier fandant parmi le tertre contreual  et sist sor un mout fier cheual  qui si grant esfroi demenoit que il desoz ses piez fraignoit les chailloz plus deliuremant que mole ne quasse fromant  et si li uolent de toz sanz estanceles cleres ardanz  car des .iiii. 
piez est auis que tuit fussent de feu espris . 
Enyde ot la noise et l  esfroi  a po que de son palefroi ne cheï ius pasmee et uainne  an tot le cors de li n  ot uainne don ne li remuast li sans  si li deuint pales et blans li uis con se ele fust morte . 
Mout se despoire et desconforte  car son seignor dire ne l  ose  qu  il la menace mout et chose et comande qu  ele se teise . 
De .ii. 
parz est mout a male eise  qu  ele ne set le quel seisir ou le parler ou le teisir . 
A li meïsmes s  an consoille  souant del dire s  aparoille si que la leingue se remuet  mes la uoiz pas issir n  an puet  car de peor estraint les danz  s  anclost la parole dedanz . 
Et si se iustise et destraint  la boche clot  les danz estraint  que la parole hors n  an aille . 
A li a prise grant bataille et dit   Seüre sui et certe que trop receurai leide perte se ie ici mon seignor pert . 
Dirai li donc tot en apert  Nenil . 
Por quoi  Ie n  oseroie  que mon seignor correceroie  et se mes sires se corroce  il me leira an ceste broce seule et cheitiue et esgaree  lors serai plus maleüree . 
Maleüree  Moi que chaut  Diax ne pesance ne me faut ia mes  tant con ie aie a uiure  se mes sires tot a deliure an tel guise de ci n  estort qu  il ne soit mahaigniez a mort . 
Mes se ie tost ne li acoint  cist cheualiers qui ci apoint l  aura einz mort que il se gart  que mout sanble de male part . 
Lasse  trop ai or atandu . 
Si le m  a il mout desfandu  mes ia nel leirai por desfansse  ie uoi bien que mes sires pansse tant que lui meïsmes oblie  donc est bien droiz que ie li die . 
 Ele li dit  il la menace  mes n  a talant que mal li face  qu  il aparçoit et conuist bien qu  ele l  ainme sor tote rien et il li tant que plus ne puet . 
Contre le cheualier s  esmuet qui de bataille le semont . 
Asanblé sont au chief del pont  la s  antreuienent et desfïent  as fers des lances s  antre_anuïent anbedui de totes lor forces . 
Ne lor ualurent .ii. 
escorces li escu qui as cos lor pandent  li cuir ronpent et les es fandent et des haubers ronpent les mailles si qu  anbedui iusqu  as antrailles sont anglaiué et anferré et li destrier sont aterré . 
Ne furent pas nauré a mort  car mout erent li baron fort . 
Les lances ont el chanp gitees  des fuerres traient les espees  si s  antrefierent par grant ire . 
Li uns l  autre sache et detire  que de rien ne s  antrespargnoient . 
Granz cos sor les hiaumes donoient qu  estanceles ardanz an issent  li escu fandent et esclicent  an mainz leus lor sont anbatues les espees iusqu  as charz nues  que mout s  afebloient et lassent  et se les espees durassent longuemant l  une et l  autre antiere  ne se treississent pas arriere ne la bataille ne fenist tant que l  un morir couenist . 
Enyde  qui les esgardoit  a po de duel ne forssenoit . 
Qui li ueïst son grant duel fere  ses poinz tordre  ses cheuox trere  et les lermes des ialz cheoir  leal dame poïst ueoir  et trop fust fel qui la ueïst se granz pitiez ne l  an preïst . 
Li uns a l  autre granz cos done  des tierce iusque pres de none dura la bataille tant fiere que nus hom an nule meniere certainnemant n  aparceüst li quex le meillor en eüst . 
Erec s  esforce et esuertue  s  espee li a anbatue el hiaume iusqu  el chapeler  si que tot le fet chanceler  mes bien se tint qu  il ne cheï . 
Et cil ra Erec anuaï  si l  a si duremant feru sor la pane de son escu qu  au retraire est li branz brisiez  qui mout ert boens et bien prisiez . 
Quant cil uit brisiee s  espee  par mautalant a ius gitee la part qui li remest el poing tant com il onques pot plus loing . 
Peor ot  arriers l  estut treire  que ne puet pas grant esforz feire an bataille ne an assaut cheualiers cui s  espee faut . 
Erec l  anchauce  et cil li prie por Deu qu  il ne l  ocie mie   Merci  fet il  frans cheualiers  ne soies uers moi fel ne fiers  des que m  espee m  est faillie  la force auez et la baillie de moi ocirre ou de uif prandre  que n  ai don me puisse desfandre . 
 Erec respont   Quant tu me pries  oltreemant uuel que tu dies que tu es oltrez et conquis  puis ne seras par moi requis  se tu te mez an ma menaie . 
 Et cil del dire se delaie . 
Quant Erec le uit delaier  por lui fere plus esmaier li ra une anuaïe fete  sore li cort espee trete  et cil dit  qui fu esmaiez   Merci  sire  conquis m  aiez  des qu  altremant estre ne puet . 
 Et cil respont   Plus i estuet  qu  a tant n  an iroiz uos pas quites  uostre estre et uostre non me dites  et ie uos redirai le mien . 
  Sire  fet il  mout dites bien  ie sui de ceste terre rois  mi home lige sont Irois  n  i a nul ne soit mes rantiz  et i  ai non Guiurez li Petiz  assez sui riches et puissanz  qu  an ceste terre  de toz sanz  n  a baron qui a moi marchisse  qui de mon comandemant isse et mon pleisir ne face tot  ie n  ai ueisin qui ne me dot  tant se face orguellex ne cointes  mout uoldroie estre uostre acointes et uostre amis d  or en auant . 
 Erec respont   Ie me reuant que ie sui assez gentix hom  Erec  filz le roi Lac  ai non . 
Rois est mes peres d  Estre-Gales  riches citez et beles sales et forz chastiax a mout mes peres  plus n  en a rois ne empereres  fors li rois Artus seulemant  celui an ost ie uoiremant  car a lui nus ne s  aparoille . 
 Quant Guiurez l  ot  mout s  an meruoille  et dist   Sire  grant meruoille oi  onques de rien tel ioie n  oi con i  ai de uostre conuissance  auoir poez tele fiance en ma terre et an mon auoir que ia tant n  i uoldroiz manoir que mout ne uos face enorer . 
Ia tant n  i uoldroiz demorer que desor moi ne soiez sire . 
Andui auons mestier de mire  et i  ai ci pres .i. 
mien recet  n  i a pas .ui. 
liues ne set  la uos uoel auoec moi mener  si ferons noz plaies sener . 
 Erec respont   Boen gré uos sai de ce qu  oï dire uos ai  n  i irai pas  uostre merci  mes itant solemant uos pri que se nus besoinz m  auenoit et la nouele a uos uenoit que i  eüsse mestier d  aïe  adonc ne m  obliessiez mie . 
 Sire  fet il  ie uos pleuis que ia tant con ie soie uis  n  auroiz de mon secors mestier que tantost ne uos uaigne aidier a quanque ie porrai mander . 
Ia plus ne uos quier demander  fet Erec  mout m  auez promis  mes sire estes et mes amis  se l  ueure est tex con la parole . 
 Li uns l  autre beise et acole  onques de si dure bataille ne fu si dolce desseuraille  que par amor et par franchise chascuns  des panz de sa chemise  trancha bandes longues et lees  s  ont lor plaies antrebandees . 
Quant il se sont antrebandé  a Deu s  antre sont comandé . 
Departi sont an tel meniere  seus s  an reuet Guiurez arriere  Erec a son chemin retret  qui grant mestier eüst d  antret por ses plaies medeciner . 
Einz ne fina de cheminer tant qu  il uindrent an une plaigne lez une haute forest plaigne de cers  de biches et de dains  et de cheuriax et de farains et de tote autre saluagine . 
Li rois Artus et la reïne et de ses barons li meillor i estoient uenu le ior . 
An la forest uoloit li rois demorer .iiii. 
iorz ou trois por lui deduire et deporter  si ot comandé aporter tantes et pauellons et trez . 
El tref le roi estoit antrez messire Gauuains toz lassez  qui cheualchié auoit assez . 
Deuant son tref estoit uns charmes  la ot .i. 
escu de ses armes pandu  et sa lance de fresne a une branche par la resne  et le gringalet aresné  la sele mise et anfrené . 
Tant estut iluec li cheuax que Keus i uint li seneschax . 
Cele part uint grant aleüre  ausi con par anuoiseüre prist le cheual et monta sus  onques ne li contredist nus . 
La lance et l  escu prist aprés qui sor l  arbre estoit iqui pres . 
Galopant sor le gringalet s  an aloit Keus tot un ualet  tant que par auanture auint qu  Erec a l  ancontre li uint . 
Erec conut le seneschal et les armes et le cheual  mes Keus pas lui ne reconut  car a ses armes ne parut nule ueraie conuissance  tant cos d  espees et de lance auoit sor son escu eüz que toz li tainz an ert cheüz . 
Et la dame par grant ueidie  por ce qu  ele ne uoloit mie qu  il la coneüst ne ueïst  ausi con s  ele le feïst por le chaut ou por la poldriere  mist sa guinple deuant sa chiere . 
Keus uint auant plus que le pas et prist Erec en es le pas par les resnes sanz saluer  einz qu  il le lessast remuer li demanda par son orguel   Cheualiers  fet il  sauoir uuel qui uos estes et d  ou uenez . 
Fos estes quant uos me tenez  fet Erec  nel sauroiz enuit . 
 Et cil respont   Ne uos enuit  que por uostre bien le demant  ie uoi et sai certainnemant que bleciez estes et naurez . 
Anquenuit mon ostel prenez  se uos uolez o moi uenir  ie uos ferai mout chier tenir et enorer et aeisier  car de repos auez mestier . 
Li rois Artus et la reïne est ci pres en une gaudine  de trez et de tantes logié . 
En boene foi le uos lo gié que uos ueigniez auoeques moi ueoir la reïne et le roi  qui de uos grant ioie feront et grant enor uos porteront . 
 Erec respont   uos dites bien  n  i iroie por nule rien . 
Ne sauez mie mon besoing  ancor m  estuet aler plus loing . 
Lessiez m  aler  car trop demor  assez i a encor del ior . 
 Keus respont   Grant folie dites  qui del uenir uos escondites . 
Espoir uos an repantiroiz  car ie cuit que uos i uanroiz andui  et uos et uostre fame  si con li prestres ua au sane  ou uolantiers ou a enuiz . 
Anquenuit seroiz mal seruiz  uenez an tost  car ie uos praing . 
 De ce ot Erec grant desdaing . 
 uasax  fet il  folie feites  qui par force aprés uos me treites . 
Sanz desfiance m  auez pris  ie di que uos auez mespris  car toz seürs estre cuidoie  de rien uers uos ne me gardoie . 
 Lors met a l  espee la main et dit   uasax  lessiez mon frain  Traiez uos la  Ie uos tieng mout por orgueilleus et por estout . 
Se aprés uos plus me sachiez  ie uos ferrai  bien le sachiez . 
Leissiez m  aler   Et cil le leisse  el champ plus d  un arpant s  esleisse  puis retorne  si le desfie com hom plains de grant felenie . 
Li uns contre l  autre ganchist  mes Erec de tant se franchist  por ce que il desarmez iere  de sa lance torna desriere le fer  et l  arestuel deuant . 
Tel cop li done neporquant an son escu tot el plus emple que hurter li fist a la temple et que le braz au piz li serre  tot estandu le porte a terre . 
Puis uient au destrier  si le prant  Enyde par le frain le rant . 
Mener l  en uost  mes cil li prie  qui mout sot de losangerie  que par franchise li randist  mout bel le losange et blandist . 
 uasax  fet il  se Dex me gart  an ce destrier  ie n  i ai part  einz est au cheualier del monde an cui graindre proesce abonde  monseignor Gauuain le hardi . 
Tant de la soe part uos di que son destrier li anuoiez por ce que enor i aiez  mout feroiz que frans et que sages et ge serai uostre mesages . 
 Erec respont   uasax  prenez le cheual  si l  en remenez  des qu  il est monseignor Gauuain  n  est mie droiz que ie l  en main . 
 Keus prant le cheual  si remonte  au tref le roi uient  si li conte le uoir  que rien ne l  an cela . 
Et li rois Gauuain apela   Biax niés Gauuain  ce dit li rois  s  onques fustes frans ne cortois  alez aprés isnelemant  demandez amiablemant de son estre et de son afeire et  se uos le poez atreire tant que auoec uos l  ameigniez  gardez  ia ne uos an feigniez . 
 Gauuains monte an son gringalet  aprés le siuent dui uaslet  ia ont Erec aconseü  mes ne l  ont mie coneü . 
Gauuains le salue et il lui  salué se sont amedui  puis li dist messire Gauuains  qui de grant franchise estoit plains   Sire  fet il  a uos m  anuoie li rois Artus an ceste uoie  la reïne et li rois uos mandent saluz  et prïent et comandent qu  auoec ax uos uenez deduire  eidier uos uuelent  non pas nuire  et il ne sont pas loing de ci . 
 Erec respont   Mout an merci le roi et la reïne ansanble  et uos qui estes  ce me sanble  deboneire et bien afeitiez . 
Ie ne sui mie bien heitiez  einz sui naurez dedanz le cors  et neporquant ia n  istrai hors de mon chemin por ostel prendre . 
Ne uos i couient plus atendre  uostre merci  ralez uos an . 
 Gauuains estoit de mout grant san  arrieres se tret et consoille a un des uaslez an l  oroille que tost aille dire le roi que il preigne prochain conroi de ses trez destendre et abatre  et ueigne .iii. 
liues ou catre deuant ax enmi le chemin tandre les aucubes de lin . 
 Iluec l  estuet enuit logier  s  il uialt conoistre et herbergier le meillor cheualier por uoir c  onques ueïst  au mien espoir  qu  il ne uialt por un ne por el guerpir sa uoie por ostel . 
 Cil s  an uet  son message a dit . 
Destandre fet sanz nul respit li rois ses trez  destandu sont  les somiers chargent  si s  an uont . 
Sor l  aubagu monta li rois  sor .i. 
blanc palefroi norrois remonta la reïne aprés . 
Messire Gauuains tot adés ne finoit d  Erec delaier et cil li dist   Plus alai hier asez que ie ne ferai hui . 
Sire  uos me feites enui  lessiez m  aler . 
De ma iornee m  auez grant masse destorbee . 
 Et messire Gauuains li dit   Encor uoel aler .i. 
petit auoeques uos  ne uos enuit  car grant piece a iusqu  a la nuit . 
 Tant ont a parler entandu que tuit li tref furent tandu deuant aus  et Erec les uoit  herbergiez est  bien l  aparçoit . 
 Haï  fet il  Gauuain  haï  uostres granz sans m  a esbahi  par grant san m  auez retenu . 
Des que ore est si auenu  mon non uos dirai or endroit  li celers rien ne m  i uaudroit  ie sui Erec  qui fui iadis uostre conpainz et uostre amis . 
 Gauuains l  ot  acoler le ua  son hiaume amont li sozleua et la uentaille li deslace  de ioie l  acole et anbrace  et Erec lui de l  autre part . 
Atant Gauuains de lui se part et dist   Sire  ceste nouele sera ia mon seignor mout bele  liez en iert ma dame et mes sire et ie lor irai auant dire . 
Mes einçois m  estuet anbracier et conioïr et solacier ma dame Enyde  uostre fame  de li ueoir a mout ma dame la reïne grant desirrier  encor parler l  en oï hier . 
 Gauuains tantost lez li se tret  si li demande qu  ele fet  se ele est bien sainne et heitie  cele respont com afeitiee   Sire  mal ne dolor n  eüsse se an grant dotance ne fusse de mon seignor  mes ce m  esmaie qu  il n  a gueires manbre sanz plaie . 
 Gauuains respont   Moi poise mout . 
Il apert mout bien a son uout  qu  il a pale et descoloré  et g  en eüsse asez ploré quant ge le ui si pale et taint  mes la ioie le duel estaint  car de lui tel ioie me uint que de nul duel ne me souint . 
Or uenez petite anbleüre  g  irai auant grant aleüre dire la reïne et le roi que uos uenez ci aprés moi . 
Bien sai qu  amedui en auront grant ioie quant il le sauront . 
 Lors s  an part  au tref le roi uient . 
 Sire  fet il  or uos couient ioie feire  uos et ma dame  que ci uient Erec et sa fame . 
 Li rois de ioie saut an piez . 
 Certes  fet il  mout an sui liez  ne poïsse nouele oïr qui tant me feïst resioïr . 
 Tantost li rois ist de son tré  mout ont Erec pres ancontré . 
Quant Erec uoit le roi uenant  a terre descent maintenant et Enyde rest descendue . 
Li rois les acole et salue  et la reïne dolcemant les beise et acole ausimant  n  i a nul qui ioie n  en face . 
Iluec meïsmes an la place li ont ses armes desuestues  et quant ses plaies ont ueües  si retorne lor ioie en ire et le roi et tot son enpire . 
Puis fet aporter .i. 
antret que Morgue sa suer auoit fet . 
Li antrez ert de tel uertu  que Morganz ot doné Artu  que la plaie qui an est ointe  ou soit sor nerf ou soit sor iointe  ne faussist qu  an une semainne ne fust tote senee et sainne  mes que le ior une foiee fust de l  antret apareilliee . 
L  antret ont Erec le roi aporté  qui mout a le roi Erec conforté . 
Quant ses plaies orent lauees  l  antret mis sus  et rebandees  li rois lui et Enyde an mainne en la soe chanbre demainne  et dist que por la soe amor uialt an la forest a seior seiorner .xu. 
iorz toz plains  tant que toz soit gariz et sains . 
Erec de ce le roi mercie  et li dist   Sire  ie n  ai mie plaie de coi ie tant me duelle que ma uoie lessier an uuelle . 
Retenir ne me porroit nus  demain  ia ne tardera plus  m  an uoldrai par matin aler  lors que le ior uerrai leuer . 
 Li rois en a leué le chief et dist   Ci a mout grant meschief quant uos remenoir ne uolez  ie sai bien que mout uos dolez . 
Remenez  si feroiz que sages  car il sera trop granz domages se uos an ces forez morez . 
Biax dolz amis  car remenez tant que uos soiez respassez . 
 Erec respont   Or est assez . 
Ie ai si ceste chose anprise ne remanroie en nule guise . 
Or lessiez la parole ester  et si comandez aprester le souper et les tables metre . 
 Li uaslet s  an uont antremetre . 
Ce fu un samedi a nuit qu  il mangierent poissons et fruit  luz et perches  saumons et truites  et puis poires crues et cuites . 
Aprés souper ne tardent gaire  comandent les napes a traire . 
Li rois auoit Erec mout chier  an .i. 
lit le fist seul couchier  ne uost qu  auoec lui se couchast nus qui ses plaies atochast  cele nuit fu bien ostelez . 
An une chanbre par delez  Enyde auoeques la reïne  sor un grant couertor d  ermine  s  andormirent a grant repos tant que li matins est esclos . 
L  andemain lués que il aiorne  Erec se lieue et si s  atorne  ses cheuax comande anseler et fet ses armes aporter . 
uaslet corent  si li aportent . 
Ancor de remenoir l  enortent li rois et tuit li cheualier  mes proiere n  i a mestier  que por rien ne uost demorer . 
Lors les ueïssiez toz plorer et demener un duel si fort con s  il le ueïssent ia mort . 
Erec s  arme  Enyde se lieue  au departir a toz mout grieue  que ia mes reueoir nes cuident . 
Tuit aprés aus lor tantes uuident  por lor cheuax font anuoier por ax conduire et conuoier . 
Erec lor dit   Ne uos poist pas  ia auoec moi n  iroiz un pas  les uoz granz merciz  remenez . 
 Ses cheuax li fu amenez et il monte sanz demorance  son escu a pris et sa lance . 
Si les comande toz a Dé et il i ront lui comandé . 
Enyde monte  si s  an uont . 
An une forest antré sont  iusque uers prime ne finerent  par la forest tant cheminerent qu  il oïrent crier mout loing une pucele a grant besoing . 
Erec a entandu le cri  bien aparçut  quant il l  oï  que la uoiz de dolor estoit et de secors mestier auoit . 
Tot maintenant Enyde apele   Dame  fet il  une pucele ua par ce bois formant criant  ele a  par le mien esciant  mestier d  aïe et de secors . 
Cele part uoel aler le cors  si saurai quel besoing ele a  descendez ci  et g  irai la  ci m  atandez andemantiers . 
Sire  fet ele  uolantiers . 
 Seule la leisse et seus s  an ua  tant que la pucele troua qui par le bois aloit criant por son ami que dui iaiant auoient pris  si l  an menoient  uilainnemant le demenoient . 
La pucele s  aloit tirant et ses dras trestoz desirant et sa tandre face uermoille . 
Erec la uoit  si s  an meruoille et prie li qu  ele li die por coi si formant plore et crie . 
La pucele plore et soupire  an sopirant li respont   Sire  n  est meruoille se ie faz duel  car morte seroie  mon uuel . 
Ie n  aim ma uie ne ne pris  car mon ami an mainnent pris dui iaiant felon et cruel qui sont si anemi mortel . 
Dex  que ferai  lasse  cheitiue  del meillor cheualier qui uiue  del plus franc et del plus gentil   Or est Erec an grant peril  ancui le feront a grant tort morir de mout uilainne mort . 
 Frans cheualiers  por Deu te pri que tu secores mon ami  se tu onques le puez secorre  ne t  estoura gueres loing corre  ancor sont il de ci mout pres . 
Dameisele  g  irai aprés  fet Erec  quant uos m  an proiez  et tote seüre soiez que tot mon pooir an ferai  ou auoec lui pris esterai ou iel uos randrai a deliure . 
Se li iaiant le leissent uiure tant que ie les puisse trouer  bien me cuit a ax esprouer . 
Frans cheualiers  fet la pucele  toz iorz seroie uostre ancele se uos mon ami me randez . 
A Deu soiez uos comandez . 
Hastez uos  la uostre merci . 
Quel part an uont  Sire  par ci  uez ci la uoie et les escloz . 
 Lors s  est Erec mis es galoz  se li dist que iluec l  atande . 
La pucele a Deu le comande et prie Deu mout dolcemant que il par son comandemant li doint force de desconfire ces qui uers son ami ont ire . 
Erec s  an uet tote la trace  a esperon les iaianz chace . 
Tant les a chaciez et seüz que il les a aparceüz einz que del bois par fussent hors . 
Le cheualier uit an pur cors  deschauz et nu sor .i. 
roncin  con s  il fust pris a larrecin  les mains liees et les piez . 
Li iaiant n  auoient espiez  escuz n  espees esmolues ne lances  einz orent maçues  escorgiees andui tenoient . 
Tant feru et batu l  auoient que ia li auoient del dos la char ronpue iusqu  as os  par les costez et par les flans li coroit contreual li sans si que li roncins estoit toz an sanc iusqu  au uantre desoz . 
Et Erec uint aprés toz seus  mout dolanz et mout angoisseus del cheualier quant il le uit demener a si grant despit . 
Antre .ii. 
bois  an une lande  les a atainz  si lor demande   Seignor  fet il  por quel forfet  feites a cest home tel let  qui come larron l  an menez  Trop laidemant le demenez  ausi le menez par sanblant con se il fust repris anblant . 
Grant uiltance est de cheualier nu despoillier et puis lier et batre si uilainnemant  randez le moi  iel uos demant  par franchise et par corteisie  par force nel demant ie mie . 
uasax  font il  a uos que tient  De mout grant folie uos uient quant uos rien nos an demandez . 
S  il uos poise  si l  amandez . 
 Erec respont   Por uoir m  an poise . 
Ne l  an manroiz huimés sanz noise  quant uos bandon m  an auez fait  qui le porra auoir  si l  ait . 
Traiez uos la  ie uos desfi  ne l  an manroiz auant de ci qu  ainçois n  i ait departiz cos . 
uasax  font il  uos estes fos quant a nos uos uolez conbatre . 
Se uos estiez or tel quatre  n  aureiez uos force uers nos ne c  uns aigniax antre .ii. 
los . 
Ne sai qu  an iert  Erec respont . 
Se li ciax chiet et terre font  dons sera prise mainte aloe  tex uaut petit qui mout se loe . 
Gardez uos  car ie uos requier . 
 Li iaiant furent fort et fier  et tindrent an lor mains serrees les maçues granz et quarrees . 
Erec lor uint lance sor fautre  ne redote ne l  un ne l  autre por menace ne por orguel  einz fiert le premerain an l  uel si parmi outre le ceruel que d  autre part le haterel li sans et la ceruele an saut  et cil chiet morz  li cuers li faut . 
Quant li autres uit celui mort  s  il l  an pesa  n  ot mie tort  par mautalant uangier le ua . 
La maçue a .ii. 
mains leua et cuide ferir a droiture parmi le chief sanz couerture . 
Mes Erec le cop aparçut et sor son escu le reçut  tel cop neporquant li dona li iaianz que tot l  estona et par po que ius del destrier nel fist a terre trebuchier . 
Erec de son escu se cueure  et li iaianz son cop recueure et cuide ferir de rechief a deliure parmi le chief . 
Mes Erec tint l  espee trete  une anuaïe li a fete don li iaianz fu mal seruiz  si le fiert parmi la ceruiz que desi es arçons le fant  la boele a terre an espant  et li cors chiet toz estanduz  qui fu an .ii. 
mitiez fanduz . 
Li cheualiers de ioie plore  et reclainme Deu et aore  qui secors anuoié li a . 
Atant Erec le deslia  sel fist uestir et atorner et sor un des cheuax monter  l  autre li fist mener an destre  si li demande de son estre . 
Et cil li dist   Frans cheualiers  tu es mes sire droituriers  mon seignor uuel feire de toi  et par reison faire le doi  que tu m  as sauuee la uie  l  ame me fust del cors partie a grief tormant et a martire . 
Quiex auanture  biax dolz sire  por Deu t  a ci a moi tramis  que des mains a mes anemis m  as osté par ton uaselage  Sire  ie te uoel fere homage  toz iorz mes auoec uos irai  con mon seignor uos seruirai . 
 Erec le uit antalanté de lui seruir a uolanté se il poïst an nule guise  et dist   Amis  uostre seruise ne uuel ie pas de uos auoir  mes ce deuez uos bien sauoir que ie uing ça an uostre aïe por la proiere a uostre amie qu  an ce bois trouai mout dolante  por uos se conplaint et demante et mout en a son cuer dolant . 
De uos li uuel fere presant  s  a lui rasanblé uos auoie  puis tandroie toz seus ma uoie  qu  auoec moi n  an iroiz uos mie  n  ai soing de uostre conpaignie  mes uostre non sauoir desir . 
Sire  fet il  uostre pleisir . 
Quant uos mon non sauoir uolez ne uos doit pas estre celez . 
Se me uolez rien enorer  dons alez tost sanz demorer a mon seignor le roi Artu  qui chace a mout tres grant uertu an ceste forest de deça  et  mien esciant  iusque la n  a mie cinc liues petites . 
Alez i tost et se li dites qu  a lui uos anuoie et presante cil qu  il hersoir dedanz sa tante reçut a ioie et herberia  et  gardez  ne li celez ia de quel poinne ie ai mis hors et uostre amie et uostre cors . 
Ie sui a la cort mout amez  se de par moi uos reclamez  seruise et enor me feroiz . 
La  qui ie sui demanderoiz  nel poez sauoir autremant . 
Sire  uostre comandemant  fet Cadoc  uoel ie faire tot . 
Ia mar an seroiz an redot que ie mout uolantiers n  i aille  la uerité de la bataille  si con l  auez faite por moi  conterai ge tres bien au roi . 
 Ensi parlant la uoie tindrent tant que a la pucele uindrent  la ou Erec lessiee l  ot . 
La pucele mout s  an esiot quant son ami reuenir uoit  que ia mes ueoir ne cuidoit . 
Erec par la main li presante et dist   Ne soiez pas dolante  dameisele  ueez uos ci tot lié et ioiant uostre ami . 
 Cele respont par grant sauoir   Sire  bien nos deuez auoir an.ii. 
conquis et moi et lui  uostre deuons estre anbedui por uos seruir et enorer . 
Mes qui porroit guerredoner ceste desserte nes demie   Erec respont   Ma douce amie  nul guerredon ne uos demant  amedeus a Deu uos comant  que trop cuit auoir demoré . 
 Lors a son cheual trestorné  si s  an ua plus tost que il puet . 
Cadoc de Cabruel s  esmuet d  autre part  il et sa pucele  s  a recontee la nouele le roi Artus et la reïne . 
Erec tote uoie ne fine de cheualchier a grant esploit la ou Enyde l  atandoit  qui puis ot eü grant deshet  qu  ele cuidoit tot antreset qu  il l  eüst lessiee del tot . 
Et il restoit an grant redot qu  aucuns ne l  an eüst menee  qui l  eüst a sa loi tornee  si se hastoit mout del retor . 
Mes la chalors qu  il ot le ior et les armes tant li greuerent que ses plaies li escreuerent et totes ses bandes tranchierent  onques ses plaies n  estanchierent tant que il uint au leu tot droit la ou Enyde l  atandoit . 
Cele le uit  grant ioie en ot  mes ele n  aparçut ne sot la dolor dom il se plaignoit  car toz ses cors an sanc baignoit et li cuers faillant li aloit . 
A .i. 
tertre qu  il aualoit  cheï toz a un fes aual iusque sor le col del cheual  si com il releuer cuida  la sele et les arçons uuida et chiet pasmez con s  il fust morz . 
Lors comança li diax si forz qant Enyde cheü le uit  mout li poise quant ele uit  et cort uers li si come cele qui sa dolor mie ne cele . 
An haut s  escrie et tort ses poinz  de robe ne li remest poinz deuant le piz a dessirier  ses cheuox prist a arachier et sa tandre face desire . 
 Ha  Dex  fet ele  biax dolz sire  por coi me leisses tu tant uiure  Morz  car m  oci  si t  an deliure   A cest mot sor le cors se pasme . 
Au reuenir formant se blasme   Ha  fet ele  dolante Enyde  de mon seignor sui omecide  par ma folie l  ai ocis  ancor fust or mes sires uis se ge  come outrageuse et fole  n  eüsse dite la parole por coi mes sires ça s  esmut . 
Ainz boens teisirs home ne nut  mes parlers nuist mainte foiee  ceste chose ai bien essaiee et esprouee an mainte guise . 
 Deuant son seignor s  est assise et met sor ses genouz son chief  son duel comance de rechief   Haï  sire  con mar i fus  A toi ne s  apareilloit nus  qu  an toi s  estoit Biautez miree  Proesce s  i ert esprouee  Sauoirs t  auoit son cuer doné  Largesce t  auoit coroné  cele sanz cui nus n  a grant pris . 
Mes qu  ai ge dit  Trop ai mespris  qui la parole ai manteüe don mes sire a mort receüe  la mortel parole antoschiee qui me doit estre reprochiee  et ie requenuis et otroi que nus n  i a corpes fors moi  ie seule an doi estre blasmee . 
 Lors rechiet a terre pasmee  et quant ele releua sus  si se rescrie plus et plus   Dex  que ferai  por coi uif tant  La morz que demore  qu  atant  qui ne me prant sanz nul respit  Trop m  a la morz an grant despit quant ele ocirre ne me daigne  moi meïsmes estuet que praigne la uangence de mon forfait  ensi morrai  mau gré en ait la morz qui ne me uialt haidier . 
Ne puis morir por souhaidier  ne rien ne m  i uaudroit conplainte  l  espee que mes sire a ceinte doit par reison sa mort uangier  ia n  an serai mes an dongier n  an proiere ne an souhait . 
 L  espee hors del fuerre a trait  si la comance a esgarder  Dex la fet un petit tarder  qui plains est de misericorde . 
Andemantiers qu  ele recorde son duel et sa mesauanture  atant ez uos grant aleüre .i. 
conte o grant cheualerie  qui mout de loing auoit oïe la dame a haute uoiz crier . 
Dex ne la uost pas oblier  que maintenant se fust ocise se cil ne l  eüssent sorprise  qui li ont l  espee tolue et arriers el fuerre anbatue . 
Puis descendi li cuens a terre  si li comança a enquerre del cheualier  qu  ele li die s  ele estoit sa fame ou s  amie . 
 L  un et l  autre  fet ele  sire . 
Tel duel ai ne uos sai que dire  mes moi poise quant ne sui morte . 
 Et li cuens mout la reconforte   Dame  fet il  por Deu uos pri  de uos meïsme aiez merci  bien est reisons que uos l  aiez  mes por neant uos esmaiez  qu  ancor porroiz asez ualoir . 
Ne uos metez an nonchaloir  confortez uos  ce sera sans  Dex uos fera liee par tans . 
uostre biautez  qui tant est fine  bone auanture uos destine  que ie uos receurai a fame  de uos ferai contesse et dame  ce uos doit mout reconforter . 
Et g  en ferai le cors porter  s  iert mis an terre a grant enor . 
Lessiez ester uostre dolor  que folemant uos deduiez . 
 Cele respont   Sire  fuiez  por Deu merci  lessiez m  ester  ne poez ci rien conquester  rien qu  an poïst dire ne faire ne me porroit a ioie atraire . 
 Atant se trest li cuens arriere  et dist   Feisons tost une biere sor coi le cors an porterons  et auoec la dame an manrons tot droit au chastel de Limors . 
La sera anfoïz li cors  puis uoldrai la dame esposer  mes que bien li doie peser  que onques tant bele ne ui ne dame mes tant ne coui  mout sui liez quant trouee l  ai . 
Or feisons tost et sanz delai une biere cheualeresce  ne nos soit poinne ne peresce . 
 Li auquant traient les espees  tost orent .ii. 
perches colpees et bastons liez a trauers  Erec ont mis sus tot anuers  si ont .ii. 
cheuax atelez . 
Enyde cheuauchoit delez  qui de son duel fere ne fine  souant se pasme et chiet souine  li cheualier qui la menoient antre lor braz la retenoient . 
Si la retienent et confortent  iusqu  a Limors le cors an portent et mainnent el palés le conte . 
Toz li pueples aprés aus monte  dames  cheualier et boriois  enmi la sale  sor un dois  ont le cors mis et estandu  lez lui sa lance et son escu . 
La sale anpli  granz est la presse  chascuns de demander s  angresse quiex diax ce est et quiex meruoille . 
Andemantiers li cuens consoille a ses barons priueemant . 
 Seignor  fet il  isnelemant uoel ceste dame receuoir  nos poons bien aparceuoir  a ce qu  ele est et bele et sage  qu  ele est de mout gentil lignage  sa biautez mostre et sa franchise qu  an li seroit bien l  enors mise ou d  un rëaume ou d  un empire . 
Ie ne serai ia de li pire  einçois an cuit mout amander . 
Fetes mon chapelain mander  et uos alez la dame querre  la mitié de tote ma terre li uoldrai doner an doaire s  ele uialt ma uolanté faire . 
 Lors ont le chapelain mandé  si con li cuens ot comandé  et la dame ront amenee  si li ont a force donee  car ele mout le refusa  mes tote uoies l  esposa li cuens  qu  ainsi fere li plot . 
Et quant il esposee l  ot  tot maintenant li conestables fist el palés metre les tables et fist le mangier aprester  car tans estoit ia de soper . 
Aprés uespres  un ior de mai  estoit Enyde an grant esmai . 
Onques ses diax ne recessoit  et li cuens auques l  angressoit  par proiere et par menacier  de pes fere et d  esleescier . 
Et si l  ont sor un faudestuel feite aseoir  outre son uuel  uousist ou non  l  i ont asise et deuant li la table mise . 
D  autre part est li cuens asis  qui par un po n  anrage uis quant reconforter ne la puet . 
 Dame  fet il  uos estuet cest duel lessier et oblier  mout uos poez an moi fier d  enor et de richesce auoir . 
Certainnemant poez sauoir que por duel nul morz ne reuit  n  onques nus auenir nel uit . 
Souaigne uos de quel pouerte uos est granz richesce aouerte  poure estiez  or estes riche  n  est pas Fortune uers uos chiche  qui tel enor uos a donee c  or seroiz contesse clamee . 
uoirs est que morz est uostre sire  se uos en auez duel et ire  cuidiez uos que ie m  an meruoil  Nenil . 
Mes ge uos doing consoil  le meillor que doner uos sai  quant ie espousee uos ai  mout uos deuez esleescier  gardez uos de moi correcier  mangiez  quant ie uos an semoing  Sire  fet ele  n  an ai soing . 
Sire  ia tant con ie uiurai  ne mangerai ne ne beurai se ge ne uoi mangier einçois mon seignor  qui gist sor ce dois . 
Dame  ce ne puet auenir . 
Por fole uos fetes tenir quant uos si grant folie dites  uos en auroiz males merites s  uimés uos an fetes semondre . 
 Cele ne li uialt mot respondre  car rien ne prisoit sa menace . 
Et li cuens la fiert an la face  ele s  escrie  et li baron an blasment le conte anuiron . 
 Ostez  sire  font il au conte . 
Mout deureiez auoir grant honte  qui ceste dame auez ferue por ce que ele ne maniue  trop grant uilenie auez feite . 
Se ceste dame se desheite por son seignor qu  ele uoit mort  nus ne doit dire qu  ele ait tort . 
Teisiez uos an tuit  fet li cuens . 
La dame est moie et ie sui suens  si ferai de li mon pleisir . 
 Lors ne se pot cele teisir  einz iure que ia soe n  iert  et li cuens hauce  si refiert  et cele s  escria an haut   Ahi  fet ele  ne me chaut que tu me dies ne ne faces  ne criem tes cos ne tes menaces . 
Asez me bat  asez me fier  ia tant ne te trouerai fier que por toi face plus ne mains  se tu or androit a tes mains me deuoies les ialz sachier ou tote uiue detranchier . 
 Antre ces diz et ces tançons reuint Erec de pasmeisons  ausi come hom qui s  esuoille . 
S  il s  esbahi  ne fu meruoille  des genz qu  il uit anuiron lui  mes grant duel a et grant enui quant la uoiz sa fame entandi . 
Del dois a terre descendi et trait l  espee isnelemant  ire li done hardemant  et l  amors qu  an sa fame auoit . 
Cele part cort ou il la uoit  et fiert parmi le chief le conte si qu  il l  esceruele et esfronte sanz desfiance et sanz parole  li sans et la ceruele an uole . 
Li cheualier saillent des tables  tuit cuident que ce soit deables qui leanz soit entr  ax uenuz . 
N  i remaint iuenes ne chenuz  car mout furent esmaié tuit  li uns deuant l  autre s  an fuit quanqu  il pueent a grant eslais . 
Tost orent uoidié le palés  et dïent tuit  et foible et fort   Fuiez  Fuiez  ueez le mort . 
 Mout est granz la presse a l  issue  chascuns de tost foïr s  argüe  li uns l  autre anpoint et debote  cil qui derriers ert an la rote uolsist estre el premerain front  ensi trestuit fuiant s  an uont que li uns n  ose l  autre atandre . 
Erec corrut son escu prandre  par la guige a son col le pant  et Enyde la lance prant  si s  an uienent parmi la cort . 
N  i a si hardi qui lor tort  car ne cuidoient pas qu  il fust nus hom  qui chacier les deüst  mes deables ou enemis  qui dedanz le cors se fust mis . 
Tuit s  an fuient  Erec les chace  et troua hors enmi la place un garçon qui uoloit mener son cheual a l  aigue abeurer  atorné de frain et de sele . 
Ceste auanture li fu bele  Erec uers le cheual s  esleisse  et cil tot maintenant le leisse  car peor ot grant li garçons . 
Erec monte antre les arçons  puis se prant Enide a l  estrier et saut sor le col del destrier  si con li comanda et dist Erec  qui sus monter la fist . 
Li cheuax andeus les an porte  il trueuent ouerte la porte  si s  an uont que nus nes areste . 
El chastel auoit grant moleste del conte qui estoit ocis  mes n  i ot nul  tant fust de pris  qui uoist aprés por le uangier . 
Ocis fu li cuens au mangier . 
Et Erec  qui sa fame an porte  l  acole et beise et reconforte  antre ses braz contre son cuer l  estraint et dit   Ma dolce suer  bien uos ai de tot essaiee . 
Or ne soiez plus esmaiee  c  or uos aim plus qu  ainz mes ne fis  et ie resui certains et fis que uos m  amez parfitemant . 
Or uoel estre d  or en auant ausi con i  estoie deuant  tot a uostre comandemant  et se uos rien m  auez mesdit  ie le uos pardoing tot et quit del forfet et de la parole . 
 Adons la rebeise et acole . 
Or n  est pas Enyde a maleise quant ses sires l  acole et beise  et de s  amor la raseüre . 
Par nuit s  an uont grant aleüre  et ce lor fet grant soatume que la nuit luisoit cler la lune . 
Tost est alee la nouele  que riens nule n  est si isnele . 
Ceste nouele ert ia alee a Guiuret et li fu contee  c  uns cheualiers d  armes naurez ert morz an la forest trouez  o lui une dame tant bele  si oel sanbloient estancele  et feisoit un duel meruelleus . 
Trouez les auoit anbedeus li cuens orguilleus de Limors  s  an auoit fet porter le cors et la dame espouser uoloit  mes ele le contredisoit . 
Quant Guiurez la nouele oï  de rien nule ne s  esioï  qu  araumant d  Erec li souint  an cuer et an panser li uint que il iroit la dame querre et feroit le cors metre an terre a grant enor  se ce est il . 
Sergenz et cheualiers ot mil asanblez por le chastel prandre  se li cuens ne li uolsist randre uolantiers le cors et la dame  tot meïst an feu et an flame . 
A la lune  qui cler luisoit  ses genz uers Lymors conduisoit  hiaumes laciez  haubers uestuz et les escuz as cos panduz  et si uenoient armé tuit . 
Et fu ia pres de mïenuit quant Erec les a parceüz  or cuide il estre deceüz ou morz ou pris sanz retenal . 
Descendre a fet de son cheual Enyde delez une haie  n  est pas meruoille s  il s  esmaie . 
 Remenez ci  dame  fet il  .i. 
petit delez ce santil  tant que ces genz trespassé soient . 
Ie n  ai cure que il nos uoient  car ie ne sai quex genz ce sont ne quel chose querant il uont . 
Espoir nos n  auons d  ax regart  mes ie ne uoi de nule part nul leu ou nos puissiens reduire s  il nos uoloient de rien nuire . 
Ne sai se max m  an auandra  ia por peor ne remandra que a l  ancontre ne lor aille  et s  il i a nul qui m  asaille  de ioster ne li faudrai pas . 
Si sui ie mout duillanz et las  n  est meruoille se ie me duel . 
Droit a l  ancontre aler lor uuel  et uos soiez ci tote coie  gardez que nus d  ax ne uos uoie  tant qu  il uos aient esloigniee . 
 Atant ez uos lance beissiee Guiuret  qui l  ot de loing ueü  ne se sont pas reconeü  qu  an l  onbre d  une nue brune s  estoit esconsee la lune . 
Erec fu foibles et quassez  et cil fu auques respassez de ses plaies et de ses cos . 
Or fera Erec trop que fos se tost conuistre ne se fet . 
Ansus de la haie se tret  et Guiurez uers lui esperone  de rien nule ne l  areisone  ne Erec ne li sona mot  plus cuida fere qu  il ne pot  qui plus uialt fere qu  il ne puet  recroirre ou reposer l  estuet . 
Li uns ancontre l  autre ioste  mes ne fu pas igaus la ioste  que cil fu foibles et cil forz . 
Guiurez le fiert par tel esforz que par la crope del cheual l  an porte a terre contreual . 
Enyde  qui a pié estoit  quant son seignor a terre uoit  morte cuide estre et malbaillie  hors de la haie estoit saillie et cort por aidier son seignor . 
S  onques ot duel  lors l  ot graignor  uers Guiuret uient  si le seisist par la resne  lors si li dist   Cheualiers  maudiz soies tu  c  un home seul et sanz uertu  dolant et pres nauré a mort as anuaï a si grant tort que tu ne sez dire por coi . 
Se ci n  eüst ore fors toi  que seus fusses et sanz aïe  car fust feite ceste anuaïe  mes que mes sires fust heitiez  Or soies frans et afeitiez  si lesse ester par ta franchise ceste bataille qu  as anprise  que ia n  an ualdroit mialz tes pris se tu auoies morz ou pris .i. 
cheualier qui n  a pooir de releuer  ce puez ueoir  car d  armes a tant cos soferz que toz est de plaies couerz . 
 Cil respont   Dame  ne tamez  Bien uoi que lëaumant amez uostre seignor  si uos an lo . 
N  aiez garde  ne bien ne po  de moi ne de ma conpaignie . 
Mes dites moi  nel celez mie  comant uostre sires a non  que ia n  i auroiz se preu non . 
Qui que il soit  si le me dites  puis s  an ira seürs et quites  n  estuet doter ne uos ne lui  qu  aseür estes anbedui . 
 Quant Enyde aseürer s  ot  briemant li respont a .i. 
mot   Erec a non  mantir n  an doi  car debonere et franc uos uoi . 
 Guiurez descent  qui mout fu liez  et uet Erec cheoir as piez  la ou il gisoit a la terre . 
 Sire  ie uos aloie querre  fet il  a Lymors droite uoie  car mort trouer uos i cuidoie . 
Por uoir m  estoit dit et conté qu  a Lymors en auoit porté un cheualier a armes mort li cuens Oringles  et a tort une dame esposer uoloit qu  ansanble o lui trouee auoit  mes ele n  auoit de lui soing . 
Et ie uenoie a grant besoing por li aidier et deliurer  se il ne me uolsist liurer la dame et uos sanz contredit  ie me prisasse mout petit s  un pié de terre li lessasse . 
Sachiez  se mout ne uos amasse  que ia ne m  an fusse antremis . 
Ie sui Guiurez  li uostre amis  mes se ie uos ai fet enui por ce que ie ne uos conui  pardoner bien le me deuez . 
 A cest mot s  est Erec leuez an son seant  qu  il ne pot plus  et dit   Amis  releuez sus  de cest forfet quites soiez  quant uos ne me conoissoiez . 
 Guiurez se lieue et il li conte comant il a ocis le conte la ou il seoit a la table  et comant deuant une estable auoit recouré son destrier  comant sergent et cheualier fuiant crioient an la place   Fuiez  Fuiez  Li morz nos chace    comant i dut estre antrapez et comant il est eschapez . 
Et Guiurez li redist aprés   Sire  i  ai .i. 
chastel ci pres qui mout siet bien et an biau leu . 
Por uostre aise et por uostre preu uos i uoldrai demain mener  si ferons uoz plaies sener . 
I  ai .ii. 
serors gentes et gaies  qui mout seuent de garir plaies  celes uos garront bien et tost . 
Enuit ferons logier nostre ost iusqu  au matin parmi ces chans  car grant bien uos fera  ce pans  enuit .i. 
petit de repos  ci nos loigerons par mon los . 
 Erec respont   Ce relo gié . 
 Iluec sont remés et logié  ne furent pas de loigier quoi  mes petit trouerent de quoi  car il n  i auoit pas po gent  par ces haies se uont loigent . 
Guiurez fist son pauellon tandre  et comande une aesche esprandre por alumer et clarté feire  des cofres fet les cierges treire  si les alument par la tante . 
Or n  est pas Enyde dolante  car mout bien auenu li est . 
Son seignor desarme et desuest  si li a ses plaies lauees  ressuiees et rebandees  car n  i leissa autrui tochier . 
Or ne li set que reprochier Erec  qui bien l  a esprouee  uers li a grant amor trouee . 
Et Guiurez mout le reconiot  de coutes porpointes qu  il ot fist .i. 
lit feire haut et lonc  qu  asez i auoit herbe et ionc  s  ont Erec couchié et couert . 
Et puis li ont .i. 
cofre ouert  s  an fist hors traire trois pastez . 
 Amis  fet il  or an tastez .i. 
petit de ces pastez froiz . 
uin a eue meslé beuroiz  i  en ai de boen .uii. 
barrilz plains  mes li purs ne uos est pas sains  car bleciez estes et plaiez . 
Biax dolz amis  or essaiez a mangier  que bien uos fera  et ma dame ausi mangera  uostre fame  qui mout a hui por uos esté an grant enui  mes bien uos en estes uangiez . 
Eschapez estes  or mangiez  et ie mangerai  biax amis . 
 Delez lui s  est Erec assis et Enyde  cui mout pleisoit trestot quanque Guiurez feisoit  andui de mangier le semonent  uin et eue boiure li donent  car li purs li estoit trop rades . 
Erec mania come malades et but petit  que il n  osa  mes a grant eise reposa et dormi trestote la nuit  qu  an ne li fist noise ne bruit . 
Au matinet sont esuellié  si resont tuit aparellié de monter et de cheuauchier . 
Erec ot mout son cheual chier  que d  autre cheualchier n  ot cure . 
Enyde ont bailliee une mure  qui perdu ot son palefroi  mes n  an fu pas an grant esfroi  onques n  i pansa par sanblant  bele mule ot et bien anblant qui a grant eise la porta  et ce mout la reconforta qu  Erec ne s  esmaioit de rien  einz li disoit qu  il garroit bien . 
A Pointurie  un fort chastel  qui seoit mout bien et mout bel  uindrent ainçois tierce de ior . 
La demorerent a seior les serors Guiuret anbedeus  por ce que biax estoit li leus . 
An une chanbre delitable  loing de noise et bien essorable  en a Guiurez Erec mené  a lui garir ont mout pené ses serors que il an pria . 
Erec an eles se fia  car celes mout l  aseürerent . 
Premiers  la morte char osterent  puis mistrent sus antrait et tante  a lui garir ont grant antante  et celes  qui mout an sauoient  souant ses plaies li lauoient et remetoient l  antrait sus . 
Chascun ior .iiii. 
foiz ou plus le feisoient mangier et boiure  sel gardoient d  ail et de poiure  mes qui qu  alast ne anz ne hors  toz iorz estoit deuant son cors Enyde  cui plus an tenoit . 
Guiurez souant leanz uenoit por demander et por sauoir s  il uoloit nule rien auoir . 
Bien fu gardez et bien seruiz  car ne fu pas faite a enuiz rien nule qui li fust mestiers  mes lieemant et uolantiers . 
A lui garir mistrent grant painne les puceles  ainçois quinzainne ne santi il mal ne dolor . 
Lors por reuenir sa color  le comancierent a baignier  an eles n  ot que anseignier  car bien lor an sot couenir . 
Quant il pot aler et uenir  Guiurez ot fet .ii. 
robes feire  l  une d  ermine et l  autre ueire  de .ii. 
dras de soie diuers . 
L  une fu d  un osterin pers et l  autre d  un bofu roié qu  an presant li ot anuoié d  Escoce une soe cousine . 
Enide ot la robe d  ermine et l  osterin qui mout fu chiers  Erec la ueire o le bofu  qui ne reualoit mie mains . 
Or fu Erec toz forz et sains  or fu gariz et respassez  or fu Enyde liee assez  or ot sa ioie et son delit . 
Ansanble iurent an .i. 
lit  et li uns l  autre acole et beise  riens nule n  est qui tant lor pleise . 
Tant ont eü mal et enui  il por li et ele por lui  c  or ont feite lor penitance . 
Li uns ancontre l  autre tance comant il li puise pleisir  del sorplus me doi bien teisir . 
Or ont lor dolor obliee et lor grant amor afermee  que petit mes lor an souient . 
Des or raler les an couient  si ont Guiuret congié roué  cui ami orent mout troué  que de totes les riens qu  il pot seruiz et enorez les ot . 
Erec li dist au congié prandre   Sire  ie ne puis plus atandre que ie ne m  an aille an ma terre  feites apareillier et querre  que i  aie tot mon estouoir  ie uoldrai par matin mouoir  tantost com il iert aiorné . 
Tant ai antor uos seiorné que ie me sant fort et deliure . 
Dex  se lui plest  me doint tant uiure que ie ancor an leu uos uoie que la puissance resoit moie de uos seruir et enorer . 
Ie ne cuit nul leu demorer  se ne sui pris ou retenuz  tant qu  a la cort soie uenuz le roi Artus  que ueoir uuel a Quarrois ou a Quaraduel . 
 Guiurez respont en es le pas   Sire  seus n  an iroiz uos pas  car ie m  an irai auoec uos et s  an manrons ansanble o nos conpaignons s  a pleisir uos uient . 
 Erec a ce consoil se tient et dit que tot a sa deuise uialt que la uoie soit anprise . 
La nuit fet la uoie aprester  car plus n  i uostrent arester  tuit s  atornent et aparoillent . 
Au matinet  quant il s  esuoillent  sont es cheuax mises les seles . 
Erec an la chanbre as puceles ua congié prandre  einz qu  il s  an tort  et Enyde aprés lui recort  qui mout estoit ioianz et liee  que lor uoie ert apareilliee . 
As puceles ont congié pris  Erec  qui bien estoit apris  au congié prandre les mercie de sa santé et de sa uie  et mout lor promet son seruise  puis a l  une par la main prise  celi qui plus ert de li pres  Enide a l  autre prise aprés  si sont hors de la chanbre issu  tuit main a main antretenu  si uienent el palés amont . 
Guiurez de monter les semont maintenant sanz nule demore . 
Ia ne cuide ueoir cele ore Enyde qu  il soient monté . 
.I. 
palefroi de grant bonté  soef anblant  gent et bien fet  li a l  an hors au perron tret . 
Li palefroiz fu biax et buens  ne ualoit pas moins que li suens qui estoit remés a Lymors . 
Cil estoit noirs et cist est sors  mes la teste fu d  autre guise  partie estoit par tel deuise que tote ot blanche l  une ioe et l  autre noire come choe  antre deus auoit une ligne plus uert que n  est fuelle de uingne  qui departoit del blanc le noir . 
Del lorain uos sai dire uoir  et del peitral et de la sele  que l  ueure an fu et boene et bele  toz li peitrax et li lorains estoient d  esmeraudes plains  la sele fu d  autre meniere  couerte d  une porpre chiere  li arçon estoient d  iuoire  s  i fu antailliee l  estoire comant Eneas uint de Troye  comant a Cartaige a grant ioie Dido an son leu le reçut  comant Eneas la deçut  comant ele por lui s  ocist  comant Eneas puis conquist Laurente et tote Lonbardie  dom il fu rois tote sa uie . 
Soutix fu l  ueure et bien tailliee  tote a fin or apareilliee . 
Uns brez taillierres  qui la fist  au taillier plus de .uii. 
anz mist  qu  a nule autre oeure n  antandi  ce ne sai ge qu  il la uandi  mes auoir an dut grant desserte . 
Mout ot bien Enyde la perte de son palefroi restoree  quant de cestui fu enoree . 
Li palefroiz li fu bailliez si richemant apareilliez  et ele i monte lieemant  puis monterent isnelemant li seignor et li escuier . 
Maint faucon et maint espreuier et maint ostor sor et gruier et maint brachet et maint leurier fist Guiurez auoec ax porter por aus deduire et deporter . 
Cheualchié ont  des le matin iusqu  al uespre  le droit chemin  plus de .xxx. 
liues galesches  tant qu  il sont deuant les bretesches d  un chastel fort et riche et bel  clos tot antor de mur nouel  et par desoz a la reonde coroit une eue si parfonde  roide et bruianz come tanpeste . 
Erec an l  esgarder s  areste por demander et por sauoir se nus li porroit dire uoir qui de ce chastel estoit sire . 
 Amis  sauroiz le me uos dire  fet il a son boen conpaignon  comant cist chastiax ci a non et cui il est  Dites le moi  s  il est ou a conte ou a roi  des que ci amené m  auez  dites le moi  se uos sauez . 
Sire  fet il  mout bien le sai  la uerité uos an dirai  Brandiganz a non li chastiax  qui tant est boens et tant est biax que roi n  anpereor ne dote . 
Se France et la rëautez tote et tuit cil qui sont iusqu  au Liege estoient anuiron a siege  nel panroient il an lor uies  car plus dure de quinze lies l  isle ou li chastiax est assis  car tot croist dedanz le porpris quanqu  a riche chastel couient  et fruiz et blez et uins i uient  ne bois ne riuiere n  i faut . 
De nule part ne crient asaut  ne riens nel porroit afamer . 
Li rois Eurains le fist fermer  qui l  a tenu an quiteé trestoz les iorz de son ahé et tandra trestote sa uie  mes fermer ne le fist il mie por ce qu  il dotast nules genz  mes li chastiax an est plus genz  que s  il n  i auoit mur ne tor  mes que l  eue qui cort antor  tant forz et tant seürs seroit que nul home ne doteroit . 
Dex  fet Erec  con grant richesce  Alons ueoir la forteresce et si feisons nostre ostel prandre el chastel  car g  i uoel descendre . 
Sire  fet cil cui mout greuoit  se enuier ne uos deuoit  nos n  i descendriemes pas  el chastel a mout mal trespas . 
Mal  fet Erec  sauez le uos  Que que ce soit  dites le nos  car mout uolantiers le sauroie . 
Sire  fet il  peor auroie que uos n  i eüssiez domage . 
Ie sai tant an uostre corage de hardemant et de bonté  se ge uos auoie conté ce que g  en sai de l  auanture  qui mout est perilleuse et dure  que uos i uoudriez aler . 
I  en ai souant oï parler  que passé a .uii. 
anz ou plus que del chastel ne reuint nus qui l  auanture i alast querre  si sont uenu de mainte terre cheualier fier et corageus . 
Sire  nel tenez mie a geus  que ia par moi ne le sauroiz desi que creanté m  auroiz  par l  amor que m  auez promise  que par uos ne sera requise l  auanture don nus n  estort qui n  i reçoiue honte et mort . 
 Or ot Erec ce qui li siet . 
Guiuret prie qu  il ne li griet  et dit   Haï  biax dolz amis  sofrez que nostre ostex soit pris el chastel  si ne uos enuit  tans est d  osteler mes enuit  et por ce uoel qu  il ne uos poist  que se il nule enors m  i croist  ce uos deuroit estre mout bel . 
De l  auanture uos apel que seulemant le non me dites  et del sorplus soiez toz quites . 
Sire  fet il  ne puis teisir  que ne die uostre pleisir . 
Li nons est mout biax a nomer  mes mout est griés a asomer  car nus n  an puet eschaper uis . 
L  auanture  ce uos pleuis  la Ioie de la Cort a non . 
Dex  an ioie n  a se bien non  fet Erec . 
Ce uois ie querant . 
Ne m  alez ci desesperant  biax amis  ne de ce ne d  el  mes feisons prandre nostre ostel  que granz biens an puet auenir . 
Rien ne me porroit retenir que ie n  aille querre la Ioie . 
Sire  fet il  Dex uos en oie  que uos ioie i puissiez trouer et sanz anconbrier retorner  Bien uoi qu  aler uos i estuet . 
Des qu  autremant estre ne puet  alons  nostre ostex i est pris  car nus cheualiers de haut pris  ce ai oï dire et conter  ne puet an ce chastel antrer  por ce que herbergier i uuelle  que li rois Eurains nel recuelle . 
Tant est gentix et frans li rois qu  il a fet banc a ses boriois  si chier con chascuns a son cors  que prodom qui ueigne de hors an lor meisons ostel ne truisse  por ce que il meïsmes puisse toz les prodomes enorer qui leanz uoldront demorer . 
 Einsi uers le chastel s  an uont  passent les lices et le pont  tant que les lices ont passees  et les genz  qui sont amassees par la rue a granz tropeiax  uoient Erec  qui tant est biax que par sanblant cuident et croient que trestuit li autre a lui soient . 
A meruoilles l  esgardent tuit  la uile an fremist tote et bruit  tant an consoillent et parolent  nes les puceles qui querolent lor chant an leissent et retardent  totes ansanble le regardent et de sa grant biauté se saignent  a grant meruoille le deplaignent . 
 Ha  Dex  dit l  une a l  autre  lasse  Cist cheualiers qui par ci passe uient a la Ioie de la Cort . 
Dolant an iert einz qu  il s  an tort  onques nus ne uint d  autre terre la Ioie de la Cort requerre qu  il n  i eüst honte et domage et n  i leissast la teste an gage . 
 Aprés  por ce que il l  antande  dïent an haut   Dex te desfande  cheualiers  de mesauanture  car tu iés biax a desmesure  et mout fet ta biautez a plaindre  car demain la uerrons estaindre . 
A demain est ta morz uenue  demain morras sanz retenue se Dex ne te garde et desfant . 
 Erec ot bien et si antant qu  an dit de lui parmi la uile  il le plaignent plus de .uii. 
mile  mes riens ne le puet esmaier . 
Outre s  an uet sanz delaier  saluant deboneiremant toz et totes comunalmant  et tuit et totes le saluent . 
Li plusor d  angoisse tressuent  qui plus dotent que il ne fait ou de sa mort ou de son lait . 
Seul de ueoir sa contenance  sa grant biauté et sa sanblance  a si les cuers de toz a lui que tuit redotent son enui  cheualier  dames et puceles . 
Li rois Eurains ot les noueles  que tex genz a sa cort uenoient qui grant conpaignie menoient et bien resanbloit au hernois que lor sires fust cuens ou rois . 
Li rois Eurains enmi la rue uint ancontre ax  si les salue . 
 Bien uaigne  fet il  ceste rote  et li sires et la genz tote  bien uaigniez  fet il  descendez . 
 Descendu sont  il fu asez qui lor cheuax reçut et prist . 
Li rois Eurains pas n  antreprist quant il uit Enyde uenant  si la salue maintenant et corrut aidier au descendre . 
Par la main  qu  ele ot bele et tandre  la mainne an son palés amont  si con franchise le semont . 
Si l  enora de quanqu  il pot  car bien et bel feire le sot  sanz folie et sanz mal panser . 
Ot feite une chanbre ancenser d  encens  de mirre et d  aloé . 
A l  antrer anz ont tuit loé le biau sanblant au roi Eurain . 
An la chanbre antrent main a main  si con li rois les i mena  qui d  ax grant ioie demena . 
Mes por coi uos deuiseroie la pointure des dras de soie don la chanbre estoit anbelie  Le tans gasteroie an folie  et ge nel uuel mie gaster  einçois me uoel un po haster  que qui tost ua par droite uoie celui passe qui se desuoie  por ce ne m  i uoel arester . 
Li rois comanda aprester le souper quant tans fu et ore . 
Ici ne uuel feire demore se trouer puis uoie plus droite  quanque cuers et boche couoite orent plenieremant la nuit  oisiax et uenison et fruit et uin de diuerse meniere . 
Mes tot passa la bele chiere  que de toz mes est li plus dolz la bele chiere et li biax uolz . 
Mout furent serui lieemant  tant qu  Erec estrosseemant leissa le mangier et le boiure  et comança a ramantoiure ce que au cuer plus li tenoit  de la Ioie li souenoit  s  an a la parole esmeüe  li rois Eurains l  a maintenue . 
 Sire  fet il  or est bien tans que ie die ce que ge pans et por coi ie sui ci uenuz . 
Trop me sui del dire tenuz  or nel puis celer en auant . 
La Ioie de la Cort demant  car nule rien tant ne couoit . 
Donez la moi  que que ce soit  se uos an estes posteïs . 
Certes  fet li rois  biax amis  parler uos oi de grant oiseuse . 
Ceste chose est mout dolereuse  car dolant a fet maint prodome . 
uos meïsmes a la parsome an seroiz morz et afolez se consoil croirre n  an uolez . 
Mes se uos me uoliez croirre  ie uos loeroie a recroirre de demander chose si grief  dons ia ne uandriez a chief . 
N  an parlez plus  teisiez uos an  Ne uos uanroit pas de grant san se uos ne creez mon consoil . 
De rien nule ne me meruoil se uos querez enor et pris  mes se ie uos ueoie pris ou de uostre cors anpirié  mout auroie le cuer irié . 
Et sachiez bien que i  ai ueüz mainz prodomes et receüz  qui ceste Ioie demanderent  onques de rien n  i amanderent  ainz i sont tuit mort et peri . 
Einz que demain soit aseri  poez ausi de uos atandre  se la Ioie uolez anprandre  que uos l  auroiz  mes bien uos poist . 
C  est une chose qui uos loist a repantir et a retraire se uos uolez uostre preu faire . 
Por ce uos di que traïson uers uos feroie et mesprison se tot le uoir ne uos disoie . 
 Erec l  antant et bien l  otroie que li rois a droit le consoille  mes con plus granz est la meruoille et l  auanture plus greuainne  plus la couoite et plus s  an painne  et dist   Sire  dire uos puis que preudome et leal uos truis  nul blasme ne uos i puis metre de ce don me uuel antremetre  comant que des or mes m  an chiee . 
Ci an soit la broche tranchiee  que ia de rien que i  aie anprise ne ferai tel recreantise que ie tot mon pooir n  an face ainçois que fuie de la place . 
Bien le sauoie  fet li rois  uos l  auroiz ancontre mon pois  la Ioie que uos requerez  mes mout an sui desesperez et mout dot uostre mescheance . 
Mes des or estes an fiance d  auoir quanque uos couoitiez  se uos a ioie an esploitiez  conquise auroiz si grant enor onques hom ne conquist graignor  et Dex  si con ie le desir  uos an doint a ioie partir . 
 De ce tote la nuit parlerent iusque tant que couchier alerent  que li lit furent atorné . 
Au matin  quant fu aiorné  Erec  qui est an son esuoil  uoit l  aube clere et le soloil  si se lieue tost et atorne . 
Enyde a mout grant enui torne et mout an est triste et iriee  mout an est la nuit anpiriee de sopeçon et de peor que ele auoit de son seignor  qui se uialt metre an tel peril . 
Mes tote uoie s  atorne il  que nus ne l  an puet destorner . 
Li rois  por son cors atorner  a son leuer li anuea armes que mout bien anplea  Erec nes a pas refusees  car les soes furent usees et anpiriees et malmises . 
Les armes a uolantiers prises  si s  an fet armer an la sale . 
Quant armez fu  si s  an auale trestoz les degrez contreual et trueue anselé son cheual et le roi qui montez estoit . 
Chascuns de monter s  aprestoit et a la cort et as ostés . 
An tot le chastel n  a remés qui aler puise  qui n  i uoise . 
A l  esmouoir a mout grant noise et grant bruit par totes les rues  car les granz genz et les menues disoient tuit   Haï  Haï  cheualiers  Ioie t  a traï  ceste que tu cuides conquerre  mes ta mort et ton duel uas querre . 
 Ne n  i a .i. 
seul qui ne die   Ceste Ioie  Dex la maudie  que tant preudome i sont ocis  Hui an cest ior fera le pis que onques mes feïst sanz dote . 
 Erec ot bien et si escote que les genz disoient li plus  car tuit disoient   Mar i fus  biax cheualiers  genz et adroiz  Certes ne seroit mie droiz que ta uie si tost fenist ne que nus enuiz t  auenist don bleciez fusses ne leidiz . 
 Bien ot la parole et les diz  mes tote uoie outre s  an passe  ne tint mie la teste basse  ne fist pas sanblant de coart . 
Qui qu  an parost  mout li est tart que il uoie et sache et conoisse dom il sont tuit an tel angoisse  an tel esfroi et an tel poinne . 
Li rois hors del chastel le moinne an un uergier qui estoit pres  et tote la gent uont aprés priant que de ceste besoigne Dex a ioie partir l  an doigne . 
Mes ne fet pas a trespasser  por lengue debatre et lasser  que del uergier ne uos retraie lonc l  estoire chose ueraie . 
El uergier n  auoit anuiron mur ne paliz  se de l  air non  mes de l  air est de totes parz par nigromance clos li iarz  si que riens antrer n  i pooit se par un seul leu n  i antroit  ne que s  il fust toz clos de fer . 
Et tot esté et tot yuer y auoit flors et fruit maür  et li fruiz auoit tel eür que leanz se lessoit mangier  mes au porter hors fet dongier  car qui point an uolsist porter ne s  an seüst ia mes raler  car a l  issue ne uenist tant qu  an son leu le remeïst . 
Ne soz ciel n  a oisel uolant  qui pleise a home an chantant a lui desduire et resioïr  qu  iluec ne poïst l  an oïr  plusors de chascune nature . 
Et terre  tant com ele dure  ne porte espice ne racine qui uaille a nule medecine  que iluec n  i eüst planté  s  an i auoit a grant planté . 
Leanz par une estroite antree est la torbe des genz antree  li rois auant et tuit li autre . 
Erec aloit  lance sor fautre  parmi le uergier cheuauchant  qui mout se delitoit el chant des oisiax qui leanz chantoient  qui la Ioie li presantoient  la chose a coi il plus baoit . 
Mes une grant meruoille uoit qui poïst faire grant peor au plus riche conbateor  ce fust Tiebauz li Esclauons ne nus de ces que or sauons  ne Opiniax ne Fernaguz  car deuant ax sor pex aguz auoit hiaumes luisanz et clers  et uoit de desoz les cerclers paroir testes desoz chascun . 
Mes au chief des pex an uoit un ou il n  auoit neant ancor fors que tant solemant un cor . 
Il ne set que ce senefie ne de neant ne s  an esfrie  einz demanda que ce puet estre au roi  qui lez lui ert a destre . 
Li rois li dit et si li conte   Amis  sauez uos que ce monte  ceste chose que ci ueez  Mout an seroiez esfreez se uos ameiez uostre cors  car cil seus piex qui est dehors  ou uos ueez ce cor pandu  a mout longuemant atandu .i. 
cheualier  ne sauons cui  se il atant uos ou autrui . 
Garde ta teste n  i soit mise  car li pex siet a la deuise  bien uos en auoie garni einçois que uos uenissiez ci . 
Ne cuit que ia mes an issiez  si soiez morz et detranchiez . 
Des ore an sauez uos itant que li piex uostre teste atant  et se ç  auient qu  ele i soit mise  si con chose li est promise des qu  il i fu mis et dreciez  uns autre pex sera fichiez aprés celui  qui atandra tant que ne sai qui reuandra . 
Del cor ne uos dirai ie plus  fors c  onques soner nel pot nus  mes cil qui soner le porra  et son pris et s  enor fera deuant toz ces de ma contree  s  aura tel enor ancontree que tuit enorer le uandront et au meillor d  ax le tandront . 
Or n  i a plus de cest afere  feites uoz genz arriere trere  car la Ioie uanra par tans  qui uos fera dolant  ce pans . 
 Atant li rois Eurains le leisse  et cil uers Enyde se beisse  qui delez lui grant duel feisoit  neporquant  cele se teisoit  car diax que l  an face de boche ne uaut neant  s  au cuer ne toche . 
Et cil  qui bien conuist son cuer  li a dit   Bele douce suer  gentix dame leax et sage  bien conuis tot uostre corage  peor auez grant  bien le uoi  si ne sauez ancor por coi . 
Mes por neant uos esmaiez iusqu  a itant que uos uoiez que mes escuz iert depeciez et ge dedanz le cors bleciez  et uerroiz de mon hauberc blanc les mailles courir de mon sanc  et mon hiaume frait et quassé  et moi recreant et lassé que plus ne me porrai desfandre  ainz m  estoura merci atandre et deprier outre mon uuel . 
Lors porroiz fere uostre duel  que trop tost comancié l  auez . 
Douce dame  ancor ne sauez que ce sera  ne ge nel sai  de neant estes an esmai  car bien sachiez seüremant  s  an moi n  auoit de hardemant fors tant con uostre amors m  an baille  ne crienbroie ie an bataille  cors a cors  nul home uiuant . 
Si fais folie  qui m  an uant  mes ie nel di por nul orguel  fors tant que conforter uos uuel . 
Confortez uos  lessiez ester  Ie ne puis plus ci arester ne uos n  iroiz plus auoec moi  car auant mener ne uos doi  si con li rois l  a comandé . 
 Lors la beise et comande a Dé  et ele i recomande lui  mes mout li torne a grant enui quant ele nel siust et conuoie tant qu  ele sache et qu  ele uoie quex auanture ce sera et comant il esploitera . 
mes a remenoir li estuet  car auant siure ne le puet . 
Ele remaint triste et dolante . 
Et cil s  an uet tote une sante  seus  sanz conpaignie de gent  tant qu  il troua .i. 
lit d  argent couert d  un drap brosdé a or desoz l  onbre d  un siquamor  et sor le lit une pucele  gente de cors et de uis bele de totes biautez a deuise  la s  estoit tote seule assise . 
De li ne uuel plus deuiser  mes qui bien seüst rauiser et son ator et sa biauté  dire poïst por uerité c  onques Lauine de Laurente  qui tant par fu et bele et gente  n  ot de nule biauté le quart . 
Erec s  aproche cele part  qui de plus pres la uialt ueoir  lez li s  ala Erec seoir . 
Atant ez uos un cheualier  soz les arbres  par le uergier  armé d  unes armes uermoilles  qui estoit granz a mereuoilles  et s  il ne fust granz a enui  soz ciel n  eüst plus bel de lui  mes il estoit .i. 
pié plus granz  a tesmoing de totes les genz  que cheualiers que l  an seüst . 
Einz que Erec ueü l  eüst  si s  escria   uasax  uasax  Fos estes  se ge soie sax  qui uers ma dameisele alez . 
Mien esciant  tant ne ualez que uers li doiez aprochier . 
uos conparroiz ancui mout chier uostre folie  par ma teste . 
Estez arriers   Et il s  areste  si le regarde  et cil s  estut . 
Li uns uers l  autre ne se mut tant qu  Erec respondu li ot trestot quanque dire li plot . 
 Amis  fet il  dire puet l  an folie ausi tost come san . 
Menaciez tant con uos pleira  et ie sui cil qui se teira  qu  an menacier n  a nul sauoir . 
Sauez por coi  Tex cuide auoir le geu ioé  qui puis le pert  et por c  est fos tot en apert qui trop cuide et qui trop menace . 
S  est qui fuie  asez est qui chace  mes ie ne uos dot mie tant que ie m  an fuie  ainçois atant apareilliez de moi desfandre  s  est qui estor me uoelle randre  que par force feire l  estuisse n  autremant eschaper n  an puisse . 
Nenil  fet il  se Dex me saut . 
Sachiez bataille ne uos faut  que ie uos requier et desfi . 
 Ice sachiez uos tot de fi  einz puis n  i ot resnes tenues  n  orent mie lances menues  ainz furent grosses et plenees  et si estoient bien fenees  s  an furent plus roides et forz . 
Sor les escuz par tel esforz s  antrefierent des fers tranchanz que parmi les escuz luisanz passa de chascun une toise  mes li uns l  autre an char n  adoise  ne lance brisiee n  i ot . 
Chascuns au plus tost que il pot a sa lance sachiee a lui  si s  antreuienent anbedui et reuienent a droite ioste . 
Li uns ancontre l  autre ioste  si se fierent par tel angoisse que l  une et l  autre lance froisse et li cheual desoz aus chieent . 
Et cil qui sor les seles sieent ne se tienent a rien greué  isnelemant sont releué  car preu estoient et legier . 
A pié sont enmi le uergier  si s  antreuienent demanois as boens branz d  acier uienois  et fierent granz cos et nuisanz sor les escuz clers et luisanz  si que trestoz les escartelent et que li oel lor estancelent  ne ne se pueent mialz pener d  aus anpirier et d  ax greuer que il se painnent et trauaillent . 
Andui fieremant s  antrasaillent as plaz des branz et as tranchanz . 
Tant se sont martelé les danz et les ioes et les nasez et poinz et braz et plus assez  temples et hateriax et cos  que tuit lor an duelent li os . 
Mout sont duillant et mout sont las  neporquant ne recroient pas  ainçois s  esforcent mialz et mialz . 
La suors lor troble les ialz et li sans qui auoec degote  si que par po ne uoient gote  et bien souant lor cos perdoient come cil qui pas ne ueoient les espees sor aus conduire  ne ne pooit mes gueres nuire li uns a l  autre  neporquant ne dotez ia ne tant ne quant que tote lor force n  an facent . 
Por ce que li oel lor esfacent si que tot perdent le ueoir  et leissent lor escuz cheoir  si s  antraerdent par grant ire  li uns l  autre sache et detire  si que sor les genouz s  abatent . 
Ensi longuemant se conbatent  tant que l  ore de none passe  et li granz cheualiers se lasse si que tote li faut l  alainne . 
Erec a son talant le mainne et sache et tire si que toz les laz de son hiaume a deroz et si que deuers lui l  ancline . 
Cil chiet a danz sor la poitrine ne n  a pooir de releuer . 
Que que il li doie greuer  li couint dire et otroier   Conquis m  auez  nel puis noier  mes mout me torne a grant contraire . 
Et neporquant de tel afaire poez estre et de tel renon qu  il ne m  an sera se bel non  et mout uoldroie par proiere  s  estre puet an nule meniere  que ie uostre droit non seüsse  por ce que confort an eüsse . 
Se miaudres de moi m  a conquis  liez an serai  ce uos pleuis  mes se il m  est si ancontré que pires de moi m  ait outré  de ce doi ge grant duel auoir . 
Amis  tu uiax mon non sauoir  fet Erec  et iel te dirai  ia ainz de ci ne partirai  mes ce iert par tel couenant que tu me dies maintenant por coi tu iés an cest iardin . 
Sauoir an uoel tote la fin  que ton non dies et la Ioie  que mout me tarde que ie l  oie . 
La uerité del tot an tot  sire  fet il  sanz nul redot  uos dirai tot quanque uos plest . 
 Erec son non plus ne li test . 
 Oïs onques parler  fet il  del roi Lac et d  Erec son fil  Oïl  sire  bien le conui  car a la cort le roi Lac fui mainz iorz  ainz que cheualiers fusse  ne ia  son uuel  ne m  an meüsse d  ansanble lui por nule rien . 
Dons me doiz tu conuistre bien  se tu fus onques auoec moi a la cort mon pere le roi . 
Par foi  donc m  est bien auenu  Or oez qui m  a retenu an cest uergier si longuemant  trestot uostre comandemant uoel ie dire que qu  il me griet . 
Cele pucele  qui la siet  m  ama des enfance et ie li . 
A l  un et a l  autre abeli et l  amors crut et amanda tant que ele me demanda un don  mes el nel noma mie . 
Qui ueheroit neant s  amie  N  est pas amis qui antresait tot le boen s  amie ne fait  sanz rien leissier et sanz faintise  s  il onques puet an nule guise . 
Creantai li sa uolanté  et quant li oi acreanté  si uost ancor que li pleuisse . 
Se plus uolsist  plus an feïsse  mes ele me crut par ma foi . 
Fiancié li  si ne soi quoi  tant qu  auint que cheualiers fui  li rois Eurains  cui niés ie sui  m  adoba ueant mainz prodomes dedanz cest uergier ou nos somes . 
Ma dameisele  qui siet la  tantost de ma foi m  apela et dist que pleui li auoie que ia mes de ceanz n  istroie tant que cheualiers i uenist qui par armes me conqueïst . 
Reisons fu que ie remainsisse  ainz que ma fiance mantisse  ia ne l  eüsse ie pleui . 
Des que ge soi le boen et ui a la rien que ge oi plus chiere  n  an dui feire sanblant ne chiere que nule rien me despleüst  car  se ele l  aparceüst  el retraissist a li son cuer  et ie nel uolsisse a nul fuer por rien qui poïst auenir . 
Ensi me cuida retenir ma dameisele a lonc seior  ne cuidoit pas que a nul ior deüst an cest uergier antrer uasaus qui me deüst outrer . 
Par ce me cuida a deliure  toz les iorz que i  eüsse a uiure  auoec li tenir an prison . 
Et ge feïsse mesprison  se de rien nule mespreïsse me fainsisse que trestoz ces ne conqueïsse uers cui ge eüsse puissance  uilainne fust tex deliurance . 
Bien uos puis dire et acointier que ie n  ai nul ami si chier uers cui ie m  an fainsisse pas  onques mes d  armes ne fui las ne de conbatre recreüz . 
Bien auez les hiaumes ueüz de ces que i  ai uaincuz et morz  mes miens n  an est mie li torz  qui reison uoldroit esgarder  de ce ne me poi ge garder se ge ne uolsisse estre fax et foimantie et desleax . 
La uerité uos en ai dite  et  sachiez bien  n  est pas petite l  enors que uos auez conquise . 
Mout auez an grant ioie mise la cort mon oncle et mes amis  c  or serai hors de ceanz mis  et por ce que ioie an feront tuit cil qui a la cort uanront  Ioie de la Cort l  apeloient cil qui la ioie an atandoient . 
Tant longuemant l  ont atandue que premiers lor sera randue par uos  qui l  auez desresniee . 
Mout auez matee et fesniee mon pris et ma cheualerie  et bien est droiz que ie uos die mon non  quant sauoir le uolez  Maboagrins sui apelez  mes ne sui nes point coneüz  an leu ou i  aie esté ueüz  par remanbrance de cest non  s  an cest païs solemant non  car onques tant con uaslez fui  mon non ne dis ne ne conui . 
Sire  la ueritez sauez de quanque uos requis m  auez  mes a dire uos ai ancor . 
Il a an cest uergier un cor que bien auez ueü  ce croi  hors de ceanz issir ne doi tant que le cor aiez soné  et lors m  auroiz desprisoné et lors comancera la Ioie . 
Qui que l  antande et qui que l  oie  ia essoines ne le tandra  quant la uoiz del cor antandra  que a la cort ne uaigne tost . 
Leuez de ci  sire  alez tost por le cor isnelemant prandre  que n  i auez plus que atandre  s  an feites ce que uos deuez . 
 Maintenant s  est Erec leuez et cil se lieue ansanble o lui  au cor an uienent anbedui . 
Erec le prant et si le sone  tote sa force i abandone si que mout loing an ua l  oïe . 
Mout s  an est Enyde esioïe  liez est li rois et sa gent liee  n  i a un seul cui mout ne siee et mout ne pleise ceste chose . 
Nus n  i cesse ne ne repose de ioie feire et de chanter . 
Ce ior se pot Erec uanter c  onques tel ioie ne fu feite  ne porroit pas estre retreite ne contee par boche d  ome  mes ie uos an dirai la some briemant sanz trop longue parole . 
Par le païs nouele uole qu  ainsi est la chose auenue . 
Puis n  i ot nule retenue que tuit ne uenissent a cort  de toz sanz li pueples i cort  qu  a pié que a cheual batant  que li uns l  autre n  i atant . 
Et cil qui el uergier estoient d  Erec desarmer s  aprestoient  et chantoient par contançon tuit de la ioie une chançon  et les dames .i. 
lai trouerent que le Lai de Ioie apelerent  mes n  est gueres li lais saüz . 
Bien est de ioie Erec paüz et bien seruiz a son creante . 
Mes celi mie n  atalante qui sor le lit d  argent seoit  la Ioie que ele ueoit ne li uenoit mie a pleisir  mes mainte gent couient sofrir et esgarder ce qui lor poise . 
Mout fist Enyde que cortoise  por ce que pansiue la uit et seule seoir sor le lit  li prist talanz que ele iroit a li  si li demanderoit de son afeire et de son estre  et anquerroit  s  il pooit estre  qu  ele del suen li redeïst  mes que trop ne li desseïst . 
Seule i cuida Enyde aler  que nelui n  i cuida mener  mes des dames et des puceles  des mialz uaillanz et des plus beles  la suioient une partie par amor et par conpaignie  et por celi feire confort a cui la Ioie enuioit fort  por ce qu  il li estoit auis c  or ne seroit mes ses amis auoec li tant con il soloit  quant il del uergier issir doit . 
A cui qu  il onc desabelisse  ne puet müer qu  il ne s  an isse  que uenue est l  ore et li termes . 
Por ce li coroient les lermes des ialz tot contreual le uis . 
Mout plus que ie ne uos deuis estoit dolante et correciee  et neporquant si s  est dreciee  mes de nule ne li est tant de ces qui la uont confortant que ele an lest son duel a feire . 
Enyde come deboneire la salue  cele ne pot de grant piece respondre mot  car sopir et sanglot li tolent qui mout l  anpirent et afolent . 
Grant piece aprés li a randu la dameisele son salu  et quant ele l  ot esgardee une grant piece et rauisee  sanbla li qu  ele l  ot ueüe autre foiee et coneüe  mes n  an fu pas tres bien certainne  ne d  anquerre ne li fu painne dom ele estoit  de quel païs et dom ses sires ert naïs  d  aus .ii. 
demande qui il sont . 
Enyde tantost li respont et la uerité li reconte . 
 Niece  fet ele  sui le conte qui tient Laluth an son demainne  fille de sa seror germainne  a Laluth fui nee et norrie . 
 Ne puet müer que lors ne rie cele qui tant s  an esioïst  einz que plus dire li oïst  que de son duel mes ne li chaut . 
De leesce li cuers li faut ne ne puet sa ioie celer  beisier la uet et acoler et dist   Ie sui uostre cosine  sachiez que c  est ueritez fine  et uos estes niece mon pere  car il et li uostres sont frere  mes ie cuit que uos ne sauez  ne oï dire ne l  auez  comant ie uing an ceste terre . 
Li cuens uostre oncles auoit guerre  si uindrent a lui an soldees cheualier de maintes contrees . 
Ensi  bele cosine  auint que auoec .i. 
soudoier uint  li niés le roi de Brandigan  chiés mon pere fu pres d  un an  bien a  ce croi  .xii. 
anz passez . 
Ancor estoie anfes asez et il ert biax et auenanz  la feïmes noz couenanz antre nos .ii. 
 tex con nos sist . 
Einz ne uos rien qu  il ne uolsist  tant qu  a amer me comança  si me pleui et fiança que toz iorz mes amis seroit et que il ça m  an amanroit . 
Moi plot et a lui d  autre part . 
Lui demora et moi fu tart que ça m  an uenisse auoec lui  si nos uenimes andui  que nus ne le sot mes que nos  a cel ior antre moi et uos estiens iuenes et petites . 
uoir uos ai dit  or me redites  ausi con ge uos ai conté  de uostre ami la uerité  par quel auanture il uos a . 
Bele cosine  il m  espousa  si que mes peres bien le sot et ma mere qui ioie en ot . 
Tuit le sorent et lié an furent nostre parant  si com il durent  liez an fu meïsmes li cuens  car il est cheualiers si buens qu  an ne porroit meillor trouer  ne n  est or pas a esprouer de bonté ne de uaselage  ne set l  an tel de son aage  ne cuit que ses parauz soit nus . 
Il m  ainme mout et ie lui plus  tant qu  amors ne puet estre graindre . 
Onques ancor ne me soi faindre de lui amer  ne ie ne doi  uoir  mes sires est filz de roi  et si me prist et poure et nue  par lui m  est tex enors creüe qu  ainz a nule desconseilliee ne fu si granz apareilliee . 
Et s  il uos plest  iel uos dirai  si que de rien n  an mantirai  comant ie uing a tel hautesce  ia del dire ne m  iert peresce . 
 Lors li conta et reconut comant Erec uint a Laluth  car ele n  ot del celer cure  bien li reconta l  auanture tot mot a mot sanz antrelais . 
Mes a reconter uos an lais  por ce que d  enui croist son conte qui .ii. 
foiz une chose conte . 
Quequ  eles parolent ansanble  une dame seule s  an anble  qui as barons le uet conter por la Ioie croistre et monter . 
De ceste ioie s  esioïrent tuit ansanble cil qui l  oïrent  et quant Maboagrains le sot  sor toz les autres ioie en ot . 
Ce que s  amie se conforte  et la dame qui li aporte la nouele hastiuemant  l  a fet mout lié soudenemant  liez an fu meïsmes li rois  qui grant ioie feisoit einçois  mes or la fet asez graignor . 
Enyde uient a son seignor et sa cosine o lui amainne  plus bele que ne fu Elainne et plus gente et plus auenant . 
Contre eles corent maintenant antre Erec et Maboagrain et Guiuret et le roi Eurain  et trestuit li autre i acorent  si les saluent et enorent  que nus ne s  an faint ne retret . 
Maboagrains grant ioie fet d  Enyde  et ele ausi de lui  Erec et Guiurez anbedui refont ioie de la pucele  grant ioie font et cil et cele  si s  antrebeisent et acolent . 
De raler el chastel parolent  car trop ont el uergier esté  de l  issir sont tuit apresté  si s  an issent ioie feisant et li uns l  autre antrebeisant . 
Trestuit aprés le roi s  an issent  mes ainz que el chastel uenissent  furent asanblé li baron de tot le païs anuiron  et tuit cil qui la Ioie sorent i uindrent  qui uenir i porent . 
Granz fu l  asanblee et la presse  chascuns d  Erec ueoir s  angresse et haut et bas  et poure et riche . 
Li uns deuant l  autre se fiche  si le saluent et anclinent  et dïent tuit  c  onques ne finent   Dex saut celui par cui ressort ioie et leesce an nostre cort  Dex saut le plus boen eüré que Dex a feire ait anduré   Ensi iusqu  a la cort l  an mainnent et de ioie faire se painnent  si con li cuer les an semonent . 
Harpes  uieles i resonent  gigues  sautier et sinphonies et trestotes les armonies qu  an porroit dire ne nomer . 
Mes ie le uos uuel assomer briemant sanz trop longue demore . 
Li rois a son pooir l  enore  et tuit li autre sanz feintise  n  i a nul qui de son seruise ne s  aparaut mout uolantiers . 
Trois iorz dura la Ioie antiers  einz qu  Erec s  an poïst torner . 
Au quart ne uolt plus seiorner por rien qu  an li seüst proier . 
Grant ioie ot a lui conuoier et mout grant presse au congié prandre . 
Ne pooit pas les saluz randre an demi ior par un et un  s  il uolsist respondre a chascun  les barons salue et acole  les autres a une parole comande a Deu toz et salue . 
Et Enyde ne rest pas mue au congié prandre des barons  toz les salue par lor nons et il li tuit comunemant . 
Au departir mout dolcemant beise et acole sa cosine . 
Departi sont  la Ioie fine . 
Cil s  an uont  et cil s  an retornent . 
Erec et Guiurez ne seiornent  mes a ioie lor uoie tindrent tant que au chastel tot droit uindrent ou li rois lor fu anseigniez . 
Le ior deuant estoit seniez  ansanble o lui priueemant en ses chanbres tant seulemant .u. 
.c. 
barons de sa meison  onques mes an nule seison ne fu trouez li rois si seus  si an estoit mout angoisseus que plus n  auoit gent a sa cort . 
Atant uns messages acort  que il orent fet auancier por lor uenue au roi noncier  si s  an uint tost deuant la rote . 
Le roi troua et sa gent tote  si le salue come sages et dist   Sire  ge sui messages Erec et Guiuret le Petit . 
 Aprés li a conté et dit qu  a sa cort ueoir le uenoient . 
Li rois respont   Bien ueignant soient  come baron uaillant et preu  meillors d  aus .ii. 
ne sai nul leu  d  aus iert mout ma corz amandee . 
 Lors a la reïne mandee  si li a dites les noueles . 
Li autre font metre lor seles por aler contre les barons  einz ne chaucierent esperons  tant se hasterent de monter . 
Briemant uos uoel dire et conter que ia estoit el borc uenue la rote de la gent menue  garçon et queu et botellier  por les ostex apareillier  la granz rote uenoit aprés . 
S  estoient ia uenu si pres qu  an la uile estoient antré  maintenant se sont ancontré  si s  antresaluent et beisent . 
As ostex uienent  si s  aeisent  si se desuestent et atornent  de lor beles robes s  atornent  et quant il furent atorné  a la cort s  an sont retorné . 
A cor uienent  li rois les uoit  et la reïne  qui desuoit d  Erec et d  Enyde acoler  de li poïst l  en oiseler  tant estoit de grant ioie plainne . 
Chascuns d  ax conioïr se painne  et li rois pes feire comande  puis anquiert Erec et demande noueles de ses auantures . 
Quant apeisiez fu li murmures  Erec ancomance son conte  ses auantures li reconte  que nule n  en i antroblie . 
Mes cuidiez uos que ie uos die quex acoisons le fist mouoir  Naie  que bien sauez le uoir et de ice et d  autre chose si con ge la uos ai esclose . 
Li reconters me seroit griés  que li contes n  est mie briés  qui le uoldroit recomancier et les paroles ragencier si com il lor conta et dist des .iii. 
cheualiers qu  il conquist et puis des .u. 
 et puis del conte qui feire li uolt si grant honte  et puis des iaianz dist aprés  trestot en ordre pres a pres ses auantures lor conta iusque la ou il esfronta le conte qui sist au mangier  et con recoura son destrier . 
 Erec  dist li rois  biax amis  or remanez an cest païs en ma cort  si con uos solez . 
Sire  des que uos le uolez  ie remandrai mout uolentiers .ii. 
anz ou trois trestoz antiers  mes priez Guiuret tot ausi del remenoir  et gel li pri . 
 Li rois del remenoir le prie et cil la remenance otrie . 
Ensi remainnent amedui  li rois les retient auoec lui  ses tint mout chiers et enora . 
Erec a cort tant demora  Guiurez et Enyde  antr  aus trois  que morz fu ses peres li rois  qui uialz ert et de grant aage . 
Maintenant murent li message  li baron qui l  alerent querre  li plus haut home de sa terre  tant le quistrent et demanderent que a Tintaiuel le trouerent  .uiii. 
iorz deuant Nateuité . 
Cil li distrent la uerité  comant il estoit auenu de son pere  le uiel chenu  qui morz estoit et trespassez . 
Erec an pesa plus asez qu  il ne mostra sanblant as genz  mes diaus de roi n  est mie genz  n  a roi n  auient qu  il face duel . 
La ou il ert  a Tintaiuel  fist chanter uigiles et messes  promist et randi les promesses si com il les auoit promises  as meisons Deu et as eglises . 
Mout fist bien ce que fere dut  poures mesaeisiez eslut  plus de cent et .lx. 
.ix. 
 si les reuesti tot de nuef  as poures clers et as prouoires dona  que droiz fu  chapes noires et chaudes pelices desoz . 
Mout fist por Deu grant bien a toz  a ces qu  an auoient mestier dona deniers plus d  un setier . 
Qant departi ot son auoir  aprés fist .i. 
mout grant sauoir  que del roi sa terre reprist  aprés si li pria et dist qu  il le coronast a sa cort . 
Li rois dist que tost s  an atort  car coroné seront andui  il et sa fame auoec lui  a la Nateuité qui uient  et dist   Aler nos an couient desi qu  a Nantes an Bretaigne  la porteroiz roial ansaigne  corone d  or et ceptre el poing  cest don et ceste enor uos doing . 
 Erec le roi an mercia et dist que mout doné li a . 
A la Nateuité ansanble li roiz toz ses barons asanble  trestot par un et un les mande et les dames uenir comande  toz les manda  nus n  i remaint . 
Et Erec an comanda maint  maint uenir en i comanda  plus en i uint qu  il ne cuida por lui seruir et enor fere . 
Ne uos sai dire ne retrere qui fu chascuns ne de lor non  mes qui qu  i uenist ne qui non  Erec n  oblia pas le pere ma dame Enyde ne sa mere . 
Cil fu mandez premieremant  et uint a cort mout richemant con riches ber et chastelains  n  ot pas rote de chapelains ne de gent fole n  esbaïe  mes de bone cheualerie et de gent mout bien atornee . 
Chascun ior font mout grant iornee  tant cheualchierent chascun ior qu  a grant ioie et a grant enor  la uoille de Nateuité  uindrent a Nantes la cité . 
Onques nul leu ne s  aresterent iusqu  an la haute sale antrerent  Erec et Enyde les uoient  ancontre uont  plus ne deloient  si les saluent et acolent  mout dolcemant les aparolent et font ioie  si com il durent . 
Quant antreconioï se furent  tuit .iiii. 
main a main se tindrent  iusque deuant le roi s  an uindrent  si le saluent maintenant et la reïne ansemant qui delez lui seoit ancoste . 
Erec tint par la main son oste et dist   Sire  ueez uos ci mon boen oste et mon boen ami  qui me porta si grant enor qu  an sa meison me fist seignor  einz qu  il me coneüst de rien  me herberia et bel et bien  quanque il ot m  abandona  neïs sa fille me dona sanz los et sanz consoil d  autrui . 
Et ceste dame ansanble o lui  amis  fet li rois  qui est ele   Erec nule rien ne li cele   Sire  fet il  de ceste dame uos di qu  ele est mere ma fame . 
Sa mere est ele  uoire  sire . 
Certes donc puis ie tres bien dire que mout doit estre bele et gente la flors qui ist de si bele ante  et li fruiz miaudres qu  an i quiaut  car qui de boen ist  soef iaut . 
Bele est Enyde  et bele doit estre  par reison et par droit  que bele dame est mout sa mere  biau cheualier a en son pere . 
De rien nule ne les angigne  car mout retret bien et religne a anbedeus de mainte chose . 
 Ci se test li rois et repose  si lor comande qu  il s  asieent  cil son comandemant ne uieent  assis se sont tot maintenant . 
Or a Enyde ioie grant  car son pere et sa mere uoit  que mout lonc tans passé auoit que ele nes auoit ueüz . 
Mout l  an est granz ioies creüz  mout l  en fu bel et mout li plot  s  an fist ioie quanqu  ele pot  mes n  en pot pas tel ioie faire qu  ancor n  an fust la ioie maire . 
Ne ie n  an uoel ore plus dire  car uers la gent li cuers me tire qui la estoit tote asanblee de mainte diuerse contree . 
Asez i ot contes et rois  normanz  bretons  escoz  einglois  d  Eingleterre et de Cornoaille i ot mout riche baronaille  car des Gales iusqu  an Anio n  an Alemaigne n  an Peito n  ot cheualier de grant afeire ne gentil dame deboneire don les meillors et les plus gentes ne fussent a la cort a Nantes  que li rois les ot toz mandez . 
Or oez  se uos comandez  quant la corz fu tote asanblee  einçois que tierce fust sonee  ot adobez li rois Artus .iiii. 
cenz cheualiers et plus  toz filz de contes et de rois  cheuax dona a chascun trois et robes a chascun .iii. 
peire  por ce que sa corz mialz apeire . 
Mout fu li rois puissanz et larges  ne dona pas mantiax de sarges  ne de conins ne de brunetes  mes de samiz et d  erminetes  de ueir antier et de diapres  listez d  orfrois roides et aspres . 
Alixandres  qui tant conquist que desoz lui tot le mont mist  et tant fu larges et tant riches  fu anuers lui poures et chiches  Cesar  l  empereres de Rome  et tuit li roi que l  en uos nome an diz et an chançons de geste  ne dona tant a une feste come li rois Artus dona le ior que Erec corona  ne tant n  osassent pas despandre antre Cesar et Alixandre com a la cort ot despandu . 
Li mantel furent estandu a bandon par totes les sales  tuit furent gitié hors des males  s  an prist qui uost  sanz contrediz . 
Enmi la cort  sor un tapiz  ot .xxx. 
muis d  esterlins blans  car lors auoient a cel tans coreü des le tans Merlin par tote Bretaigne esterlin . 
Iluec pristrent liureison tuit  chascuns an porta cele nuit tant com il uost a son ostel . 
A tierce  le ior de Noël  sont ilueques tuit asanblé  tot ot Erec le cuer anblé la granz ioie qui li aproche . 
Or ne porroit lengue ne boche de nul home  tant seüst d  art  deuiser le tierz ne le quart ne le quint de l  atornemant qui fu a son coronemant . 
Donc uoel ge grant folie anprandre  qui au descriure uoel antandre  mes des que feire le m  estuet  et c  est chose qu  an feire puet  ne leirai pas que ge n  an die selonc mon san une partie . 
En la sale ot .ii. 
faudestués d  iuoire  blans et biax et nués  d  une meniere et d  une taille . 
Cil qui les fist  sanz nule faille  fu mout soutix et angigneus  car si les fist sanblanz andeus d  un haut  d  un lonc  et d  un ator  ia tant n  esgardessiez antor por l  un de l  autre desseurer que ia i poïssiez trouer an l  un qui an l  autre ne fust . 
N  i auoit nule rien de fust  se d  or non et d  iuoire fin . 
Antaillié furent de grant fin  car li dui manbre d  une part orent sanblance de liepart  li autre dui de corquatrilles . 
Uns cheualiers  Bruianz des Illes  en auoit fet de l  un don et seisine le roi Artus et la reïne . 
Li rois Artus sor l  un s  asist  sor l  autre Erec aseoir fist  qui fu uestuz d  un drap de moire . 
Lisant trouomes an l  estoire la description de la robe . 
Si an trai a garant Macrobe qui an l  estoire mist s  antante  qui l  antendié  que ie ne mante . 
Macrobe m  anseigne a descriure  si con ie l  ai troué el liure  l  ueure del drap et le portret . 
Quatre fees l  auoient fet  par grant san et par grant mestrie en fu l  ouraigne establie si com ele esgarde et mesure con li ciax et la terre dure  si que de rien nule n  i faut et puis le bas et puis le haut et puis le lé et puis le lonc et puis esgarde par selonc con la mers est lee et parfonde  et si mesure tot le monde . 
Ceste oeure i mist la premerainne  et la seconde mist sa painne en Arimetique portraire  si se pena de mout bien faire  si com ele nonbre par sans les iorz et les ores del tans  et l  eue de mer gote a gote et puis la grauele trestote et les estoiles tire a tire  bien an set la uerité dire  et quantes fuelles an bois a  onques nonbres ne l  an boisa ne ia n  an mantira de rien  car ele i uiaut antandre bien . 
Tex ert l  ueure d  Arimetique  et la tierce oeure ert de Musique  a cui toz li deduiz s  acorde  chanz et deschanz et  sanz descorde  d  arpe  de rote et de uiele . 
Ceste oeure estoit et boene et bele  car deuant lui gisoient tuit li estrumant et li deduit . 
La quarte  qui aprés oura  a mout boene oeure recoura  que la meillor des arz i mist  d  Astronomie s  antremist  cele qui fet tante meruoille et as estoiles s  an consoille et a la lune et au soloil . 
En autre leu n  an prant consoil de rien qui a feire li soit  cil la consoille bien a droit de quanque cele li requiert  et quanque fu et quanque iert l  estuet certainnemant sauoir sanz mantir et sanz deceuoir . 
Ceste oeure fu el drap portreite don la robe Erec estoit feite a fil d  or ouree et tissue . 
La pane qui i fu cosue fu d  unes contrefetes bestes qui ont totes blondes les testes et les cos noirs com une more  et les dos ont uermauz desore  les uantres noirs et la coe inde  itex bestes neissent en Inde  si ont berbioletes non  ne maniuent se poissons non  quenele et girofle nouel . 
Que uos diroie del mantel  Mout fu riches et boens et biax  .iiii. 
pierres ot es tassiax  d  une part ot .ii. 
crisolites  et de l  autre .ii. 
ametistes  qui furent assises en or . 
Enyde n  estoit pas encor uenue el palés a cele ore  quant li rois uoit qu  ele demore  Gauuain i comande a aler por Enyde el palés mener . 
Gauuains i cort  ne fu pas lanz  o lui li rois Caroduanz et li larges rois de Gauoie  Guiurez li Petiz le conuoie  aprés ua Ydiers  li filz Nuht  des autres barons i corut  et tot por les dames conduire  don l  en poïst .i. 
ost destruire  que plus en i ot d  un millier . 
Quanque pot  d  Enide atillier se fu la reïne penee . 
El palés l  en ont amenee d  une part Gauuains li cortois  de l  autre part li larges rois de Gauoie  qui mout l  ot chiere  tot por Erec qui ses niés iere . 
Quant eles uindrent el palés  contre eles cort a grant eslés li rois Artus et par franchise lez Erec a Enyde assise  car mout li uialt grant enor feire . 
Maintenant comanda fors treire .ii. 
corones de son tresor  totes massices de fin or . 
Quant il l  ot comandé et dit  les corones sanz nul respit li furent deuant aportees  d  escharbocles anluminees  que .iiii. 
en auoit en chascune . 
Nule riens n  est clartez de lune a la clarté que porroit randre des escharbocles la plus mandre  por la clarté qu  eles gitoient  tuit cil qui el palés estoient si tres duremant s  esbloïrent que de piece gote ne uirent  neïs li rois s  an esbloï et neporquant mout s  esioï  qu  il les uit si cleres et beles . 
L  une fist prandre a .ii. 
puceles  et l  autre a .ii. 
barons tenir . 
Puis comanda auant uenir les euesques et les prieus et les abez religieus por enoindre le nouel roi selonc la crestiene loi . 
Maintenant sont auant uenu tuit li prelat  iuesne et chenu  car a la cort auoit assez clers et euesques et abez . 
L  euesques de Nantes meïsmes  qui mout fu prodom et saintismes  fist le sacre del roi nouel mout saintemant et bien et bel  et la corone el chief li mist . 
Li rois Artus aporter fist .i. 
ceptre qui mout fu loez  del ceptre la façon oez  qui fu plus clers c  une uerrine  toz d  une esmeraude anterine  et si auoit plain poing de gros . 
La uerité dire uos os qu  an tot le monde n  a meniere de poisson ne de beste fiere ne d  ome ne d  oisel uolage que chascuns lonc sa propre ymage n  i fust ourez et antailliez . 
Li ceptres fu au roi bailliez  qui a meruoilles l  esgarda  si le mist  que plus ne tarda  li rois Erec an sa main destre  or fu rois si com il dut estre . 
Puis ont Enyde coronee . 
Ia estoit la messe sonee  si s  an uont a la mestre eglise oïr la messe et le seruise  a l  eueschié s  an uont orer . 
De ioie ueïssiez plorer le pere et la mere Enyde  qui ot a non Tarsenesyde  por uoir ot non ensi sa mere  et Licoranz ot non ses pere  mout estoient anbedui lié . 
Quant il uindrent a l  eueschié  ancontre s  an issirent hors  a reliques et a tresors  o croiz  o textre  o ancenssier  trestuit li moinne del mostier  et o chasses a toz cors sainz  car an l  eglise en auoit mainz . 
A l  encontre orent tot hors tret  et de chanter n  i ot po fet . 
Onques ansanble ne uit nus tant rois  tant contes ne tant dus ne tant barons a une messe  si fu granz la presse et espesse que toz an fu li mostiers plains . 
Onques n  i pot antrer uilains  se dames non et cheualier . 
Dehors la porte del mostier en auoit ancores assez  tant en i auoit amassez que el mostier antrer ne porent . 
Quant tote la messe oïe orent  si sont el chastel retorné . 
Ia fu tot prest et atorné  tables mises et napes sus  .u. 
.c. 
tables i ot et plus  mes ne uos uoel pas feire acroire  mançonge sanbleroit trop uoire  tables fussent mises a tire en un palés  ia nel quier dire . 
Ainz en i ot cinc sales pleinnes  si que l  en pooit a granz peinnes uoie antre les tables auoir . 
A chascune table por uoir auoit ou roi ou duc ou conte  et .c. 
cheualiers tot par conte en chascune table seoient . 
Mil cheualier de pein seruoient et mil de uin et mil de mes  uestuz d  ermins peliçons fres . 
Des mes diuers don sont serui  neporquant se ge nel uos di  uos sauroie bien reison randre  mes il m  estuet a el antendre . 
