form El non del pere et del fil et del Saint Esperit Ci conmencent les Institutes au seint empereor Iustinian . 
Prologue Il conuient que la maiestéz l  empereor soit aornee ne mie tant solement d  armes mais de lois  si que li uns et li autres tens  ce et est cil de pés et cil de guerre  puiz se estre gourenéz par droit  et li empereres de Rome soit uainquieres ne mie tant solement es bataillez que il a contre ses ennemis ainz bout arriere par la force des lois les desloiautés a celz qui acusent faucement  et il soit autressi uainquieres par la releigion de droit comme il est contre sez anemis . 
Et noz auonz parfet par l  aide de Deu l  une et l  autre uoie par granz uoisties ueilliees et par souerainne porueance  et lez outraieuses genz qui ont esté amenees sor soz nostre loi connoissent les painnes que noz auons sosfertez es batailles  et Aufrique et plusors autres contrees sor coi Dex noz a donné uictoire reconnoissent bien que elez sunt derechief sozmises à la poesté de Rome et a nostre empire . 
Tuit li peuple sunt gouurené par les lois que nos auonz faites et par celes que noz auonz ordonnees . 
Et quant noz meismes en une clere concordance lez sains establissemenz qui estoient confus deuant ce  noz esdreçanmes lors nostre cure à tous les uolumez as anciens sagez homes  et noz auons aconpli par le celestiel otroi l  euure que nuz n  osoit esperer . 
Et quant ce fut parfet par la uolenté Damedeu  noz apelames Tribunian  .i. 
grant home  mestre et questeur de nostre saint palés et Theophile et Dorothee  noblez homes de qui noz auons esproué par plusors argumens les sciences et la cure et la loiauté que il ont enuers noz conmandemenz  si lor conmandanmez especiaument que il ordonassent noz Institutes par nostre autorité et par noz amonestemens si que il uoz lise a aprendre la noueleté des lois non pas par les ancienes fablez mes par l  emperial clarté  et uoz oreilles ne uostre entendemenz n  i truise rien qui ne soit porfitable ne qui i soit mauaisement miz  mes ce qui uaut par les argumens des chosez et noz façois uoz façiez en .i. 
pou de tanz ce que li ancien pooient à painnes faire en .iiii. 
anz  ce est que il puissent lire toz les establissemenz l  empereor . 
Car uoz estes troué digne de si grant honor et de si grant boneurté que li conmencemenz ne la finz de l  enseignement des lois uoz ueingne de la bouche l  empereor . 
Noz auons dont conmandé que ses ces Institutes soient partiez en .iiii. 
liures aprés les .l. 
liurez de Digestes en coi toz li ancienz drois fu asambléz par cel meismes Tribunian et par les autres homes noblez et bien enparléz  si que li Institutes soient li premier fondement de totez les sciencez dez lois en coi est esclairié briement ce que deuant estoit tenu et ce qui estoit aombré par desacostumance et a puiz esté renluminé par le remede l  empereor . 
Et li deuant dit sage home noz presentent presenterent les Institutez quant il les orent ordonnees de toz les establisemenz as ancienz et meesmement de celz que Gaius  nostre anceseur  fist et del liure ou il estoient contenu que li mestre deuoient faire chascun ior et conment il deuoient iugier et de plusors autres establisemens . 
Et noz les leumes et entendimes et lor donnanz donnames la force de noz establisemens . 
Receuez dont ces noz lois o grant entente et o grant estude et mostrés que uoz soiés si antroduit que uos aiés esperance que uoz puissiez estre parfet en toutes les sciences dez loiz et que nostre empires em puit estre gourenés es parties qui noz uoz seront bailliez à garder . 
Ce fu fet .xii. 
iors deuant les kalendres de decembre par nostre seignor l  empereor Iustinian . 
Liure I Cist titres est de iustice et de droit . 
Iustice est uolentés ferme et pardurable qui rant à chascun sa droiture  et senz de droit et connoissance des choses deuines et des humainnez et esciences de droit et de tort . 
Et quant ces choses sunt conneues generalment et noz conmençonz à espondre les drois au peuple  noz disonz que ce puet estre fet o grant porfit  se lez choses sunt liurees premierement legierement et par simple uoie et puis par exposition diligent et parfaite . 
Car se noz le faisionz autrement et noz chargionz maintenant dés l  encommencement le corage à l  estudienz qui ci est encore nouiaus et n  est pas a freméz de multitude et de diuersitéz de chosez  ou noz li ferienz del tout lessier l  estude ou il s  esmoueroit à tart et autressi conme desesperance  qui trait souent arriere les ionez homez à ce a quoi il peust estre ame nés par pluz legiere uoie sanz grant trauail et sanz aucune desesperance . 
Li conmandement de droit sunt cist  uiure honestement  gardé garder soi de greuer autrui à tort  rande randre à chascun sa droiture . 
Cist droiz a .ii. 
uoies  la conmune et la priuee  li conmunz drois est  qui appartient à l  estat de l  empire de Rome  li priués est qui apartient au porfit de chascun home . 
Noz dironz dont dou priué droit qui est conquillis de .iii. 
partiez car il est concuilliz de naturel conmandement et de celz as genz et des citeainz . 
Cist titres est de droit naturel . 
Li drois naturel est cil que nature enseigna à toutez bestez  et cist drois n  est pas tant solement propres à l  humain linage  mes à toutes les bestes qui naissent en l  air et en la terre et en la mer . 
D  iluec descent li la coniunctions de masle et de femele que noz apelonz mariage  et noz uoions que totez les bestes ont le senz de cest droit . 
Li drois citeains ou cil as genz est ainsi deuiséz  tuit li peuple qui sunt gourené par lois et par meurs usent en partie de lor propres drois  et em partie de celui qui est conmuns à toz homez  car li drois que chascun peuples establist est propres à la cité dont cil peuples est  et est apeléz drois citeainz por ce que il est proprez à la cité . 
Li drois que raisonz a establi naturelment entre toz homez est gardés de toz et est apeléz li drois as genz por ce que toutes genz usent de cest droit  et li peuples de Rome use en partie de son propre droit et en partie de celui qui est conmunz entre toutes genz  et noz proposeronz chascune de ces choses en son leu . 
Maiz li droiz citeains est apeléz de chascune cité  si conme li droiz citeains d  Athainnes  et se aucunz uuet apeler lez loiz que li mestre qui furent en Athenez firent et ordonarent le droit citeain d  Athenes  il ne foloie pas . 
Et autressi apelonz noz le droit de coi li peuples de Rome use le droit citeain as Romainz  et toutez les fois que li nonz de la cité de coi li droiz est n  est noméz paz  nos entendonz que ce est li droiz as Romains  autressi conme quant l  en parole del poete l  en ne le nome paz  li Greu entendent que ce est li noblez Homers et noz entendons que ce est uirgilez . 
Li droiz as gens est conmunz à tot l  umain lynage  car lez genz establirent lor drois por l  usaige qui le requeroit et por humains besoing  car bataillez naquirent et chaitiuisonz en uindrent et seruage  qui sunt contraire au droit naturel  quar au conmencement naisoient tuit li home franc par le droit naturel et prés que tuit li marchié ont esté establi par le droit as gens si conme achaz et uente et loagez et conpaignie et chose baillie en garde et prest et plusor autre marchié qui ne puent estre nombré . 
Noztre drois est confreméz ou par escris ou sanz escris . 
Drois escris est si conme loiz et les establissemenz au pouple et li conseil au senat et li iugement as princes et li banisement as bailliz et lez responsez as sagez homez . 
Loiz est ce que li prince de Rome establisoient quant .i. 
senateurs ou .i. 
baillis lor demandoit conseil d  aucune chose . 
Li establisemenz au peuple est ce que li menus peuplez establisoit quand cil qui auoient aucune poesté sor elz  si conme sunt li connestable  demandoient conseil d  aucune chose . 
Noz apelonz les princes tot le peuple de la cité si que li senateur et li autre henoré i sunt tenu contenu . 
Li menuz peuples est sanz les senateurs et sanz les honeréz . 
Maiz puis que li rois qui ot non Ortensius ot fait sa loi  li establisemenz au peuple conmencierent à ualoir autresi conme lois . 
Li conseuz au senaz est ce que li senaz conmande et establist  car por ce que li peuplez de Rome est si creus que il seroit grief chose à asambler le tot ensamble por confremer une loi  il lor sambla que il estoit bienz que l  en demandast conseil au senat en leu de tot le peuple . 
Ce qui plest au prince a force de loi  por ce que li peuples li otroia en la loi roial qui fu faite de l  empire tuit li conmandemenz et toute la poestés seur lui . 
I Il est doné donc certaine chose que quant que li empereres establist par letres et tot ce que il iuge en aucune cause et ce que il conmande par banissement est loiz  et ce sunt les choses qui sunt apelees establisement . 
Mez li un des establisemens sunt personnel  qui ne sunt pas tret en essemple por ce que li princes ne uuelt pas ce  car il otroie aucune chose à aucuns por sa deserte  ou il enioint paine  ou il secort a aucun  cil establisemenz ne s  estent fors à la persone por coi il est féz  mes quant il est generauz tuit i sunt tenu . 
Li banisement as procurateurs l  empereor n  ont pas petite autorité de droit et noz le solonz apeler le droit as henoréz  por ce que cil qui sunt es heneurs et es maistrisez donent autorité à cest droit . 
Et li uoier proposoient banissemenz d  aucunes causes  et cil banissemens est une partie des droiz as hennoréz . 
Li respons as sages homes sunt les sentences et les opinions à celz à qui il est otroié que il facent les droiz  car il estoit establi ancienement que aucuns fussent qui esponsissent conmunement les droiz  et li empereres lor auoit doné poesté de respondre à celz qui demandoient conseil . 
Et por ce estoit estoient il apelé li consillier de droit  et lor sentences et lor opinionz auoient si grant autoritéz que il fu establi que il ne leust pas as iugez à faire encontre . 
Li drois qui n  est pas escris est cil que usages a confermé  car les longuez costumes qui sunt confremees par l  asentement à celz qui en ussent sunt autressi conme lois . 
Et li droiz citeainz est par droit departis en .ii. 
espacez especes  car il nasqui des establisemenz de .ii. 
citéz  ce est asauoir d  Athenez et de Lasedemone  car il auoit tel costume en ces cités que cil de Lasedemone conmandoient à memoire et metoient en escrit les chosez que il gardoient por lois . 
Maiz li naturel droit que toutes les genz gardent oelment  qui furent establi par la duine proueance  sunt toz iors ferm et ne pueent estre mué  mais les choses que chascune cité a establiez seulent souent estre muees ou par l  asentement au peuple ou par autre loi qui plus puis est faite . 
Toz li drois de coi noz usonz apartient ou à persones ou à choses ou à actionz  et il conuient premierement noier ueoir des personez  car pou uaudroit a sauoir le droit  se l  on ne sauoit por ques personez il est establiz . 
Cist titres est del droit des persones . 
La soueraine deuisions de la droiture des personez est tele que tuit home sunt ou franc ou serf . 
Franchise  de coi li franc home sunt nomé  est naturel poesté que chascuns a de faire ce que lui plest  fors que il ne face riens par force ne contre droit . 
Seruages est .i. 
establisemens del droit as genz par coi aucunz est sozmis contre nature à autrui seignorie . 
Il sunt apelé serf par ce que li empereor conmandent que li chaitif soient uandu  et por ce suelent il estre gardé que il ne sunt pas ocis . 
Cil naissent serf ou il sunt fet serf . 
Il naissent serf quant il naissent de noz seruez  maiz il sunt fet serf en .ii. 
menierez  ou par le droit as genz  si conme quant il sunt pris de guerre et mené en chaitiuison  ou por le droit citeain si conme quant .i. 
franz hom qui a plus de .xxu. 
anz suesfre que il est uendus por estre des prinz del pris . 
En la condicion as sers n  a nule disferance  mez es franz a plusors diferances  car ou il sunt naturelment franc ou il furent serf et puiz ont été franchi . 
Cist titres et est de celz qui sunt naturelment franc . 
Cil est naturelment franz qui est franz dés que il nest  de qui que il nesse  ou de .ii. 
qui sunt naturelment franc ou de .ii. 
qui ont esté franchi ou d  un qui a esté franchis ou et d  autre qui est naturelment franz . 
Et se aucuns nest de franche mere et de serf pere  por ce ne remaint pas que il ne nesse naturelment franz  autressi conme cil qui nest de franche mere et de pere que l  en ne set qu  i est  qui est conceus de porchaz . 
Il sosfist que la mere soit france el tenz que li enfez nest  et se ele est serue quant ele le consoit et puis est franchie et ele reuient aprés en seruage si que ele est serue quant li enfes nest  il noz plest que li enfes soit franz  car la chaitiuoisonz à la mere ne doit pas nuire à celui qui est en son uentre . 
Et por ce fet l  en une demande  se une serue qui est grosse d  enfant est franchise franchie et ele est apréz ramenee en seruage et enfante tant conme ele est serue  sauoir mon se li enfez est sers ou franz  Et Marceaus preue que il est franz  car il sosfist à celui qui est el uentre sa mere à ce que il naisse franz que sa mere fu franche en aucun tenz tant que ele le porta  et se ce est uoirs . 
Se aucuns nest dont naturelment franz  ce ne li nuist rienz que sa mere fu serue et puis fu france  car il a esté souent establi que li franchisemenz à la mere ne nuist point à la naturel franchise au fil . 
Cist titres est de cels qui ont esté franchi . 
Cil sunt franchi de droiturel seruage sunt ramené à franchise  car franchisemenz est dons de franchise . 
Tant conme aucuns est en seruage  il est sozmis à la main et à la poesté d  autrui  et quant il est franchis  il est deliurés d  autrui main et d  autrui poesté  et ceste chose uint del droit as genz . 
Car por ce que tuit li home naissoient franc par le droit naturel  l  en ne sauoit rien de franchisement dés que il n  estoit point de seruages . 
Mes puis que seruagez uint auant par le droit as genz  li benefisses de franchisement uint apréz . 
Et ia soit ce que tuit home fuissent apelé premierement franc par .i. 
non  troiz menierez d  omez conmencierent à estre par le droit as genz  ce sunt li franc et li serf et cil qui sunt franchi qui ont lessié à estre serf . 
Franchisemens est dont faiz em plusors manieres  quar ou li serf sunt franchi par les sainz establisemens dedenz les saintes eglyses  ou deuant le iuge por aucune droite cause  ou entre amis  ou par leitres  ou par testament  ou par aucune autre dareniere uolenté . 
E franchise puet apartenir à serf en plusors autres menieres qui sunt establi par les encienz establisemens et par lez noz . 
Li serf suelent toz iors estre franchi par lor seignors  si que il puent estre franchi en trepaz  ce est quant li sirez ua d  un leu a autre  si conme quant li preuost ou li uisconte ou li iuge se uont baingnier ou quant il uont au theatre por regarder les geuz . 
Li estas à celz qui estoient franchi soloit estre partis en .iii. 
partiez  car cil qui estoient franchi gaegnoient aucune fois la greignor franchise et la pluz droiturel et estoient fet droitement franc  et li autre auoient menor franchise et estoient apelé latin  qui estoient franc en leur uie et à la mort reuenoient en seruage  li autre auoient encor menor franchise  qui estoient serf toute lor uie et à la mort estoient franc . 
Et iceste dareniere condictionz est remese et desacostumee par molt lonc tanz et li nons des latins n  est pas molt uséz  et por ce uuet nostre pitiés acroistre toutes choses et ramener les à millor estat et amenda ce par teuz establisemens et le ramena en l  ancien estat . 
Quar dés conmencemens de la cité de Rome apartenoit franchise une et simple  ce est cele meesmes que li franchiserres auoit  fors que cil qui est franchis n  est pas naturelment franz . 
Noz auons mis arriere la meniere de franchise qui ne uient deuant à la mort par nostre establisement que noz feimes entre noz decisition decisions par coi noz apaisanmes les estris de lauer en l  ancien droit  par l  amonestement de Tribunian  haume haut homme  questain questeur de nostre saint paléz  et noz amendanmes par l  amonestement à cel meismez questeur en .i. 
autre establissement  qui est entre les emperials establisemenz  toute la maniere de la franchise à cels qui sunt apelé latin . 
Et noz otroianmes que tuit cil qui ont esté franchi aient enterrine franchise sanz faire nule deuise de l  eage à celui qui est franchis ne de celui qui le franchist ne de la maniere de franchisement  si conme l  en soloit faire ça en arriere  et si i aiostanmes plusors menieres par coi franchise puise estre donee à serf . 
Cist titres est que nus ne franchise ses sers por greuer ses creanciers . 
Ne porquant il ne list pas à chascun qui uuet franchir serf que il le franchise  car cil qui franchist serf por greuer sez creanciers et por tolir la lor deite ne fet rien  car la loiz enpeesche tel franchise . 
Il list au seignor qui n  a de coi paier ce qu  il doit que il face en son testament de son serf son oir et li doint franchise si que li sers soit franz et soit oirs seus et necessaires  se nus autres n  est oirs en cel testament ou se nus n  est escris à estre oirs ou se cil qui est escris n  est pas oirs por aucune cause . 
Et ce a esté par droit porueu en la loi  quar on se deueroit deuoit molt bien prendre garde que li poure home à qui nus ne uoloit estre oirs feissent d  un de lor sers lor oirs necessaire  qu  i feist satifaction as creanciers ou  se il ne le faisoit  li creanciers uendissent el non del serf les chosez de l  eritage  que tors ne soit fez au mort . 
Et ce meesmes est drois se li sers est fez oirs sanz franchise . 
Nostre establissemens conmande ce n  est mie tant solement el seignor qui n  a de coi paier ses detez  mes generalment par nouele raison d  umanité  si que il apere que franchise li aparteigne par l  escriture  car il ne pert n  apert paz que li uoucist que cil que il eslut à estre son oir remainsist sers  porce que il entrelaisa à doner la franchise et que nuz ne fust sez oirs . 
Il apert que cil franchise son serf por greuer ses creanciers  n  a de coi paier detez el tenz que il le franchist ou set bien que il n  aura de coi paier quant il aura donné les franchisses . 
Ne porquant il apert mielz que il soit uerités que la franchise n  est pas empaiechie se cil qui franchist les sers n  a corage de greuer ses creanciers  ia soit ce que ce que il a ne sosfise bien as creanciers  car il auient souent que li home quident auoir plus que il n  ont . 
Noz entendons dons que la franchise est lors empaiechie quant li creancier sunt greué en l  une maniere et en l  autre  ce est quant cil qui franchist sez sers le fet par antation antancion antantion de greuer ses creanciers et ce que il a ne puet paz sosfire à paier ses detez . 
Il n  est pas otroié en la loi au seignor qui a mains de .xx. 
anz se droite cause de franchir l  en n  i est prouee par deuant le iuge . 
Lez droites causes de franchisement sunt cestes  si conme se aucuns franchi son pere ou sa mere ou son fil ou sa fille ou son frere ou sa suer naturel  et toutes ces manieres de franchisement puent auenir quant li sirez fet son oir de fil à son serf  car lors est li peres sers au fil  ou quant aucun enfant de sa serue  car lors est li filz sers au pere . 
Encor i a il autres droites causes de franchisement  si conme se aucuns franchist son mestre ou sa norrice ou celui qui l  a norri ou celui que il a norri ou celi de cui lait il a esté alaitiéz ou .i. 
de ses sers por faire en son procurateur ou une de ses serues por prendre la à fame  por tant que il la preigne à fame dedens .ui. 
moiz  se droite cause ne l  enpeeche et se cil qui est franchis por estre procurateur n  a mainz de .xxu. 
anz quant il est franchis . 
Et puiz que la cause del franchisement est une fois prouee  ele ne soit pas rapelee  quele soit ou ueraie ou fauce . 
Et por ce que certaine maniere estoit establie de franchir as seignors qui ont mainz de .xxu. 
.xx. 
anz  il auenoit que cil qui auoit aconpli .xxiiii. 
.xiiii. 
anz d  eage pouoit faire testament et establir oir et faire lez  et non porquant  se il auoit mains de .xx. 
anz  il ne pooit pas doner franchise à son serf . 
Mes ce ne deuoit pas estre sosfert que cil à qui li ordenement de toz sez biens estoient otroié ne peust pas en son testament doner franchise à .i. 
de ses sers . 
Et por ce noz lor otroions que il ordonent en lor darrainniere uolenté lor sers autressi conme lor autres chosez et que il lor puissent doner franchise . 
Mais por ce que franchise est une chose qui ne puet estre prisie  et porce que li ancien desfandoient que nuz ne peust doner franchise à son serf se il n  eust aconpli .xx. 
anz  por ce eslisonz noz lor uoie en une maniere et n  otroionz pas à celui qui a mains de .xx. 
anz que il doint en son testament franchise à son serf  se il n  a aconpli .xuii. 
ans et il n  est entrés el disuitime . 
Et dés que li ancien otroient à celz qui estoient en tel eage que il proposassent autrui cause en iugement  noz ne ueonz pas por coi l  establece de lor iugement ne lor doie aidier tant que il puissent uenir à doner franchise à lor sers . 
Cist titres est de franchir sers en testament . 
Certaine mesure de franchir serf en testament fu establi en la loi que .i. 
hom fist qui auoit non Chienz . 
Et estoit ainsis apeléz à la samblance dou chien qui se gist en la paille  si ne puet mengier ne il ne uuet sosfrir que les uaches en maniussent  qui uolentiers en maniassent . 
Car autressi estoit il de cele loi qui ne sosfroit pas que li sires qui ne pooit retenir sez sers aprez sa mort lor donast franchise à toz . 
Et noz iuionz que celle lois soit del tot abatue  por ce que ele enpeesche les franchises et est enuieuse  car ce estoit chose assez contraire à humanité que li uif n eussent pooir de franchir tote lor maisnie se aucune droite chause cause n  empeechast la franchise  et cil pooirs fust toluz à celz qui se iugierent muerent . 
Ci uient une autre diuisions de la droiture as persones . 
Aprés uient une autre diuisionz de la droiture des personnes  car les unez persones sunt de lor droiture et les autres sunt sozmises à autrui droiture . 
Et de celes qui sunt sozmisses à autrui droiture  les unes sunt en la poesté leur peres et les autres en la poesté lor seigneurs . 
uoionz dons de celes qui sunt sozmises à autrui droiture  car se noz sauons qui sunt ices personez  noz entenderonz bien sunt de lor droitures . 
Et si traitons premierement de celes qui sunt en la poesté lor seigneurs . 
Li serf sunt en la poesté à leur seigneurs  et ceste poestés uint del droit as genz  car noz poons aperceuoir en totes genz oelment que li segneur ont poesté sor lor sers  ou de mort ou de uie  et tot ce qui est aquis par le serf est aquis à son seigneur . 
Mes il ne list en cel tenz à nul dez homez qui sunt soz nostre empire que il soient à desmesure cruel contre lor serf sanz cause droite et loial  car selonc l  establisement au saint empereor Antonin  il est conmandé que cil qui ocit son serf sanz cause ne soit paz mains punis que cil qui ocit autrui serf . 
Mes la desmesuree asprece as seignors est refremee refrenee par l  establisement à cel meismes prince  car quant aucun des preuoz des contrees li demanderent conseil des sers qui s  enfuioient as eglyses ou as ymagez as princez  il conmanda que  se li seignor estoient cruel à desmesure  il fussent constraint de uendre lor sers par bones condictionz  si que li pris en fust as seigneur . 
Et ce fust par droit  quar ce est li preuz à la chose conmune que nus n  use mauaisement de sa chose . 
Et les paroles de cel establissement  qui fu enuoiéz au à Marcian  sunt teles   Il conuient que la poestés au seigneur soit toute entiere sor lor sers et que on ne tolle à nul home sa droiture  et ce est li prex as seignors meismez que aide ne soit pas deuee à celz qui par droit la requierent contre la cruauté à lor seigneurs ou contre faim ou contre trop grant tort fet . 
Et por ce  enquier de des conplaintez à celz de la maisnie Fabin Sabin qui s  en sunt fui à garant à l  ymage l  empereor  et se tu treues que il lez ait tenues pluz asprement que drois n  est ou que trop granz tors lor ait esté fés  si conmande que il soient uandu en tel maniere que il ne uiegnent iaméz en la poesté lor seigneur . 
Et se li sires fet aucune chose por greuer mon establissement  sache que ie panrai plus cruel uengence de cest mesfet . 
 Cist tritres est de celz qui sunt en nostre poesté . 
Nostre enfant sunt en nostre poesté  que noz auons eu de loiauz noces . 
Nocez et mariages est conionctions d  ome et de fame qui dure tote lor uie sanz departir . 
Noz auonz sor noz enfanz la droiture de poesté  et ce est propre chose as citeains de Rome  car nul ne sont qui aient tés poestéz sor lor enfanz conme noz auonz . 
Cil qui nest dont de toi ne de ta fame   ce est tes niéz et ta niece . 
Et est en ta poesté  et li efant à ton neueu et à ta nièce  et li enfant qui aprés uienent . 
Ne por quant li enfez qui nest de ta fille n  est pas en ta poesté  mais en la poesté son pere . 
Cist titres est des loiauz mariagez . 
Li citeain de Rome font loiauz mariagez entr  elz  quant il s  asamblent selonc le conmandement des loiz  si que li home soient en l  eage que barbe conmence à uenir et lez famez telez que eles puissent sosfrir conpaignie d  ome  conment que il soient  ou en lor droitures ou en la poesté leur peres  portant que cil qui sunt en la poesté lor peres aient l  assentement à lor peres an qui poesté il sunt . 
Quar la raisonz citeainne et la naturel amoneste que ce doit estre fet si que li conmandemenz au pere doit aler auant . 
Et por ce demande l  en se la fille au forsené se doit marier ou se ses filz doit prendre fame . 
Et quant diuersez opinions estoient des filz  noz ostanmez la doute et otroianmez que li filz au forsené se peust marier sanz l  asentement dou pere  autressi conme la fille  selonc la maniere qui fu donnee en nostre establisement . 
Il ne noz lit dont paz à prendre totes famez  car noz noz deuonz atenir del mariage à aucunez . 
Et mariages ne puet pas estre asambléz entre les personez qui ont le leu len des peres et d  enfanz  si conme entre le pere et la fille ou entre l  aiol et la niece et entre la mere et le fil et l  aiole et le neuou et entres totez les personez qui ainsiz uienent en descendant . 
Et se telez personez s  asamblent  l  on dit que ellez font mariage esconmenié contre loi . 
Et ceste chose est si uenue que  ia soit ce que il ne soient en leu len de pere et d  enfanz for par adanption adoption  ne porquant il ne puent pas asambler soi par mariage  et cist meesmes drois est establez aprés ce que l  adopcionz est departie . 
Tu ne puez donc pas prandre à fame cele qui auoit conmencié à estre ta fille ou ta niece par adoption  ia soit ce que tu l  aiez mise hors de ton baill . 
En icelez personez qui sunt coniointez par lynage de trauers a une autretel garde  mes ele n  est paz si granz . 
Mez sans doute mariages est entre le frere et la seror  conment que il sunt  ou se il sunt d  un pere et d  une mere ou d  un pere et de .ii. 
merez ou .ii. 
peres et d  une mere . 
Et ce se aucune a conmencié à estre ta suer par adoption  mariages ne puet pas estre faiz entre toi et li tant conme l  adoptions dure  mais quant l  adoptions sera faillie et ele sera mise hors del bail ton pere    il n  i a rienz qui enpeesche le mariage . 
Et por ce certainne chose que se aucuns uuet faire de son gendre son fil par adoption  il doit auant maitre sa fille hors de son baill  et se aucunz uuet faire sa bruz sa fille adoptiue  il doit auant metre son fil hors de son baill . 
Il ne list à nul home que il prenge à fame la fille son frere ne celle à sa seror ne la niece à son frere ne à sa suer  ia soit ce que il soient del quart degré  car quant il ne puet prandre la fille à aucun  il ne puet pas prandre sa niece . 
Il n  apert paz que il te soit deueé pue tu ne praingnez à fame la fille à la fame de coi tes peres fist sa fille adoptiue  car ele ne t  apartient ne par droit naturel ne par droit citeain . 
Li enfant as .ii. 
freres ou as .ii. 
sereurs puent bien estre iout ioint par mariage . 
Il ne list pas à home que il prengne la seror son pere ne la sa mere  ia soit ce que ele soit lor suer par adoction adoption  car eles sunt autressi conme li peres ou conme la mere . 
Et par ceste raison uoirs que noz ne poonz pas prandre à fame la seror à nostre aiol ne cele à nostre aiole . 
Il noz conuient atenir del mariage à aucunez fames por l  onor d  isfanité affinité  si conme il ne list pas a home que il preigne sa filastre ou sa bruz  quar l  une et l  autre est autresi conme sa fille  et on doit ce entendre quant ele n  est mes sa bruz ne sa fillastre  car ce se ele est ancor ta bruz  ce est se ele est encor fame ton fil . 
Il i a autre raison par coi tu ne la pues paz auoir à fame  car ele ne puet estre ensamble fame à .ii. 
Et ce ele est encore ta fillastre  ce est se tu as encore sa mere à fame  tu ne la puez paz panre  car ele il ne te list paz à auoir .ii. 
famez ansamble . 
Et il est deueé que nuz ne pregne sa suire ne sa marastre  car eles sunt en leu de mere  et ce doit estre entendu aprés ce que l  afinité est departie  car se ele est encore ta marastre  ce est se ele est ancore fame ton pere  tu ne laisses paz por l  afinité tant solement à prendre la à fame  mes par conmun droit  par coi il li est deueé que il ele ne soient soit ensamble fame à .ii. 
homez  et se ele est ancore ta suire  ce est ce se sa fille est ancor ta fame  li mariages est empaiechiés por ce que tu ne puez paz auoir .ii. 
famez ensamble . 
Li filz que li maris a d  autre fame  et la fille que la fame a d  autre mari se puent bien asambler par mariage  ia soit ce que il aient .i. 
enfant de leur mariage qui soit frere à l  un et a l  autre . 
Se ta fame se departi de toi et ele a une fille d  un autre mari que ele a puis pris  cele fille n  est paz ta fillastre  mais Iuliens dit que l  on se doit atenir de tel mariage  car l  espousee à mon fil n  est pas ma brus ne l  espouse à mon pere n  est pas ma marastre  ne porquant le ferai à droit se ie me taing de leur mariage . 
Il est certaine chose que li seruage des linages empeeschent mariages  se li peres ou la fille  ou li frerez et la sereur ont par auenture esté franchi . 
Encor i a il autres personez à qui il est deueé por diuerses raisonz que eles ne se marient  que noz auonz otroié que soient nombrees es liures dez Digestes qui furent conquilliéz de l  ancien droit . 
Se aucun s  asamblent contre lez choses que noz auonz dites  l  on n  atent entent pas que il aient i ait mari ne fame ne noces ne mariage ne doaire  cil qui nessent donc de cele assamblee ne sunt pas en la poesté leur pere  mez il sunt autretel en tant com il apartienent apartient à la poesté au pere  conme cil qui sunt que la mere conçut de porchaz  car on entent que il aient point de pere  por ce que il n  est paz certaine chose qui est leur peres et por ce suelent si fil estre apelé bastart ou autresi com enfant sanz pere . 
Il s  ensieut dont que quant tele asamblee sera departie l  on ne puise demander arriere ne le doaire ne le don por noces . 
Et cil qui s  asamblent par mariage qui sunt desueé doiuent sosfrir autres painnes qui sunt contenuez es sainz establissemens . 
Il auient aucune fois que li enfant qui ne sunt pas en la poesté leur pere maintenant que il sunt né  il sunt aprés ramené . 
Si conme cil qui est filz naturelz et puis est mis à seruir en la cort l  empereor et est sozmis à la poesté son pere . 
Et cil qui est nés de franche fame de qui li mariagez n  est pas deueés es lois  mez li peres auoit acostumé à aconpaignier à lui et puis furent li instrument de doaire fet par nostre establissement  cil filz est en la poesté son pere . 
Et ce se autre enfant sunt né de cel meesmez mariage  nostre establisemenz lor done ce meesmez . 
Cist titres est des filz adoptis . 
Non pas tant solement li enfant naturel sunt en nostre poesté selonc ce que nos auonz dit  mez cil qui que noz faisonz noz filz par adoption . 
Adoptionz est fete en .ii. 
manieres  ou par laitrez au prince ou par le commandement as maistres . 
Aucunz puet auoer par l  autorité l  empereur celz ou celez qui sunt leur droiturez  ce est qui sunt hors d  autrui poesté  et ceste maniere d  adoption est apelee arrogation . 
Et noz auoons par le conmandement as mestrez celz ou celes qui sunt en la poesté leur peres  en quel degré que il soient  ou el premier si conme fil et fillez  ou en secont si conme niéz et niesce  ou el tiers si conme li enfant au neueu ou à la niece . 
Mes il est orandroit ainsi que par nostre establisement que  quant li peres naturés done son fil qui est en son bail à estrange persone par adoption  les droiturez de la poesté au pere naturel ne faillent pas por ce  ne nule chose que il ait ne uient au pere adoptif  ne il n  est pas en sa poesté  ia soit ce que noz li aions donné la droiture d  auoir son heritage se il muert sanz faire testament . 
Et se li peres naturel donne son fil en adoption  non pas à estrange home mais à l  aie au fil de par sa mere  ou se li peres naturel est hors de baill et il donne son fil à son aiel de par son pere  ou il li done au besaiel de par son pere ou de par sa mere  en cest caz s  asemblerent asamblent en une persone les droiturelz naturelz et celez et celez d  adoption  et la droiture au pere adoptif est estable et couplee par naturel lien et estrainte par loial maniere d  adoption  si que il soit en la mainsnie et en la poesté à cel pere adoptif . 
Et quant .i. 
enfes qui est dedens aage est auoéz par laitres l  empereur  li auoement est otroiéz quant la cause est conneue  et l  en aquiert enquiert se la cause est honeste et se ce est li preuz à l  orfelin . 
Et li auoemens soit fez en une condictionz  si que cil qui auoe l  orfelin doint causion à aucune conmune persone  ce est à .i. 
notaire  que se li orfelinz muert ains que il soit en eage  il rendera toz ses biens à celz qui fussent si oir  se li auoemenz n  eust esté faiz . 
Et cil qui lez auoes ne les puet pas metre hors de son baill se il ne sunt digne d  estre miz hors de baill  quant la cause sera conneue  et lors lor rande il toz les bienz . 
Mes se cil peres se muert et il met hors de son hiretage le fil que il a auoé ou il le met en sa uie hors de son bail sanz droite cause  il li est conmandé que il li laist la quarte partie de ses biens par desuz les bienz que il aporta à son pere adoptis et par desuz celz que il a puiz aquis . 
Il ne noz plest pas que li pluz iones puisse auoir le pluz uiel quar adoptions ansieut nature  et ce seroit merueillez à oïr que li filz fust pluz uielz que li peres . 
Cil qui fet dont son fil d  aucun par adoption ou par auoement doit estre .xuiii. 
anz pluz uielz de lui . 
Il list à aucun auoé auoer .i. 
autre en liu de neuou ou de niece  ia soit ce que il n  ait point de fil . 
Et aucuns puet auoir auoer autrui fil el lieu de son neueu et autrui neueu en lieu de son fil . 
Maiz se aucuns auoe .i. 
enfant en lieu de neueu autresi conme se il fust de son fil auoé que il a en sa poesté  ou de son fil naturel qui est an son bail  il conuient en cest cas que li filz asente  . 
  . 
En plusors cas est cil qui est auoéz sanblablez à celui qui est nez de loial mariage  et por ce  se aucuns a auoé .i. 
estrange par l  empereor ou par deuant le preuost ou par deuant le gouerneur de la contree  il peut doner celui meismez en adoption . 
Mais ceste chose est conmune à l  une et l  autre adoption que cil qui ne puet engendrer enfanz par nature les puet bien auoer  mez cil qui sunt chastré ne les puent auoer . 
Famez ne puent pas auoir filz adoptis  car ele n  ont pas en lor poestéz lor filz naturés  mez elez puent bien auoer par l  indulgence au prince por auoir confors de lor enfanz que elez ont perdus . 
Et ce est propre chose à l  adoption qui est faite par l empereor que  se cil qui a enfanz en sa poesté se done à estre fiz adoptis  il seuz n  est paz sozmis à la poesté à celui qui l  a auoé  maiz tuit li enfant que il a en sa poesté  autresi conme se il fussent neuou adoptif . 
Et ainsi auoa li sains empereres Augustus Tybere ainz que il eust auoé Germanie Germanicus  et quant l  adoptions fu parfaite Germanicus mez estre adoptif à l  empereor . 
Li ancien racontent que il trouarent escrit es liures Caton que se li sires fet de ses sers ses filz adoptif il puent estre franchi par ce  et par ce fumes noz enseignié et conmandanmez en nostre establisement que li sers que sez sires apela son fil en ses escris soit franz par ce  ia soit ce que ce ne li sosfise pas à receuoir la droiture de fil . 
Cist titres est de maitre hors de baill . 
uoionz ore en quel maniere cil qui sunt sozmis à autrui droiture sunt deliuré de cele droiture . 
Et noz poons entendre conment li sers sunt deliuré de la poesté au leur seigneur par ce que noz auonz dit auant de celz qui sunt franchi  mes cil qui sunt en la poesté leur pere sunt de leur droiture quant li peres est mors . 
Mes il puet ci auoir distinction  quar quant li peres est mors li fil et lez fillez qui estoient en sa poesté sunt en totez menieres de lor droiturez  mes quant li aielz est mors  li neueu et lez nices qui estoient en sa poesté ne sunt paz en toutez menierez de leur droiturez  se ainsiz est qu  il chient en la poesté leur pere apréz la mort lor aiel . 
Quar se leur aiel muert et lor peres remaint en uie  qui estoit en la poesté au sien pere  il sunt en la poesté lor pere apréz la mort lor aiel . 
Mez se lor peres morut ainz que lor aiel  ou il issit de la poesté au sien pere ains que il morust  cil qui ne porrent lors chaïr en sa pouerté poesté sunt de leur droiture . 
Quant cil qui est enuoiéz en essil por aucun mesfet pert la cité de Rome  il s  ensiut que li enfant sunt deliuré de la poesté à celui qui en ceste meniere est ostés del nombre as citeainz de Rome  autresi com se il fust mors . 
Et par autretel raison  se cil qui estoit en la poesté son pere   mes se il est rapelés par l  indulgence au prince  il reçoit en toutes choses l  ancien estat . 
Et li pere qui sunt enuoié en essil iusqu  à certain terme retienent lor enfanz et en lor poesté  et encontre ce li enfant qui sunt enuoié en essil iusqu  à terme remainnent en la poesté leur peres . 
Cil qui est fés sers à torment laise sez filz à auoir en sa poesté . 
Cil sunt fet serf à torment qui sunt dampné à paine de porter metal  si conme cil qui on fet mantel de plonc  ou cil qui sunt sozmis as bestez . 
Se li filz qui est em bail son pere deuient cheualiers ou il est faiz senateurs ou consilliers  il remaingne en la poesté son pere  quar cheualerie ne dignités de consillier ne deliure pas son fil de la poesté son pere  mais la souerainne dignitéz a celz qui sunt autresi conme pere l  empereor deliure par nostre establisement le fil de la poesté son pere déz que li empereres li a bailliéz lez escris de cele dignité . 
Quar qui sozferroit que li peres peust relaichier son fil de lai des laz de sa poesté par meniere de metre le hors de son bail et la hautesce l  empereor ne peust pas oster d  autrui poesté celui que ele a esleu conme son pere  Se li peres est pris et menéz en chaitiuisonz  ia soit ce que il soit féz sers a sez ennemis  ne porquant la droiture des enfanz est escrulé porce que il ne puet auenir que li perez reuendra de la chaitiuison . 
Quar se cil qui sunt pris reuienent arriere  il ont toutez lor anciennez droiturez  et por ce  li peres reuient  il aura ses enfanz en sa poesté autresi com s  il n  eust onques esté hors de la cité . 
Mais se li peres muert en la chaitiuison  il apert que li filz fu de sa droiture dés que li peres fu pris . 
Et se li filz ou li niéz est pris et menéz en chaitiuison  noz disonz autresi que la droiture de la poesté au pere est encrulé por ce que il puet auenir que il reuandront reuendra de la chaitiuison  et noz disonz que cil reuient de chaitiuison qui entre dedenz lez bonnez de nostre empire qui sunt autresi  selonc lez ancienz  conme l  antree de sa maison . 
Quant aucunz a esté pris et si annemi sunt uaincu et il est recouuréz  l  on dit que il est uenuz reuenuz de chaitiuisonz . 
En sor que tot li enfant laissent à estre en la poesté dou leur pere quant il les maitent hors de leurs baill . 
Maiz il les metoient en tel meniere hors selonc l  anciene forme dez lois  que il faisoient samblant de uendre les et de franchir lez ou il atendoient que il en auoient lez laitrez l  empereur . 
Mez nostre porueance reforma ce en mielz par nostre establisement  si que toz li ancienz enseignemens soit ostéz  et li pere aillent par deuant les iugez ou par deuant lez bailliz de qui iuridicion il sunt et metent hors de lor mains lor filz ou lor fillez  ou lor neueuz ou lor niesces    que il a mis hors de son baill conme li paitrons a es bienz à celui que il a franchi . 
Et se li filz ou la fille sunt dedenz aage quant li peres les met hors de son baill  il couient que il les preigne en garde . 
Noz deuons estre amonesté que cil qui a son fil en sa poesté  ou .i. 
neueu ou une niece de cel fil  il a ait franche poesté de metre le fil hors de son baill et de retenir en sa main le neueu ou la niece  ou de retenir le fil en sa poesté et de metre hors de son baill le neueu ou la niece ou de metre les toz ensamble hors de son bail . 
Et ce meismes doit estre entendu des enfanz au neuou ou à la niece . 
Et se li peres donne en adoption son fil que il a en sa poesté à son aiel ou à son besaiel naturel  selonc nos establisemenz que noz auonz fet de ce  et il esclaire ce en cort par deuant auenant iuge  si que cil qui est donnéz en adoption est presenz et ne le contredit paz  et cil qui le reçoit autresi  la droiture au pere naturel faut et il uient en la poesté au pere adoptif en qui personne noz auonz auant dit que l  adoptions est premiere pleniere . 
Il conuient sauoir que se ta bruz a .i. 
enfant de ton fil et tu mes ton fil hors de ton baill ou tu le donez en adoption tant comme ta bruz est grosse  por ce ne remandra paz que li enfez qui naistra de li ne soit en ta poesté  maiz se li enfes est aprés ce que ses peres est mis hors de bail ou que il est donéz en adoption  il sera sozmis a la poesté son pere qui est hors de bail ou a cele à son aiel adoptif . 
Et si couient sauoir que li enfant naturel ne li adoptis ne puent en nule maniere contraindre lor pere de metre lez hors de sa poesté . 
Cist titres est de cels qui sunt en garde ou en mains de procureor . 
Or uenonz à une autre diuision des personez  car des personez qui ne sunt paz en autrui poesté  les unez sunt en garde ou en autrui procurement  lez autres ne sunt ne en l  un et ne en l  autre . 
uoions dont de celez qui sunt en garde eu en procurement  car par ce entendrons noz des autres personez qui ne sunt ne en l  un ne en l  autre . 
Or uoions dont premierement de celz qui sunt en garde . 
Garde  si conme Seruius dist  est droiture et poestéz qui est donee et enuoie octroiee par le droit citeain sor franz homez et à desfendre le por ce que il ne se puet desfandre  porce que il est dedenz aage . 
Li gardeur sunt cil qui ont cele force et cele poesté par coi il sunt ainsiz apelé  et si sunt nomé autressi conme desfendeur . 
Il est dont otroié as peres que il doignent en leur testament desfendeur à lor enfanz qui sunt dedenz aage que il ont en leur poesté . 
Et ce est tenable en toute meniere au fil et à la fille qui sunt en bail lor pere et il puet en son testament doner desfendeur à ses neueuz et à ses nieces  et  se ainsiz est  que il doient doit aprés sa mort reuenir en la poesté lor pere . 
Se tez filz est dont en ta poesté el tenz de ta mort  tu ne porras pas en ton testament doner desfendeur à ton neueu de par lui  ia soit ce que il soit en ta poesté  car quant tu seraz mors il chairra en la poesté son pere . 
Por ce que cil qui sunt encore à naistre sunt en plusors autres cas autresi conme cil qui sunt ia né  il noz plest en cest caz que desfendeur puissent estre donné en testament cex qui sunt encore el uentre à la mere autresi bien conme celz qui sunt ia né  se il sunt tel que il fussent en la poesté as perez se il nasquissent en lor uiuant . 
Et se li peres donne en son testament desfendeur à son fil qui est hors de sa poesté  il doit estre confreméz par la sentence au preuost sanz nule enqueste . 
Li quel puent estre desfendeur . 
Cil qui est hors del bail ne puet paz tant solement estre faiz desfenderez mais cil qui est en la poesté son pere . 
Et li sers à celui qui se muert puet par droit  el testament son seignor  estre faiz desfenderez à sez enfanz si que franchise li soit donee . 
Et l  on doit sauoir que se il le fet desfendeur à sez enfanz sanz franchir le  il apert que droite franchise li apartient  parce que il a la garde des enfanz son seignor  maiz se il le fet lors desfendeur par erreur  autresi conme se il fu franz  il conuendra dire autre chose . 
Autres Autrui sers est por noiant faiz dezfanderes en testament  mais il puet issi ainsi estre faiz quant sez sirez l  aura franchi  et ceste condicions est por noiant mise quant aucunz fet de son propre serf desfendeur à sez enfanz . 
Se cil qui est forsenés ou qui a mains de .xxu. 
anz est faiz desfenderez en testament  il sera desfenderez quant la forsenerie l  aura laisié ou quant il aura acompli .xxu. 
anz . 
L  on ne doute pas que uiellars ne puisse estre desfanderez iusqu  à certain tanz  ou soz condition ou ainz que li oir soit establiz . 
Maiz il ne puet pas estre desfenderes de certainne chose ou de certainne cause  car li desfenderes est donéz à la persone et ne mie à la chose ou à la cause . 
Se aucunz a doné desfendeors à sez filz ou à ses fillez  il apert que il lez ait donéz au fil ou à la fille qui estoit encor el uentre sa mere quant li peres fu mors  car cil qui est encore el uentre sa mere est contenus par le non del fil ou de la fille . 
Et se cil qui se muet muert a neueuz  l  on demande se defendeur lor sunt doné par le nonz des filz . 
Et l  on doit dire que il apert que desfendeur lor soient sont doné  et se il dist que il donoit desfendeurs à sez enfanz . 
Car li nonz d  enfanz contient filz et fillez et neueuz et niecez et celz qui sunt encorres a nestre  maiz li neueu ne lez nieces ne sunt pas contenu el non del fis  car li fil sunt apelé autrement que li neuou  et se il lez a donéz à celz qui sunt encor à naistre  li filz et li autre enfant i seront contenu qui sunt encores el uentre lor merez . 
Cist titres est des desfendeurs qui sunt donné par loi . 
Se aucun sunt à qui desfenderes n  est pas donéz en testament  lor parant sunt lor desfendeor par la loi des .xii. 
tablez  et cil desfendeur sunt apelé loial . 
Li parant sunt cil qui sunt ioint as enfans par lynage par deuers le pere  si conme lor frerez de par le pere  ou li filz au frere  ou li onclez  ou li filz à l  oncle . 
Et cil qui sunt ioint as enfanz de par lor mere ne sunt pas de celz partiz parenz  ne porquant il sunt ioint à elz par droit naturel . 
Ce que la loiz apele à la garde lez enfanz les paranz sanz testament ne doit pas estre ainsi entendu  se cil qui pooit doner as sez enfanz desfendeurs ne fist point de testament  maiz se il ne fist en son testament nule mencion de la garde . 
Et l  on entant que ce auient quant cil a qui la garde est baillie muert ainz que cil qui fist ie testament . 
Maiz la droiture del parenté est plusors foiz perie en totes menieres par l  amenuisement des chiéz  quelz quar parantés est nonz de droit citeain . 
Et la droiture d  autre linage n  est paz muee  car la raisonz citeainne puet corrompre les chosez citeainnez  mais ele ne puet pas corrompre les chosez naturelz . 
Cist titres est d  amenuisement de chiés . 
Amenuisemens de chiéz est muance des à sauoir del premier estat  et ele auient en .iii. 
menierez car ele est ou grande ou moiene ou petite . 
Li granz amenuisemenz de chief est quant aucunz pert la cité de Rome et franchise tout ensamble  si conme il auient en celz qui sunt fet serf à torment par cruauté de sentence  ou à celz qui ont esté franchi qui ne faisoient paz enuers lor patronz ce que il deuoient  par coi il sunt condenpné  ou à celz qui sosfrent que il soient uandu por partir au priz . 
Li moiens amenuisemens de chief est quant la cités est perdue et franchise est retenue  si conme il auient à celui à qui l  yaue et li feu sunt desueé ou à celui qui est enuoiéz en essil fors dou païz . 
Li petis amenuisemens de chief est quant la cités et franchise remaint a aucun  maiz li estas est muéz  et ce se auient en celz qui soloient estre de lor droiture et commandent conmencent à estre sozmis à autrui droiture . 
Se li filz qui estoit en baill et est mis hors de bail  ce est amenuisemenz de chief . 
Mes se sers est franchis  ce n  est pas amenuisemenz de chief  car il n  auoit point de chief . 
Et cil à qui li dignitéz est muee plus que li estaz ne sosfrent paz amenuissement de chief . 
Et por ce est il certaine chose que cil qui sunt osté del senat ne sosfrent pas amenuisement de chief . 
Et ce qui a esté dit que li lynages remaint apréz l  amenuisement de chief est uoirs  se l  en entent del menor amenuisement de chief  car li linnage remaint  car se li grant amenuisement de chief i auient  la droiture del linnage perist  si conme se li unz de celz qui sunt d  un lynage est amenéz en seruage  mais se il est aprés franchis  li linages reuient . 
Et se aucunz d  elz est enuoiéz en essil  li lynages faut . 
Et porce que la garde des enfanz apartient de par lor pere  ele n  apartient paz à toz ensamble  mais a celz qui sunt li plus prochain  et se li un sunt autresi prochain conme li autre  ele apertient à toz . 
Si conme cil qui sunt dedenz aage ont plusors frerez qui sunt tuit d  un meesmez degré  et por ce sunt tuit ensamble apelé à la garde . 
Cist titrez est de la garde à celz qui ont esté franchi . 
La garde de celz et de celes qui ont esté franchi apartienent à lor patron par cele meisme loi des .xii. 
tables  et cele garde est apelee loial  non pas por ce que cele loi face mencion cele garde par non  mais por ce que ele est receue par l  ezpositionz de la loi et des consilliers de droit  autresi conme se ele fust establie par lez parolez de la loi . 
Car por ce que la loiz conmande que li heritage à celz et à celes qui sunt franchi uenissent à lor patronz se il morusent sanz faire testament  crurent li ancien que la garde en deuoit apartenir à elz  car autresi conmande la lois que li parent as orfelinz que ele apele à lor heritage soient tenu à garder souent lez  car là où li prex de l  eritage est doit estre la charge de la garde . 
Et por ce auonz noz dit souent que se une fame franchist .i. 
enfant qui est dedenz aage  ele est apelee à son heritage  ia soit ce que uns autrez l  ait en garde . 
Cist titrez est de la garde des neuex . 
Se Une autre garde est receue à la maniere de cele as patronz  qui est autresi apelee loial . 
Quar se aucunz met hors de son bail son fil  ou sa fille  ou son neueu  ou sa niece de par son fil  il en aura la garde selonc la loi . 
Cist titres est de garde par fiance . 
Il i a une autre maniere de garde qui est apelee garde par fiance  car se li peres a mis hors de baill son fil ou sa fille  ou son neueu  ou sa niece  qui sunt dedenz eage  la garde en appartient à lui selonc la loi . 
Et quant il sera mors  se il a anfanz maslez  il seront desfendeur de lor filz et de leur frerez et de lor sereurs . 
Et quant li patronz est mors qui a  selonc la loi  la garde de celz que il a franchis  la garde en apartendra à sez filz selonc la loi . 
Et por ce que li enfant au mort fussent de lor droiture apréz la mort lor pere  se il ne les eust mis à sa uie hors de son bail  il ne reuienent pas en la poesté à leur freres ne en lor garde . 
Et li sers qui est franchis a autretel droiture enuers lez enfanz son seignor apréz sa mort . 
Tuit cist sunt ainsiz apelé orfelinz se il sunt de parfait aage  et nostre establisemens conmanda que ce soit gardé generalement en totes gardez et en toz procuremenz . 
Cist titres est qu  il doit doner desfendeurs à celz qui point n  en ont . 
Se aucuns estoit à qui nuz desfenderes ne fust donnéz  se ce estoit à Rome  li preuoz de la cité et de la greignor partie des connestables dou peuple li donoient desfandeors par la loi que Attilius fist . 
Et se ce estoit es contrees  li preuost des contrees li donoient par la loi que Iulius et Ticius firent . 
Et se desfenderes estoit donnéz à aucun en testament soz condiction ou à terme  ainz que la condictionz ou li termes fust aconpliz  li pooit .i. 
autres desfanderez estre donéz par ces loiz meesmez  et se il estoit donnés purement  tant conme nus n  estoit oirs par le testament  pooit li desfenderez estre   . 
 demandés par cez meesmez loiz qui laisoit la garde se cil qui auoit esté pris reuenoit de chaitiuisonz  quar cil qui reuenoit conmençoit aministrer la garde . 
Mez l  en ne prendoit pas les deuant ditez lois nule caution des desfendeurs que lez chosez as orfelins seroient sauuez  ne riens n  estoit contenu de constraindre les desfendeurs d  aministrer la garde . 
Maiz noz usons de tel droit que li preuost de la cité facent a Rome par lor iuridition desfendeurs par enqueste et li gouerneur des contrees les facent en lor contrees  ou li mestre les facent par lez conmandemens as preuoz  se les richeces à l  orfelin ne sunt grandez . 
Et noz ostonz par nostre establissement toutez tez forces et ordononz que li conmandemenz au preuoz ne soit pas entendus atendus  maiz se li chatelz as orfelins uaut iusqu  a .l. 
solz  noz uolonz que li desfendeur des citéz  ou li euesques del liu ou ce sera  li doingne desfendeurs et pregne de lui caution selonc la forme de l  establisement au peril à celz qui la reçoiuent . 
Ce est chose conuenable au droit naturel que cil qui sunt dedenz aage soient en garde  si que cil qui n  est pas de parfait aage soit gouernés par la cure d  autres . 
Et por ce dont que li desfendeor font les besongnez as orfelinz et as orphelinnez  quant il sunt uenu en aage il conuient que raisonz lor en soit randue par iugement de garde . 
Cist titres est de l  autorité à desfendeurs . 
L  autoritéz au desfendeor est aucune chose en aucunes causes necessaire as orfelinz et en aucunez ne lor est pas necessaire  car se il met en conuenant que aucune chose li soit donee  l  autoritéz à son desfendeur ne li est paz necessairez  mais se il premet à autre aucune chose à doner  il conuient que il ait l  autorité à celui qui l  a en garde  car il noz plest que il lor lise à amender lor conditions  c  est sanz l  autoritéz à celz qui lez ont en garde  maiz ne la puiscent pas empirier sanz lor autorité . 
Et por ce se l  autorités au deffendeur n  est eue es causes en coi l  une et l  autre partie s  est oblegie  si conme en achas et an uantez et en louagez et en conmandemenz et en chosez bailliez en garde  cil à qui li orfelin font marchié sunt oblegié à elz . 
Ne porquant cil qui sunt dedenz aage ne puent paz receuoir heritage ne demander la possezsion des bienz ne prendre heritage par causez d  elez sanz l  autorité de celui qui lez a en garde  ia soit ce que ce soit lor guainz et que il n  i aient nul damage . 
Et li desfenderes doit estre presenz à cele besoigne et doner autorité  se il quide que ce soit li preuz à l  orfelin  quar l  autoritéz au desfendeor qui uient aprés le fet ou que il li done par sez leitrez n  i uaut rien . 
Se il conuient que plais soit entre l  orfelin et celui qui l  a en garde d  autre chose que de la garde  por ce que li desfenderes ne li puet doner autorité contre lui meismez  unz procureres est donéz à l  orfelin en son leu par qui li plaiz est menéz  et quant il est finéz  il laise à estre procurreres . 
Cist titres est en quel maniere garde faut . 
Quant li orfelin ou les orfelinez sunt en eage  il sunt deliuré de la garde . 
Et li ancien uoloient que li aage fussent pris es mallez  non pas tant solement par lez anz mes par l  ezgart dou cors  et nostre maiestéz iuia que il estoit drois en nos tanz que la ueue dou cors que li ancien faisoient es famez s  estende dusqu  aus homez . 
Et por ce auons noz fés uns establisemens et auons ordonné que aagez conmaint es malez apréz .xxiiii. 
.xiiii. 
anz  et la riule as ancienz qui a par droit esté donee des fames remaigne en son ordre  si que l  on croie que elez puissent sosfrir conpaigniez d  omez dés que elez ont aconpli .xii. 
anz . 
Garde est finee se cil qui sunt dedenz aage sunt fet fil adoptif ou il sunt enuoié en essil et se li orfelinz est ramené en seruage ou il est pris et menéz en chaitiuisonz . 
Et se li desfenderes est donéz en testament iusqu  à une certaine condition  il laise à estre desfenderes dés que la conditionz est aconplie . 
Autresi est finee garde par la mort as orfelinz ou par cele as desfendeurs . 
Et tote garde faut par l  amenuisement do chief au desfendeur par coi franchise en ou la cité de Rome est perdue . 
Mais par le petit amenuisement del chief au desfendeur  si conme se il se done à estre filz adoptif  est finee la garde de la loi qui uient qui uient de la loi tant solement et les autres n  en sunt pas fineez  mais li amenuisemens del chief à l  orfelin ou à l  orfeline fine totes gardes  ia soit ce que ce soit li pluz petiz . 
En sor que tot cil qui sunt fet desfendeor iusqu  à certain tens ostent la garde quant li tenz est aconpliz . 
Et cil laissent à estre desfendeur qui sunt osté de la garde por ce que il samble que il soient sozpecenex  ou quant il s  escussent por droite cause et metent ius le faissel de la garde  selonc lez chosez qui que noz proposerons apréz . 
Liquel puent auoir procureurs . 
Li masle qui ont passé .xxiiii. 
.xiiii. 
anz et lez famez qui puent sosfrir conpaignie d  ome procureurs tant que il aient aconpli .xxu. 
anz  car ia soit ce que barbe lor conmence à uenir  non por quant il sunt ancore de tel aage que il ne puent paz procurer lor besongnes . 
Cil meismez bail bailliz qui donent desfendeurs donent procurex  mez procureurs n  est pas donnés en testament  et quant il est donnéz  il est confreméz par le iugement au preuost ou au goureneur de la contree . 
Cil qui sunt fors de garde ne paz procureurs malgré leur  fors por plaidier  procureor lor puent estre doné à une certaine cause . 
Ia soit ce que li forcené et li fol dezpandeor aient plus de .xxu. 
anz  non porquant il sunt an la cure à lor paranz de par lor peres  selonc la loi des .xii. 
tablez . 
Maiz ce se ce est à Rome  li preuoz de la cité leur fet doner procureurs par enqueste  et se ce est es contrees  cil qui lez gouernent lor doient doner . 
Et procureur doient estre doné à celz qui sunt dezuoiés de leur pansees et as sors et à celz qui sunt malade de pardurable maladie  por ce que il ne puent paz procurer lor chosez . 
Aucune fois auient que li orfelin procureurs si conme quant li desfendeur qui lor sunt doné par la loi ne sunt paz couenable  car desfenderez ne puet pas estre donnéz à celui qui a desfendeur  maiz procureres li puet bien estre donnéz . 
Et se li desfenderez qui fu donéz en testament ou par le preuost n  est paz couenablez à aministrer lez chosez à celui que il a en garde  ne porquant il ne fet nul barat  unz procureres li sieut estre aioinz . 
Et procureur suelent estre donné es leuz as desfendeors qui s  ezcusent de la garde à tanz et ne mie pardurablement . 
Et se li desfenderes est empaiechiéz par maladie ou par autre besoing que il ne puet aministrer lez chosez à l  orfelin  et li orfelins est hors del païs ou il est enfez  li preuoz de la cité ou cil qui gouerne la contree establira tel procureor conme li desfanderez uodra  à son peril . 
Cist titres est de la caucion que li procureur ou li desfendeur doient doner . 
Ne porquant que lez besoingnez as orfelinz ou as orfelines ou à celz qui sunt en garde ne soient gasteez ou amenuisiéz par lez desfendeurs ou par lor procureurs  li preuoz s  entremetra que li dezfandeur et li procureur doinsent plegez . 
Maiz ce n  est pas chose pardurable  quar li desfendeur qui sunt doné en testament ne sunt pas constraint de doner plegez  car lor loiautés et lor diligence est prouee par celui qui fist le testament . 
Et li desfendeur et li procureur qui sunt doné par enqueste ne sunt pas chargié de doner plegez  car il sunt esleu conme conuenable . 
Et se dui ou plusor sunt doné en testament ou par enqueste  li uns puet osfrir plegez de garder de damage celui qui lor est bailliéz en garde et estre miz par deuant son conpaignon  si que il seuz aministre totes les besongnez à l  enfant ou sez conpainz osfre les plegez et sunt soit mis par deuant lui et soit toz seuz en l  aministration . 
Il ne puet dont pas demander par lui plegez à son conpaignon  mais il li doit auant osfrir si que il doint à son compaignon le chois de prendre plegez ou de doner lez . 
Et se nus d  elz n  ozfre lez plegez et cil qui fist le testament conmanda lequel il uoloit qui feist lez besoingnez à l  enfant  et cil les doit faire  si com il est contenu el banissement au preuost . 
Et se li desfendeur se descordent à eslire celui ou celz qui doiuent faire les besongnez à l  anfant  li preuos s  en doit entremetre . 
Et ce meesmes doit estre proué en pluseurs qui sunt doné par enqueste  ce est que la greignor partie d  elz puise eslire par qui lez chosez à l  enfant seront aministrees . 
L  on doit sauoir que non paz tant solement li desfendeur et li procureur sunt tenu as enfanz ou as autres que il procurent por l  aministracion  mez il doiuent auoir action contre celz qui en reçoiuent lez plegez  si que cele actions lor puise doner le darrenier secors . 
Et ceste actionz est donee contre celz qui deussent auoir pris plegez dez desfendeurs ou des procureurs et il ne les pristrent paz ou il les pristrent telz n  estoient pas conuenable  et ele s  estent iusqu  à lor oirs par les espousez as sagez homez et par lez establisemenz as empereurs . 
Et ce i est contenu que se li desfendeur et li procureur ne donent caution  gage soient pris d  elz par coi il soient destroit . 
Maiz li preuoz de la cité et li gourenerez de la contree ne nus autres qui ait droiture de doner desfendeurs ne sera tenuz par ceste action  mes cil sanz plus qui doiuent demander les pleges . 
Cist titres est par quel cause li procureur et li desfendeur sunt escusé . 
Li procureur et li desfendeur sunt escusé par diuerses causez  car il sunt aucune fois escusé por lor enfant  conment que il soient ou en hors de lor bail ou en lor poesté . 
Car se aucuns a à Rome .iii. 
enfanz uis  ou en Lombardie .iiii. 
 ou en une autre contree .u. 
 il puet estre escuséz de toute meniere de garde autresi conme de toz autres seruisez  car il noz plest que garde ou cure soit uns conmuns seruisez . 
Mais li fil adoptif ne ualent rienz à celui à qui il sunt donné en adoption  maiz il ualent à leur pere naturel . 
Et li mort ne ualent rienz à lor pere  et li enfant au fil ualent et sunt en lieu de lor pere  maiz cil à la fille ne ualent rien . 
Li fil qui uiuent tant solement ualent à lor pere à escuser le de toutes garde  mais se il sunt perdu en bataille  l  on demande se il li ualent . 
Et il est certaine chose que cil seul li uaillent qui furent perdu en asaut  quar l  on entent que cil uiuent perdurablement qui sunt ocis par la chose conmune . 
Et li emperere Marc dit que cil qui aministre les choses de la bouche bourse l  empereor puet estre escuséz par .u. 
.ui. 
moiz . 
Cil qui sunt fors del païs por la cause de la chose conmune sunt escusei de totez menieres de garde  et se il sunt entré en garde ou el procurement et puis conmencent à estre fors del païs por la cause de la chose conmune  sunt escusé de toutez menierez de gardez tant conme il sunt hors del païs por la cause de la chose conmune  et .i. 
procureres est dedenz ce donnéz en lor leu . 
Et se il reuienent  il le faissel de la garde  car il ne doiuent pas estre oiseuz ou ainsiz conme ou ainsize comme  Papinianz escrit  maiz cil qui sunt apelé az nouelez gardes ont cest terme . 
Et cil qui ont aucune poesté se puent escuser  si conme li empereres Marc escrit  mes il ne puent paz laissier la garde que il ont enprise . 
Nuz ne se puet escuser de garde por le plet que il a contre celui que il a en garde  se li plais n  est par auenture de touz ses biens ou de tot son heritage . 
La garde charge de .iii. 
gardes que aucuns n  a pas porchaciez  ainz li sunt eniointes  autresi conme maugré suen  l  escuse de receuoir la quarte  en tel maniere non por quant  se il a en garde plusors orfelinz qui n  aient que .i. 
patremoinne  cele garde ne soit contee que por une . 
Et li saint freres et li emperere Marc escristrent que escusemenz puet estre donés poureté se cil à qui la garde est eniointe puet mostrer que il soit portrez si poures que il ne s  en puist entremetre . 
Aucunz puet estre escuséz de garde por maladie  quant il est telz tele que il ne se puet entremetre des soiez besongnez meismez . 
Et li empereres Pius escrit autresi que cil qui ne set paz letres puet estre escusés de garde  ia soit ce que cil qui ne seuent pas letrez puent aucune foiz sosfire autrui chosez . 
Se li peres donne en son testament aucun desfendeur par hainne por greuer le  ce le puet bien escuser  autresi conme cil n  en puent estre escusé qui premistrent au pere as orfelins que il les garderoient . 
Li saint frere escristrent que li escusacionz à celui ne doit pas estre receue  qui ne set nule autre raison d  escuser soi fors tant sanz pluz que il ne connisoit pas le pere as orfelins . 
Se la hainne que aucuns ot au pere as orfelins fust mortel et acordemenz n  en fust pas faiz  ce le suent escuser de la garde . 
Il Cil à qui li peres as orfelins mut plet de son estat est escuséz de la garde . 
Et cil qui a .lxx. 
anz se puet escuser de toutez menierez de garde . 
Cil qui auoient mainz de .xxu. 
anz soloient estre iadis escusé de gardez  mes nostre establisemenz lor desfent ore que il n  entendent à nule maniere de garde  si que il ne lor est nus besoing d  escuser soi  car il est contenu en l  establisement que nuz qui ait mains de .xxu. 
anz ne soit apeléz à garde par la loi  car ce ceroit contre droit que cil qui ont mestier d  aide en aminnistrer lor chosez et sunt gouerné soz autres . 
Ce meismez doit estre gardé en cheualier que il ne soit receus à auoir la garde d  autrui enfant  neis se il le uuet . 
Et li gramarien et li retorien et li mire qui en lor païs enseignent ses ces esciences et sunt dedenz le nombre ne doiuent pas estre chargié de nule garde . 
Se cil qui se uuet escuser en a plusors excusationz et il a proué les unez  il ne li est pas desueé à user dez autrez dedenz le tens qui est establis . 
Cil qui se uuelent escuser de garde ne doiuent paz apeler  ainz se doiuent escuser dedenz .l. 
iors apréz ce que il seuent que il sunt nomé à la garde  de quel maniere il soient  ce est conment que il aient esté esleu . 
Se il sunt dedenz .c. 
liues de là où les chosez sunt que il doiuent aminnistrer  et se il sunt outre il aient por chascunes .xx. 
liues .i. 
ior de terme si que li .l. 
ior dedenz les .c. 
liues  car li contes doit estre faiz  si conme Sceuola disoit  si que il n  aient pas mains de terme que .l. 
iors . 
L  on croit que cil à qui la garde d  un orfelin est baillie  a la garde de tot son patremoinne . 
Cil qui a aministré la garde d  aucun tant conme il auoit mainz de .xiiii. 
anz n  est paz costrains d  estre pris sez procureres maugré sien  si que ia soit ce que li peres à l  enfant qui li donna en son testament desfendeur dist que il uoloit que cil meismes fust ses procureres . 
Ne porquant li empereur Seuoirs et Antonins escristrent que il ne doit pas estre constrains de receuoir la cure . 
Cil meismez escristrent que li maris qui est procureres sa fame s  en puet bien escuser  ia soit ce que il ait ia conmencié à entremetre soi de ces chosez . 
Se aucuns s  est escuséz de garde par fauces alegations  por ce n  est il pas deliurés del faissel de la garde . 
Cist titres est des desfendeurs sozpeceneus . 
L  en doit sauoir que li termes de soupeçon descent de la loi des .xii. 
tablez . 
La droiture d  oster sozpeceneus est donnee à Rome as preuoz de la cité et es contrees à cels qui les gouernent et au legat au uisconte . 
Noz auons monstré liquel puent connoistre de sopeçon  or uoionz li quel puent estre sozpecenex . 
Et sanz dote  tuit cil qui ont orfelins en garde puent estre fet sozpeceneus  conment que il aient esté donné ou en testament ou en autre meniere . 
Et por ce  se aucunz a la garde d  un orfelin par la loi  il porra estre acuséz conme sopeceneus . 
Et se il est patron à l  orfelin  encor puet l  on dire ce meismez  por que l  en se gart d  aleuer mauaise renomee au patron  ia soit ce que il soit ostés conme sozpeceneus . 
Il conuient que noz uoionz aprés liquel puent acuser de sozpeçon . 
L  on doit sauoir que ceste actions est ausi conme conmune  ce est que tuit la puent meitre auant . 
En sor que tot fames sunt receues à mouoir ceste action selonc l  escrit as sains empereurs Seuoir et Antonin  mais ce sunt celes qui le funt par pitié  si conme la mere à l  orfelin et sa norrice et s  aiole et sa suer . 
Et se aucune autre fame est de coi li preuoz uoie que ele ait grant pitié de l  orfelin  si que ele ne sormont pas la uergoigne de la nature as famez  mais se ele est meue par pitié et ele ne puet pas sosfrir le tort qui est faiz à l  orfelin  li iugez la doit receuoir et acuser celui qui a l  orfelin en garde . 
Li orfelin qui ont mains de .xiiii. 
anz ne puent pas acuser celz qui les ont en garde conme sozpeceneuz  mais cil qui ont pluz de .xiiii. 
anz puent bien escuser lor procureurs par le conseil de lor amis . 
Et ainsiz escristrent li saint empereur Seuoirs et Antonins . 
Cil est sozpeceneuz qui n  aministre paz lez chosez à l  orfelin par bonne foi  ia soit ce que il ait bien de coi restorer le damage que il li fait  si conme Iulyens escrit . 
Cil meismez Iulyens descrit que li desfenderez puet estre mis arrere conme sozpeceneuz ainz que il conmaint à aministrer les choses à l  orfelin . 
Se cil qui est ostés de la garde conme sozpeceneus en est ostés por sa tricherie  il est mal renoméz  et se il en est ostéz par sa corpe  il n  est pas mal renomméz . 
Se aucunz est acuséz conme sozpeceneuz  il li est desfendu que il ne s  entremete dez chosez à l  orfelin deuant que la cause soit finee  si conme il plest a Papinian . 
Et se li plez de la sozpeçon est conmenciéz  et cil qui estoit acuséz muert dedenz ce  li plaiz remaint . 
Se cil qui a .i. 
orfelin en garde ne uuet pas uenir auant por l  establir norriture à l  orfelin  il est contenu en l  epistre as empereurs Seuoir et Antonin que li orfelins soit mis en possession dez biens à celui qui l  a en garde  et se il i a aucunes chosez qui empirassent par demeure  il est conmandé que .i. 
procureres li soit donnés par qui elez soient uanduez . 
Cil porra dont estre ostés conme soupecenelz qui fet que norriture ne puet estre establie à l  orfelin . 
Et se il en dit mençonge  il noz plest que il soit ranuoiéz au preuost de la cité por estre puniz  autresi conme cil i est enuoiés qui donne deniers por auoir l  aministrasion d  aucune garde . 
Se il est proué que cil qui a esté franchis ait aministré par barat la garde dez fils ou dez neueus à son patron  il soit anuoiéz au preuost de la cité por estre punis . 
L  on doit sauoir en derrenier que cil qui aministrent par barat la garde qui lor est baillie en doiuent estre osté  ia soit ce que il osfrent plegez  car la pleuine ne change paz lor maués proposement ainz lor done pluz longuement la poesté de mal faire en la chose à ce que il ont en garde . 
Et noz croionz que cil sunt sopeceneuz qui est de tex meurs que l  en doit auoir sozpeçon de lui . 
Maiz li desfenderes qui est poures et non por quant il est loiaus et diligenz  ne doit pas estre ostéz de l  aministrasion conme sopeceneus . 
Ci conmence li secons liures des Institutes à l  empereur Iustinian . 
Cist titres est de la diuision des chosez . 
Noz auonz traitié es liures deuant cest de la droiture as personez  or uoionz des choses qui sunt en nostre patremoine ou defors . 
Les unes des chosez sunt conmunes à toz par le droit naturés  les autres sunt conmunes à une uniuersité et les autres ne sunt à nul . 
Et plusors en i a qui sunt à certains seigneurs qui sunt aquisez à chascun par diuersez causez  si conme noz mosteronz aprés . 
Ces chosez sunt conmunes par le droit naturel  li airs et li ans l  yaue  la mers et li riuagez de la mer  car il n  est desfendu à nul que il ne puise uenir au riuage de la mer  por tant que il se teigne des uillez et dez monumens et des edefiemenz  car ces chosez ne sunt pas de la droiture as genz autresi conme la mer . 
Tuit li floue et li port sunt conmun  et por ce est la droiture de peschier conmune à toz en port et en flueuez . 
Li riuagez de la mer est tant conme li floz porprent en yuer quant il est li graindrez de l  an . 
Li usagez des riuierez et des flueuez conmunz par le droit as genz  autresi conme cil des flueuez meimez . 
Chascuns a dont franche poesté d  aruer i et doner ses chaaries az aubrez qui croissent en la riue et de deschargier i sa nef autresi conme de nagier par le fleuue . 
Maiz la propriétéz des riuez est à celz qui sunt seignor des terres ioignanz  et por ce sunt leur li aubre qui i naissent . 
Li usagez des riuagez de la mer est conmunz par le droit as genz  autresi conme cil de la mer meismez  et por ce chascuns i puet faire une loge ou il s  i herberge et sechier sez rois et traire de la mer et l  on ne puet entendre que la proprietés n  en soit à aucun . 
Les chosez qui sunt es cités  si conme li theatre et lez autres choses qui sunt conmunes à cités  sunt conmunes à tote l  uniuersité et ne sunt pas propres à chascun . 
Lez chosez saintes et releigiousez ne sunt à nul  car ce qui est de la deuine droiture n  est biens à nul home . 
Lez chosez sunt saintez qui sunt sacrees à Damedeu par lez euesques  si conme lez eglisez et li don qui sunt saintefiié au seruice Damedeu  que noz desfendonz par nostre establisement que il ne soient uendu ne angagié for sanz plus de la raençon des chaitis . 
Se aucuns establit par s  autorité aucune chose conme sainte  ele n  est pas sainte mes esconmenie  et li lieu en coi eglises ont esté qui sunt depecies est encore sainz  si conme Papinianz escrit . 
Chascuns fet lieu religion par sa uolenté quant il i enfuet mors  et li leuz est toz suenz . 
Maiz il ne li list pas à enfouir le el lieu qui est conmunz à lui et à autre maugré soz conpaignon  maiz il li list bien à enfouir  maugré sez conpaignons  el sepucre qui est conmuns à lui et as autres . 
Et se .i. 
autres a l  usuaire d  un liu  il noz plest que cil qui en a la propriété ne puise pas faire cel lieu releigieus maugré à celui qui en a l  usuaire . 
Il list à aucun enfouir mort en aucun lieu par l  otroi au seigneur del liu et  ia soit ce que il ne le uuele pas  aprés ce que li mors i soit enfouis  non porquant li lieuz est faiz releigiex . 
Lez saintez choses  si conme li mur et les portes  sunt en une maniere de la deuine droiture et por ce ne sont elez es bienz à nul . 
Et noz disonz que li mur sunt saint por ce que paine de chief est establie contre celz qui i forfont aucune chose  et por ce apelonz noz saint confermement icelez partiez des lois en coi noz establisonz partie contre celz qui font contre la loi . 
Les choses sunt faites proprez à leur seigneurs en maintes manierez  car noz conqueronz la seignorie d  aucunes choses par le droit naturel  qui est apeléz li drois as gens  si conme noz auonz dit  et si conquerons la seignorie d  aucunes par le droit citeain . 
Il est dont mielz que noz conmençonz au plus uiel droit . 
Et il est aperte chose que li droiz naturelz est li pluz uielz  qui amena auant la droiture des chosez o l  umain lynage . 
Quar li drois citeains conmencierent à estre quant les citéz conmencierent à estre faites  et li maistre à i estre fet et les lois à estre escritez . 
Lez bestez sauuages et li oisel et li poisson  ce sunt toutez les bestez qui naissent en mer et en terre et en ciel  sunt par le droit as genz à celui qui lez prent  car ce qui auant n  estoit à nul est par naturel raison à celui qui lez prent . 
Ne il n  a point de diferance se aucuns prent en sa terre ou en l  autrui lez bestes sauuagez et lez oisiauz  mais se aucuns entre en autrui terre por chacier ou por oiseler  se li sires de la terre le uoit auant  il li puet bien desfendre que il n  i antre . 
Et l  on entent que quant que tu prenderaz de telz chose  se tu entant conme il sera en ta garde  et quant il sera eschapéz de ta garde  il reuenra en sa naturel franchise et laira à estre tuens et puis sera à celui qui le porra prandre . 
Et l  on entent que il a receu sa naturel franchise quant tu ne le puez mais ueoir  ou tu le uoiz bien mais il est en tel lieu que tu ne le porroiez paz legierement prendre . 
L  en demande se tu as si nauree une beste sauuage que ele pust bien estre prise  sauoir mon se l  on entant maintenant que ele soit toie . 
Et il plest à aucun que ele soit maintenant toie   tant conme tu la porsiuz  et se tu la laises à porsiure  ele laise à estre toie et est à celui qui la prant . 
. 
Et noz confremonz la daerriene sentence  car plusors choses porroient auenir qui te conuenroit à prendre la . 
La nature des mouches qui funt le miel est sauuage . 
L  en entent dont pas que cellez qui s  asient sor ton aubre soient toiez deuant que tu les aiez recoilliez en ton uaisel  plus que li oisel qui font lor nit en ton aubre . 
Et por ce  se unz autres les requiert  il en sera sires  et se elez i ont fet branches de miel  chascuns les porra oster . 
Ne porquant se tu uoiz que aucuns entre en ta terre tant conme la chose sera entiere  tu li porras desfendre que il n  i entre paz . 
L  on entent que li getons qui est uoléz de ton uaisel est tiens tant conme tu le puez ueoir et tu le puez porsiure legierement . 
Et se il est autrement  il sera à celui qui le porra prendre . 
La nature as poons et as colons est sauuage . 
Ne se ne lor tot pas que il ont acostumé à uoler s  en et à reuoler es maisonz  car autresi font lez mouches qui font le miel de qu  il est certaine chose que lor nature est sauuage . 
Et aucun ont cers si priués que il suelent aler en boiz et reuenir  et non porquant nul n  en nia que leur nature ne soit sauuage . 
Tel riuele est dont prouee en ces bestez qui par costume seulent aler et reuenir que l  on entende que eles soient totes toiez tant com eles ont corage de reuenir  car se eles laissent à auoir corage de reuenir  eles laisent à estre toies et sunt à celz qui lez prennent . 
Il apert que elez laisent à auoir le corage de reuenir quant elez laisent à reuenir selonc lor costume . 
La nature as gelinnez et as oiez n  est pas sauuage  et por ce poonz noz entendre que les gelines que noz apelonz sauuagez sunt autrez et lez oies que noz apelonz sauuagez sunt autres . 
Et por ce  se tez oiez ou tez gelinez sunt espoentees par aucun cas et elez s  anuolent  ia soit ce que tu en aiez perdu la ueue  non porquant eles sunt toiez en quel lieu que elez soient . 
Et qui les retient par corage d  auoir lez de gaaing  l  on entant que il fait larrencin . 
Lez chosez que noz prenons sor noz ennemis sunt maintenant nostres par le droit as gens  si que nez li franc home que noz prenonz sunt nostre serf  non porquant se il eschapent de nostre poesté et il reuienent en lor païs  il l  ancien estat . 
Lez pierrez precieusez et lez autres choses qui sunt troueez el riuage de la mer sunt maintenant par le droit naturel à celz qui lez treuent . 
Li foon qui sunt né des bestez qui sunt sozmises à aucun seignor sunt suen par cel meismez droit . 
Se que .i. 
fleuez a aioint à ton champ par chrestine est aquis à toi par le droit as gens . 
Crestine est uns acroisemens d  yaue qui uient celeement . 
Et il apert que ce soit aioint par crestine qui est aioint si petit et petit que tu ne puez paz entendre conbien il en i a uenu en chascun moment . 
Et se la force dou flouue a sostrait aucune partie de ton champ et ele l  a enioint au champ ton uoisin  il est aperte chose que ele est toie . 
Maiz se ele est longement aiointe au champ ton uoisin et li aubre que ele enporta o li ont fichiéz lor racinnez en la terre à ton uoisin  il apert de cel tans que il sunt aquis au chant ton uoisin . 
L  ile qui est en la mer  qui n  auient paz souent  n  est à nuz . 
Mais quant isle nest en .i. 
fleue  si conme il auient souent  se ele est droitement en mileu del flouue  ele est conmune à celz qui porsiuent lez chanz d  une part et d  autre del flouue  selonc la laise que chascuns chanz a pris de la riuiere . 
Maiz se ele est pluz pres de l  unne riue que de l  autre  ele est celz tant solement qui porsiuent le champ par deuers cele riue . 
Mes se li fleuez est deuiséz en aucune partie et il s  espant apréz parmi .i. 
champ si que il fet autressi conme .i. 
isle  li chanz est à celui à qui il estoit auant . 
Et se li fleuez laise del tot son naturel chanel et il conmence à corre par .i. 
autre lieu  li premiers chanelz est à celz qui porsiuent le champ lez la riuiere  et li nouiauz chanelz est d  autretel droiture conme li floues  ce est conmunz . 
Et se li fleues reuient en aucun tanz à son premier chanel  et li nouiaus chanelz uient derechief à celz qui porsiuent les chanz sor la riuiere . 
Il est autrement se toz li chanz à aucuns est couers d  yaue  car se ne mue pas la manieres del champ . 
Et por ce  se l  yaue s  en reua  il est aperte chose que li chanz soit à celui à qui il fu premierement . 
Quant aucunz a fet une chose d  autrui matiere  aucun suelent demander li quelz en est sire par naturel raison  ou cil qui a fet la chose  ou cil qui la matiere fu  si conme se aucunz fait uin d  autrui crapez ou oile d  autrui oliuez  ou froment d  autrui espiz  ou .i. 
uaisel d  autrui or ou d  autrui argent ou d  autrui arain  ou miéz d  autrui miel ou d  autrui uin  ou emplastrez d  autrui medecines  ou une nef ou une huge d  autrui mairrien . 
Et aprés plusor doutes que Sabinz et Procles i amenarent  la moiene sentence noz plot à celz qui quident que  se la chose puet estre ramenee    cil qui la fist en soit sirez . 
Et uesci l  exemple  .i. 
uaisiauz qui est forgiéz puet estre ramenéz à une masse d  or ou d  argent  maiz li uins ou li yaue ou li fromenz ni puet paz estre ramenéz à grapes ne à oliuez ne as espiz  ne li miés ne puet estre ramenés à miel et à uin . 
Et se aucuns a fet une chose partie de sa maniere et partie de l  autrui  si conme se il a fet miel de son uin et d  autrui miel  ou emplastres de sez mecinnez medecinnez ou dez autrui  ou robe de sa lainne et d  autrui  l  en ne doit paz doter que cil qui à fait la chose ne soit sirez en cest caz  car il n  i a paz mis tant solement sa painne  maiz une partie de la matire . 
Ne porquant  se aucunz a ancoisu en sa robe autrui propre  ia soit ce que la propre est pluz preciouse  ne porquant tot remaint à celui qui la robe est  por ce que la robe fu faite ains que la propre i fut aiointe  mais cil qui fu sires de la propre aura action contre celui qui la prist  ou il la porra demander arriere qui qui l  enblast  ou cil qui fist la robe  ou autrez  car ia soit ce que lez choses qui sunt ataintez ne puent pas estre chalongiez  ne porquant eles puent estre demandees arriere as larronz ou as autres qui les porsiuent . 
Se lez matierez qui sunt à .ii. 
sunt asamblees et mises en une euure par la uolonté as seigneurs  l  euure qui est faite de cele asamblee est conmune à l  un et à l  autre  si conme se aucun ont mis ensamble lor uinz ou fondu ensamble lor or et lor argent . 
Et se lez matierez sunt diuerses et une chose en est faite  si conme miés est faiz de miel et de uin ou laitonz est faiz d  or ou d  argent  cil meismez drois est tenablez  car l  on ne doute pas que la chose ne soit conmune  en cest caz  et se lez matieres sunt asamblees par auenture et ne mie par la uolonté as seigneurs  queles qu  eles soient  ou d  une meismez meniere ou de diuersez  il noz plest que cil meismez drois soit tenablez . 
Et si le fromenz Tyce est melléz a ton froment  se ce est par uostre uolenté  il sera conmunz  car ce qui estoit propre à chascun de uoz est mis ensamble par uostre assegement . 
Maiz se ce a esté fait par auenture  ou Tyces asamble son froment au tien sanz ta uolenté  il n  apert pas qu  il soit conmunz  car chascuns remaint en sa propre sustance . 
Il n  apert pas que li fromenz soit conmunz pluz que li fouz qui est asambléz de tes bestez et des seuez  et se li uns de uoz retient tot cel froment  actionz apartient à l  autre sor la chose  portant conme il i a del sien en froment . 
Cil est contenuz en l  ofice au iuge que il regart que li fromenz à chascun estoit et combien il en i auoit . 
Quant aucuns edefie en sa terre d  autrui matiere  l  en entent que il est sirez de l  edefiement  car ce qui est edefié ensuit la nature de la terre . 
Ne porquant cil qui fu premierement sires de la matiere  ne laise pas à estre sires  mais il ne le puet pas chalongier dedenz ce ne plaidier por faire la aporter auant  por la loi des .xii. 
tablez  en coi il est contenu que nuz ne soit constrains d  oster autrui cheuron  se il est aioins en sa maison  ainz en rende au doublez ce que il uaut  par l  action qui est apelee de cheueron aioint . 
Par non de cheuron est entendue tote matiere de coi ediefement sunt fait . 
Et ce a esté porueu que il ne conuainne depecier lez edefiemenz . 
Maiz se li edefiemenz est depeciéz par aucune cause  se li sirez de la matiere n  en a eu le pris a dobles  il lez porra lors chalongier et plaidier por faire la aporter auant . 
Et encontre ce  se aucunz edefie de sa matiere en autrui terre  la maisonz soit à celui à qui la terre est . 
Maiz cil qui estoit sires de la matiere en pert en ce cas la proprieté  car l  en entent que ele est estrangie par sa uolenté  dés que il sauoit que il edefioit en autrui terre . 
Et por ce  ia soit ce que la maisons soit depecie  il ne puent chalongier la matiere . 
Il est certaine chose que  se cil qui a edefié la maison en autrui terre en est en possession  et li sirez de la terre uuet que la maison soit soie  ne il ne paie pas le pris de la matiere et les louiers à celz qui ont faite la maison  il puent estre mis arriere par exsepcion de tricherie  se cil qui edefia la maison porsiuoit la terre par bonne foi . 
Quar se il sauoit que la terre estoit autrui  l  on li puet dire que il edefia folement en la terre que il sauoit bien que ele estoit à autrui . 
Se Tyces a mis autrui plante en sa terre  elle sera soie . 
Et encontre se  se il a mis sa plante en la terre Mene  la plante sera Mene  se la plante a en l  un cas et en l  autre fichiés sez racinnez en la terre . 
Maiz ainz que ele ait fichiéz sez racinnez  ele est à celui à cui ele estoit ainz que ele fust plantee . 
Et ainsiz  dés que la plante fiche en terre sez racinnez  la proprietéz en est muee  et se li aubre Mene aprient la terre Tyce et il i fiche sez racinnez  noz disonz que li aubres est Tyces . 
Et raisons ne sosfre paz que l  on entende que li aubrez soit à autre que à celui en cui terre il est enracinnéz . 
Et por ce se uns aubres si est pres des bonnez de .ii. 
chanz et il est racinés en l  un et en l  autre  il est conmunz . 
Par cele meismez raison que les plantes qui sunt racinnees en la terre sunt au seignor de la terre  sunt suen li blef qui i sunt semé  autresi conme cil qui a edefié en autrui terre puet estre desfandus par exseption de tricherie . 
Selonc lez chosez que noz auons dites  se li sires del champ li demande l  edefiement  se puet desfendre cil qui a semé autrui terre à ses despanz . 
Lez laitres d  or sunt à celz qui li parchemins est  autresi com les choses qui sunt edefies et semees en terre sunt au seigneur de la terre . 
Se Tyces a escrit en ton parchemin .i. 
yne ou unez itroites ou une orison  Tyces n  est paz sires de celle euure  mais tu . 
Maiz se tu demandez à Tyce tes liures ou ton parchemin ne tu n  es pas aparilliéz de paier lui le pris de l  ecriture  il s  en porra desfendre par exception de tricherie  se il en entra en possession par bonne foi . 
Se aucunz a point en autrui table  li un quident que la table soit à celui qui fist la pointure  et il est auis as autres que la pointure quele qu  ele soit est à celui qui la table estoit  maiz il noz samble mielz que la table soit à celui qui fist la pointure  car il seroit laide chose que la pointure à .i. 
tres bon poindeur suist fuist le seigneur d  une poure table  et por ce  se li sires de la table la porsiet toute painte et cil qui l  a painte la demande ne il ne uuet pas paier le pris de la table  il porra estre mis arriere par exception de tricherie . 
Et se cil qui l  a point la porsiet  il conuient que porfitable actions soit donee au seignor de la table contre lui  et en cest cas  se il ne paie le pris de la painture  il porra estre mis ariere par exception de tricherie  se cil qui l  a point la porsieut par bonne foi . 
Et il est aperte chose que se cil qui point la table ou autrez la porsiet par male foi  actionz de larrencin en apartient au seignor . 
Se aucunz achate .i. 
champ par bonne foi de celui qui n  en estoit paz sires mais il quidoit que il en fust sirez  ou il l  a receu de lui par bonne foi en don ou par aucune droite cause  il noz plest  par naturel raison  que li fruit que il en a receu soient sien por sa cortiueure et por sa painne . 
Et por ce  se li sires dou champ uient auant et il le chalonge  il ne puet pas plaidier o lui por le fruit que il en a receu  quil sunt dezpandu . 
Maiz ce n  est pas otroié à celui qui a porsiz autrui champ à son esciant  et por ce sera il constrains de rendre les fruis et le champ . 
Cil a qui li usuaires del champ apartient n  est par faiz sires des fruis se il ne les a receuz  et por ce  se il muert ains qu  il ait recoilliz lez fruis  ia soit ce que il soient meur  il n  apartient pas à ses oirs  ains sunt aquis au seignor de la propriété . 
Et pou s  en faut que ce n  est dit del cortiueor . 
Li foon sunt conté es fruiz des bestez autressi conme li laiz et la lainne . 
Et por ce li aignel  li cheuerel et li ueel et li porcel sunt déz que il sunt né à celui qui a l  usuaire dez bestez . 
Li enfant à la serue ne sunt pas del fruit  il apartienent dont au seignor de la proprieté  car il sambloit male chose que uns hom fust fruis por ce que tuit li fruit des chose sunt coilli por causez dez homes . 
Maiz se aucuns a l  usuaire d  un fon  il doit metre des foonz en lieu des bestez qui sunt mortez   doit il planter autres  car il doit par droit cortiuer les choses et user conme prodom . 
Li saint empereres Adrianz enseui le naturel droit et otroia que li tressors que aucunz treue en sa terre soit à celui qui le treue . 
Et se aucuns le treue en autrui terre par auenture et sanz proueance  il otroia que la moitiés en soit à celui en qui terre il est trouéz et la moitiés à celui qui le treue . 
Et se aucunz le treue en la terre l  empereor  il est establi que la moitiéz en soit à l  empereor et la moitiéz en troueor . 
Et à ce s  acorde que se aucuns le treue en conmun leu ou en lieu qui apartiegne à la borse l  empereor  la moitiéz an soit soie et la moitiéz à la cité ou à la borse l  empereor . 
Noz aquerons lez choses par droit naturel quant elez noz sunt liureez  car il n  est rienz qui pluz s  acort a droit naturel que faire la uolenté au seignor qui uuet que sa chose soit baillie à autre . 
Et por ce  de quel maniere la chose corporel soit  se ele puet estre baillie et cil qui en est sirez la baille  ele est estrangie . 
Les possissions que aucunz tient dont par treuz sunt estrangez en ceste meismez meniere  les possessionz que l  on tient par treu sunt celez qui sunt es contrees et il n  a nule disferance par nostre establissement antre les et celes de Lombardie . 
Et se lez choses sunt bailliez par cause de don ou par aucune autre droiturel cause  elez sunt estrangiez sanz nul doute . 
Cellez qui sunt uandues et liurees ne sunt paz aquitees à l  achateur  se il ne paie au uendeur le pris ou se il ne l  en fait satisfacion en autre maniere  si conme par plegez ou par gage . 
Et ce est contenu en la loi des .xii. 
tablez  ne porquant l  on dit que ce auient par le droit naturel . 
Maiz se cil qui uandi la chose se tient à ce que li acheteres li couenance loiaument  l  on doit dire que la chose est maintenant à l  achateor . 
Ne il n  a point de disferance se li sirez baille à aucun sa chose ou .i. 
autre à qui la possessions en est otroié li baille par sa uolenté . 
Et par ceste raison  se aucunz a baillié à aucune franche aministracion de totez sez besoingnez et cil aminnistrerez uant aucunez dez choses son seignor et il la liure  ele est à celui qui la reçoit . 
Il auient aucune fois que une uolantéz  sanz liurer la chose  sosfist à estrangier la  si conme se aucuns te uent ou il te donne la chose que il te presta ou que il te bailla à garder . 
Car ia soit ce que il ne la te baillast paz por cause de don ne de uente  ne porquant  dés que il uuet que tu la taingnez en tel maniere  la proprietés en est toie  aussi bien conme se il le t  eust baillie en cel non . 
Et se aucunz a mis ses marcheandises en une chambre et il lez uent et baille à .i. 
acheteur lez clez de la chambre  il li baille lez proprietéz des marcheandises . 
Et aucune fois auient que la uolentés au seignor que il a enuers personne qui n  est pas certainne li donne la proprieté de sa chose  si conme quant .i. 
sires gete en une grant asamblee d  omez .i. 
faisel de lances et ne set pas laquelle chascuns doit auoir  ne porquant il uuet que chascune que cil porra auoir soit siue  dés que chascuns en prent .i. 
 si en est il sirez . 
Et par ceste raison apert il ueritéz que se aucuns degerpist sa chose et .i. 
autres la prent  ele est maintenant seue . 
La chose est gerpie que li sirez laise par tel pansee que il ne uuet que ele soit pluz seue  et por ce laise il maintenant à estre en sirez . 
Mais il est autrement dez chosez qui sunt getees en tempeste de mer por cause d  alegier la nef  car eles sunt toziors à lor seigneurs  por ce que il est aperte chose que il ne les getent pas par corage que il ne uuellent que elez soient leur  maiz por garder de peril elz et leur nef . 
Et por ce  se la force de la mer les enmaine à la riue et aucunz les prent por corage d  auoir les de gaaing  il fet larrencin . 
Et il est prest que autresi de ceste chose  conme de ce qui chiet à aucun qui cheuauche si que il n  en set rien . 
Cist titres est des choses qui ne sunt pas corporex . 
En sor que tot  lez unez des choses sunt corporelz et lez autrez ne sunt pas corporelz . 
Lez chosez corporelz sunt celez qui puent estre atouchiez par lor nature  si conme terre  home  robe  ors et argenz et plusors autres chosez qui ne porroient paz estre nombrees . 
Lez choses qui ne sunt pas corporelz sunt celez qui ne puent estre atouchiez et telez sunt celez sunt celez qui ne puent estre en droiture si conme heritagez  usuairez  usaiges et obligemenz quel que il soient . 
Ne l  en ne doit pas faire force en ce que chosez corporelz sunt contenuez en heritage  car li fruit qui sunt receu del champ sunt corporel  et ce qui noz est deu par aucun obligement en corporel si conme chanz  sers et deniers  mais la droiture de l  eritage  et la droiture dou serf d  aucune chose  et la droiture d  aucun obligement ne sunt pas choses corporelz . 
En cel nombre sunt lez droiturez dez possessionz de chascunz et de celez dez cités  qui sunt apelees seruise . 
Cist titrez est des droitures des possessionz . 
Les droiturez dez possessionz des chanz sunt cestez  sentiers  charriere  uoie  duis d  eue . 
Sentiers est la droiture que aucunz a d  aler par autrui champ sanz mener beste . 
Charriere est la droiture de mener i beste en charrete . 
Cil qui a dont santier n  a paz charriere  mais cil qui a charriere a santier et en puet user sanz mener i beste . 
uoie en droiture d  aler par autrui champ et de mener i beste ou charrete  car uoie contient en soi et sentiers et charriere . 
Doiz d  eue est la droiture de mener eue par autrui champ . 
Li seruise dez possessionz dez citéz sunt ioint as edefiemenz et il sunt dit des citéz por ce que noz apelonz toz edefiemenz possessionz des citéz  neis se il sunt fet an la uoie . 
Li seruisez des possessionz des citéz sunt que li un des uoisinz sonnent le marrien à l  autre  et que il lise à l  un des uoisinz à metre sa soliue suz le mur à l  autre  ou que aucunz reçoiue sor sa terre ou suz sa maison le degout de la maison son uoisin  et que aucuns se gart d  edefier sa maison en tel maniere que ele nuise à la lumiere de la maison son uoisin . 
Aucun quident par droit que l  on doie conter es seruises des possessionz des chanz la droiture que aucunz a de puisier eue par desuz autrui terre et d  amener i ses beste à l  eue  et la droiture de paistre sez bestez et de cuire chauz et de fouir pierres en autrui terre . 
Et ces choses sunt apelees seruisez de possessions por ce que elez ne puent estre establiez sanz possessionz  car nuz ne puet aquerre possessionz de chanz ne de citéz fors cil qui a possessionz  ne nuz ne le puet de uoir  fors cil qui a possession . 
Se aucunz ueut establir à son uoisin aucune droiture  il le doit faire par couenances d  une part et d  autre  et aucunz puet en son testament condanpner son oir que il ne face sa maison si haut que ele nuise à la maison son uoisin  ou que il suesfre que il mete sa soliue suz son mur  ou que li gouz de sa maison chaie sor sa terre  ou que il li sosfre à auoir parmi son champ sentier ou charriere ou doiz d  eue . 
Cist titrez est d  usuaire . 
Usuairez est la droiture que aucuns a d  user autrui chosez  sauue la sustance des chosez . 
Et ceste droiture est en chose corporel  et quant la chose faut  il couient que la droiture faille . 
Usuaires est departis de la proprieté  et ce auient en plusors menierez  si conme quant li usuairez d  une chose est laisiéz à aucun  car li oir a la nue proprieté  et cil a l  usuaire à qui il est laisiéz  encontre ce  se il laise le champ sanz l  usuaire  cil à qui il le laisa en a la nue proprieté et li oirs en a l  usuaire  et il puet laisier à l  un l  usuaire et à l  autre la proprieté sanz l  usuaire . 
Et se aucunz uuet doner à .i. 
autre usuaire sanz testament  il doit faire par conuenancez d  une part et d  autre . 
Et que lez proprietéz ne fussent toz iors sanz preu  se li usuairez an fust departiz à toz iors  il noz plot que li usuairez faillist en certainez manierez et reuenist à la proprieté . 
Usuairez est establis ne mie tant solement en terrez ne en maisonz  mez en sers et en bestes et en autrez chosez  fors en celez qui sunt gastees par user en  quar icelez choses ne reçoiuent usuaire ne par le droit naturel ne par le droit citeain . 
Et en cest nombre sunt uinz  oilez  fromenz  robez  et aprés ces chosez sunt denier nombré  car pou s  en faut que il ne faillent par usaige quant l  on les mue souent . 
Mais li senaz iuia por cause de porfit que li usuaire de tez chosez puent estre establi si que cautions soit donee au seigneur de la proprieté que elez li seront randuez quant li usuaires faudra . 
Se li usuaires de deniers est donc laissiéz  il sunt baillié à celui à qui il est laissiéz à faire conme del suen  il doit doner causion de randre autretant de deniers quant li usuairez faudra en aucune maniere . 
Lez autrez chosez soient bailliéz à celui à qui li usuairez en est laissiéz  si que elez soient seuez  maiz elez soient auant proisiez  et il doint caution de randre autretant de deniers com eles seront prisiez quant il morra ou quant li usuaires faudra en autre maniere . 
Li senaz n  establit dont pas usuaire de telz chosez  car il ne pooit mes establir autresi conme usuaire par caution . 
Usuaires est finéz se cil à qui il fu donéz le quite au seignor de la proprieté  car se il le cuite à .i. 
autre  ce ne uaut rien  et se cil qui a l  usuaire d  aucune chose en aquiert la proprieté  que l  en apele confremement  il est certaine chose que la droiture de l  usuaire faut . 
Se lez maisons de coi aucunz a l  usuaire ont esté arses ou elez sunt chaoitez par terre moite ou par lor mauestié  il conuient que li usuairez faille ne il n  est paz puiz deux à celui qui li auoit auant . 
Usuairez est finéz par la mort à celui qui il estoit establi et par les .ii. 
greignors amenuisemenz de chief . 
Quant usuairez est toz finéz  il reuient à la proprieté  et li sirez de la proprieté conmence de cel tenz à auoir en la chose pleniere poesté . 
Cist titres est de nu usaige . 
Ou usaiges seut estre establiz en cele meismez meniere en coi usuairez est establiz  et si est finéz par celez meismez menierez par coi usuairez est finéz . 
Maiz il a mains de droiture en usaige que en usuaire  car cil qui a le nu usaige d  un champ n  i a fors tant sanz pluz que il use des herbez et des pomez et des flors et des autres chosez à ce que mestier li est chascun ior  et il li list à demorer en champ tant sanz pluz conme il puet demorer sanz faire mal au seignor et sanz empaiechier celz qui cortiuent le champ  ne il ne puet uandre ne donner ne louer à .i. 
autre la droiture que il i a  mais cil qui a l  usuaire puet faire totes ces chosez . 
L  on entant que cil qui a l  usaige d  unne maison i a tel droiture que il seuz i puet habiter ne il ne puet pas baillier à autre cele droiture  et à paines a il esté receuz que il li lise à herbregier i .i. 
hoste  maiz il ait pooir d  abiter i o sa fame et o sez enfanz et o cels que il a franchis et o lez autres franches personnes de coi il use mains que de sez sers . 
Et il est couenable chose que  se li usages d  une maison apartient à une fame  il lise hà habiter li otot son mari . 
Et cil à qui li usages dou serf apartient puet user tant solement de son seruise  ne il ne li est otroié en nule maniere que il baut à autre sa droiture  et cil meismez drois est en .i. 
iugement . 
Et se li usages d  un fouc de brebis est laissiés à aucun  il ne puet pas user del lait ne des agniauz ne de la lainne  car ce sunt li fruit  mais il puet user de fienz à fienbrer sez chanz . 
S  abitacionz est laisie à aucun en establie en aucune maniere . 
Il n  apert que ce soit ne usaigez ne usuairez  ains est autresi conme une droiture toute propre . 
Et noz auons premis por le profit dez choses  selonc la sentence Marcel  à celz qui ont habitation que il en puissent user en louer la à autre . 
Il noz sosfise que noz auons ci dit dez seruises et d  usuaire et d  usaige et d  abitacion . 
Noz traiteronz dont d  iretagez et d  obligemenz en lor lieuz . 
Noz auons dit aucune some en quel maniere choses sunt aquisez par le droit as genz  or uoionz conment eles sunt aquisez par le loial droit et par le chiteain . 
Cist titres est de celui qui achate par bone foi la chose de celui qui n  en est pas sires . 
Il auoit esté establi par le droit citain que se aucuns achetoit un chose par bonne foi de celui qui n  en estoit pas sirez  que il cuidoit qu  i en fust sires  ou il l  auoit receu de lui en don  ou par aucune droite cause  se cele chose fust mouable  ele fust seue en totes terres se il la tenist .i. 
an  et se ele fust mouable  il li couenist tenir iusque à .ii. 
anz ainz que il le guaaingnast par longue tenue en Lombardie tant solement  que les seignoriez des choses ne fussent en doute . 
Et por ce que ce estoit establi et li ancien quidoient que li deuantdit tant sosfisassent as seignors à enquerre lor chosez  une millor sentence noz plot  que li seignor ne perdent lor chosez en pou de tens et que ce ne soit pas encloz en certain leu . 
Et por ce noz feimez sor ce .i. 
establisement en coi il est contenu que lez choses muablez soient guaaingnies par longue tenue de iii. 
anz  et celez qui ne sunt pas muables par pluz lonc tanz  ce est par .x. 
anz antre celz qui sunt present  et par .xx. 
antre celz qui ne sunt pas present . 
Et en ce meismes menieres soient aquisez les seignories dez choses par possession  ne mie tant solement en Lombardie  mais en totes les terres qui sunt gourenees par nostre empereres . 
Mais aucune foiz auient que se aucuns porsuit par bonne foi une chose tres longuement  nule longue tenue ne la puet faire soie  si conme se il porsiet franc home ou chose sainte ou relegieuse ou serf fuitif . 
Lez chosez emblees et celez qui sunt porsisez à force ne puent paz estre gaaignies par longue tenue  . 
Et ce qui est dit par la loi desfent que les choses qui sunt emblees ou porsises à force ne puissent estre guaaingnies par longue tenue n  apartient pas à ce que li lerres qui porsiet une chose  car autre raisons lor tot à conquerre la  ce est ce que il la porsient par mal foi  mais nus autres n  a pooir de guaignier la par longue tenue  ia soit ce que il l  ait achetee par bonne foi ou receue en autre meniere droiturel de celui qui l  auoit emblee ou qui la porsiuoit par force . 
Quar cil fet larrencin qui uant chose qu  il set bien qui est autrui  ou qui l  a baillie par autre cause . 
Maiz non porquant il est aucune foiz autrement  quar se li oirs uant ou done à aucun par bonne foi la chose qui auoit esté prestee au mort  ou louee ou baillie en garde  et il quide que ce soit de l  eritage  ou il l  a donee an doaire  il n  est paz doute que cil qui la reçoit ne la puise guaagnier par longue tenue  car cil qui li bailla la chose ne l  auoit paz par larrencin  car li oirz qui la uendit par bonne foi conme seue n  i fist pas larrencin . 
Et se cil à qui li usuaires d  une serue apartient quide que sez anfes soit siens et il le uent ou il le donne  il ne fet paz larrencin  car larrencins n  est paz faiz sanz ouurage d  embler . 
Et il puet auenir en autres menierez que quant aucuns baille à .i. 
autre autrui chose sanz uice de larrancin  cil à qui ele est baillie la puet guaingnier par longue tenue . 
Cist drois s  eztent bien as chosez qui ne sunt paz muablez  si conme se aucuns porprent sanz force la possession d  un liu por ce que cil qui en est sires est fors del païz  ou por sa negligence  ou porce que il est mors sanz oirs  car ia soit ce que il porsiet le champ par bonne foi  de coi il set bien que il est atenu  ne porquant se il le baille à autre qui le reçoit par bone foi  cil le porra gaaignier par longue possession  car il n  a paz receu chose emblee ne chose qui est esté porsise par force . 
Et la sentense à aucun des anciens est abatue  qui quidoient que larrencins fust faiz del champ ou del liu  et l  on a porueu par les establisemenz as princez à celz qui porsient les choses qui ne sunt paz muablez  que longue possessionz et de coi l  on ne doute paz ne lor puisse estre tolue . 
Et aucune foiz auient que chose emblee ou porsise par force puet estre guaaignie par longue tenue  si com se ele reuient par tel maniere en la poesté son seignor  car lors en est ostéz toz li uicez et la langue tenue li uaut . 
Chose qui aparteigne à la borse l  empereor ne puet estre guaaingnie par longue tenue  mais par puissant escrit que quant li bien sunt escheoit à la borse l  empereor et il ne li est pas encor denoncié  se aucunz en achate une chose par bonne foi et ele li est liuree  il la puet gaaignier par longue tenue et ainsiz l  escrirent li empereor Pius et Seuoirs et Antonins . 
Et l  en doit sauoir au darenier que la chose doit estre tele que ele n  et nule uice en li  à ce que cil qui l  a achetee par bonne foi ou qui la porsiet par autre droite cause la puisse guaaingnier par longue tenue . 
Erreurs de fause cause ne dome pas longue tenue  si conme se aucuns quide que il ait acheté ce que il n  a paz acheté et il le porsiet  ou se il porsiet autresi conme par don ce qui ne li a pas esté donné . 
La longue possession que il auoit conmencié à ualoir au mort est contenue à son oir et à celui qui a la possession de sez bienz  ia soit ce que il sache bien que li chanz soit autrui . 
Se li mors n  ot droitures conmencement de possession  nostre establisemenz uaut à son oir ou à celui qui a la possession de sez bienz  ia soit ce que il n  en sache rien . 
Et li empereor Seuoir et Antonin escristrent que il couient autresi garder que li tanz de la longue tenue soient continué entre le uendeur et l  acheteur . 
Il est contenu el banissement au saint empereor Marc que cil qui achate autrui chose de la borse l  empereor la tient .u. 
anz apréz ce que ele li est uandue se li sires de la chose la demande puiz  il puet estre mise arriere par exception . 
Li establisemens à l  empereor Zenon a bien porueu à celz qui reçoiuent aucune chose de la borse l  empereor par uante ou par don ou par aucunne droiture tytre  si que il soient maintenant seur et uainqueor se il en meuent plet ou il en est esmeus contre elz . 
Il lise à celz qui quident que aucunnez actionz lez aparteignent por les choses qui sunt donnees ou enguagies ou uandues que il en mouent plet contre nostre saint tressor iusqu  à .iiii. 
anz . 
Et nostre sainz establissemenz que noz auons fait nouelement establi de celz qui reçoiuent en dons aucune chose de noz ou de la noble empereris ce meismez qui est contenu es deuanz dis establissemenz des choses qui sunt estrangiez par la borse l  empereor . 
. 
ens manieres de dons sont  car li un sunt fait par cause de mort et li autre ne sunt pas fet par cause de mort . 
Donz qui est faiz por cause de mort est cil qui est faiz por sozpeçon de mort  quant aucunz donne une chose en tel maniere que  se il muert  il soit à celui qui la reçoit  et se il garist il ait arriere sa chose  ou se il se repent del don  ou se cil à qui il done muert auant . 
Cist don qui sunt fet por cause de mort sunt ramené par toutez chosez à meniere de laiz . 
Car por ce que li sage home doutoient sauoir mon se ce estoit donz ou laiz  et il i auoit signe de l  une et de l  autre cause  et li un l  amenoient à une maniere et li autre à une autre  noz auonz establi que il soient en toutez choses samblablez à .i. 
laiz  et il soit ainsiz conme nostre establisemenz le confrema . 
Et à une somme sonmez  donz por cause de mort est quant cil qui done la chose uuet mielz que ele soit seue  se il uit  que à celui à qui il la donne  et si uiaut mielz que cil à qui il la donne l  ait que sez oirs . 
Autre don sunt qui sunt fait sanz nule pansee de mort que noz apelonz entre lez uis  qui ne sunt paz aconpaignié as laiz  et se il i sunt parfait  il ne puent pas estre rapelé . 
Il sunt parfait quant li doneres esclaire sa uolenté par escrit ou sanz escrit  et nostre establissemenz uoit que il coueigne que la chose qui est ainsiz donnee soit baillie autresi conme cele qui est uandue  si que se ele n  est baillie et li donz ait force pleniere parfaite  et il coueigne par force que li donneres li baut . 
Et por ce que li prince qui furent ça en arriere uoloient que li don fussent confremé par escrit se il ualoient pluz de .c. 
solz  nostre establisemenz crut la quantité dusqu  a .uc. 
solz et uot que tel don fussent establi sanz escrit . 
Et aucun don sunt que il ne couient pas confremer  ains ont an soi pleniere fremeté . 
Et noz auonz troué par desuz ce plusors chosez qui donent as donz pleniere fremeté  et toutez choses puent estre conquillies par noz establisemenz que noz auonz deuant proposéz . 
Ne porquant  l  on doit sauoir que  ia soit ce que li don sunt tres plenier  ne porquant se cil a qui il sunt donné ne sunt tel conme il doiuent enuers les donneurs  noz auonz donné par nostre establissement as donneurs congié de rapeler les donz por certainnes causez  que cil qui ont donné lor choses autres ne sosfrent tort ou damage par ceuz à qui il les ont donnees selonc lez menierez qui sunt nombrees en nostre establissement . 
Une autre meniere de donz est entre les uis  de quoi li ancien sage home ne sauoient rien . 
Maiz li saint prince qui puis ont esté l  amenarent auant  qui est apeléz dons deuant noces  et ceste meniere de donz soit lor tenables quant li mariagez sera asambléz   et telz dons n  estoit nule foiz fez aprés le mariage . 
 Li sainz empereres Iustinianz nostre peres octroia que  se aucune tel chose auient  li donz deuant noces puise autresi estre creus puiz que li mariagez est asambléz  maiz lors n  estoit paz li donz couenablez por ce que li donz estoit apelés deuant noces  qui ainsiz pooit estre creuz aprés les noces . 
Mais nouz  qui uolonz plenterement espondre les establisemens et que li non s  ensieuent as chosez  auonz establi que tel don ne soient paz creu tant solement  ainz puissent estre fet tout de nouel  puiz que li mariage sunt asamblé et ne soient paz puis apelé deuant noces  mais puiz noces  et ensieuent en ce lez doairez  que autresi conme li doaire ne sunt pas creu tant solement apréz le mariage  ains sunt donné et establi tot de nouel  puissent li don qui sunt donné por noces estre creu et establi tot de nouel  non paz tant solement deuant le mariage  maiz aprés . 
Une autre meniere de conquest citeain estoit iadiz par droiture d  eschaiement qui estoit tele  se dui home auoient .i. 
serf conmun et li uns li donnoit franchise  ou en testament ou en autre meniere  il en perdoit sa partie en cel caz et ele escheoit à son compaignon . 
Maiz por ce que ce estoit mauuaise chose par exemple que li serf n  eust pas la franchise et que li seigneur qui estoient pluz humain i eussent domage  et cil qui estoient pluz cruel i guaeingnassent  noz uosinmez amender ce par nostre establissement conme chose plainne d  enuie . 
Et trouanmez une uoie par coi li uns et li autres des conpaignonz puisse user de nostre begnefice  et la franchise uaille à celui à qui ele est donnee por coi il est aperte chose que li ancien maistre de loi establirent plusors chosez contre les conmunes riulez  et cil qui a donné la franchise uaille  à celui à qui elle est donnee  por coi il est aperte chose que li ancien maistre de loi establirent plusors choses contre les conmunes riulez  et cil qui a donné la franchise s  esioïse  por ce que ses donz est establez et li autres n  i ait nul damage  ainz ait le priz de tel partie conme il auoit el serf  selonc ce que noz auonz iugié . 
Cist titres est que li hom ne uande le doaire sa fame . 
Il auient aucune foiz que cil qui est sires de la chose ne la puet pas estrangier  et cil qui n  en est paz sires a pooir d  estrangier la . 
Car il est dezfandu par la loi que Yuliuz fist que li maris ne uande maugré sa fame le champ qui li a esté donnéz à doaire  ia soit ce que il est suenz  et que il li est donnéz par cause de douaire  maiz nos amendanmes cele loi et l  amenanmes en millor estat . 
Et por ce que la loi auoient lieu es choses qui estoient en Lombardie tant solement et desfendoit lez uentes qui estoient faitez malgré as famez et que elez ne fussent engaigiez  noz meimes remande en l  une et en l  autre chose si que li estrangemenz soit desfenduz es choses qui sunt en autrez contrees que en Lombardie  et li obligemenz autresi  si que li unz ne li autres ne puisse paz estre faiz  ia soit ce que lez famez s  i asentent  que la fragilités as famez de lor nature ne lor tot à damage de lor sustance . 
Et encontre ce  li creancier puet bien uendre le gaige quant il est mis en couenant  ia soit ce que la chose n  est paz seue  maiz il apert par auenture que ce soit porce que l  on entant que li gaiges est uanduz par la uolenté au deteur qui mist en couenant dez l  enconmencement que li guages fust uandus se li denier n  estoient randu au creancier . 
Maiz conselz a esté mis par nostre establisement que li creancier ne soient enpaiechié de porsieure lor droiture et que il n  apert que li deteur perdent por noiant la seignorie de leur chosez  et certainne maniere a esté mise par coi li gage puissent estre uandu  et l  on l  a porueu assez bien à chascunne partie  ce est au deteur et au creancier . 
Noz deuonz ore estre amonnesté que cil ou cele qui sunt dedenz aage ne puent estrangier nule dolor chosez sanz l  autorité à celui qui les a en garde  et porce  se il preste à aucuns deniers sanz l  autorité à celui qui lez a en garde  il n  i conquiert nul obligement  car li denier ne sunt paz à celui qui lez reçoit  et por ce puent li denier estre chalongié se il sunt en aucun leu . 
Maiz se li denier que cil qui est dedenz aage a prestéz sunt dezpandu par bonne foi  il puent estre demandé arriere  et se il sunt despandu par male foi l  on en puet plaidier por faire lez amener auant . 
Maiz toutez choses pueent estre donees par droit à celui ou à cele qui sunt dedenz aage sanz l  autorité à celui qui lez a en garde . 
Et por ce  se unz deteurs paie à celui qui est dedenz aage ce que il li doit  il est mestiers que il ait l  autorité de celui qui l  a en garde  et se il li paie autrement  il n  en sera paz quitez  maiz ce a esté establi par aperte raison l  establisanmant que noz enuoianmez as auocas de Cesaire par l  amonestement Tribunian  haut home et questeur de nostre saint palaiz  en coi il fu ordonné que il lise à celui qui à orfelin esgarde  que il reçoit et pait les detez à l  orfelin par la sentence au iuge sanz nul damage . 
Et quant ce sera fait  se li iugez pronunce que li deteur à l  orfelin paie ce que il doit à celui qui l  a en garde et il li paie  il soit plenierement aquités par cele paie . 
Et se li paiemenz est faiz autrement conme ci que noz auons ordonné  se li orfelins a ses deniers sez ou il en est faiz pluz riches et il demande encore sa dete  il porra estre mis arriere par exception de tricherie  maiz se il li a despandu malement ou il li ont esté emblé  exceptions de tricherie ne uaudra rienz au deteur  ne por ce paiement ne remandra paz que il ne soit condenpnéz à paier les  por ce que il a paié folement sanz l  autorité à celui qui l  auoit en garde et n  a pas paié selonc nostre ordonnement . 
Et encontre ce  cil et celez qui sunt dedenz aage ne puent paz paier lor detez sans l  autorité à celui qui les a en garde  car ce qui est paié n  est pas à celui qui le reçoit  car il ne lor est otroié que il metent nule de lor chosez hors de lor mainz sanz l  autorité à celui qui les a en garde . 
Cist titres est de celz par qui noz aqueronz aucunne chose . 
. 
Aucune chose noz est aquise ne mie tant solement par noz meismes  mais par celz qui sunt en nostre poesté  et par les sers an coi noz auonz l  usuaire  et par noz sers et par autrui sers que noz porseons par bonne foi . 
uoions donz pluz legierement en chascunne de ces choses par soi . 
Il estoit dont iadis ainsiz que li enfant que li pere auoient en lor poesté quel que il fussent  ou fil ou fillez  aqueroient à lor peres tot ce qui uenoit à elz par aucune maniere  fors sanz pluz les chastiauz que il conquestroient par cheualerie  sanz nule autre distincion . 
Et ce estoit fait pardurablement  si que il lisoit au pere que il donnast ce qui estoit aquis par .i. 
de sez enfanz à l  autre ou à .i. 
estrange  ou qui il la uendist et baillast  si conme il uosist . 
Maiz il nos sambla que ce n  estoit paz humainne chose  si feismes .i. 
general establissement par coi noz espargnames et gardanmez az enfanz et as peres l  onor qui lor est deue . 
Noz confremanmez donc que se li enfant conquierent aucune chose par le chatel lor pere  se soit tot aquiz au pere selonc l  ancienne forme  quar ce n  est nus tors se ce qui est parti dou chatel au pere reuient a lui  et se li fiz aquiert acune chose par autre cause  li perez en aura l  usuaire et li filz en aura la seignorie  que ce que il a aquis par sez trauauz et par proesce fortune ne uaigne à autre et li tort à corroz . 
Et noz auonz establi el cas en coi il soloit ainsiz estre que quant li perez metoit son fil hors de son bail  il auoit congié par les ancienz establisemenz de retenir   la tierce partie dez choses qui ne sunt pas aquisez au pere par le fil  autreci conme se il prist loier por metre le hors de son baill  et il n  estoit paz humainne chose que li fiz perdit une partie de ses chosez por estre mis hors de bail  et que l  onor qui li est auenue par ce que il est fais de sa droiture descroise par l  amenuissement de sez chosez . 
Et por ce auonz noz establi que li peres qui pooit retenir la tierce partie de la seignorie des choses retaingne la tierce partie  non paz de la seignorie  maiz de l  usuaire  ainsiz remandront au fil toutes ses choses et li peres en sera pluz riches quant il aura la tierce partie de l  usuaire . 
Et ce noz est aquis qui a esté baillié à noz sers et ce qui lor a esté conuenancié  ou que il aquierent par aucune autre cause  et ce noz eschiet sanz nostre seu ou malgré nostre . 
Quar li sers qui est en nautrui poesté ne puet auoir nule chose qui soit seue  et se il est faiz oirs à aucun  il ne puet receuoir l  eritage se par nostre conmandement non  et se il reçoit par nostre conmandement  l  eritage est aquiz à noz  autresi conme se noz meismez fuissiemez fait oir  autresi noz est lais par elz . 
La proprietés ne noz est pas aquise tant solement par celz qui sunt en nostre poesté  maiz la possessionz  car de quel choze que il conquierent la possession  noz la porseuonz  et por ce noz est aquis par elz saisine et possessionz de lonc tanz . 
Il noz plet ainsiz des sers en coi nos auonz l  usuaire tant solement que quanque il aquierent de nostre chatel ou de lor paine soit nostre  et ce que il conquierent par autres causez soit à celui qui a la propriété en elz . 
Se cil sers est faiz hoirs d  un heritage ou .i. 
laiz li est laissiéz  ou aucune chose li est donnee  ele n  est pas à celui qui a en lui l  usuaire  maiz à celui qui en a la propriété . 
Et ce meismez noz plest de celui qui noz porseons par bonne foi  qui que il soit  ou franz ou autrui sers  et ce qui noz plest de celui qui en a l  usuaire noz plet de celui qui le porsiet par bonne foi . 
Ce qu  il aquiert dont autrement que par ces .ii. 
causez apartient à lui se il est franz  ou à son seigneur se il est sers . 
Mais quant cil qui porsiet serf par bonne foi l a tant porsis que il l  a guaaingnié par longue tenue  por ce que il est fez sires en ceste meniere  il puet conquerre par lui ce que il aquiert par toutes causez . 
Cil qui a l  usuaire ne le puet gaaingnier par longue tenue  premierement por ce que il ne le porsiet paz  ainz a la droiture d  usuaire sanz plus  et aprés por ce que il set bien que li sers est à autre . 
La proprietés de la chose ne noz est pas aquise tant solement par lez sers en coi noz auons l  usuaire ou par celz que noz porseonz par bonne foi  ou par franche personne qui il noz sert par bonne foi  mais par la possessionz . 
Et noz parlonz en toutes ces personez selonc la disfinicion que noz auonz dite auant . 
Autresi est se il ont aquise possession par nostre chatel ou par lor paine . 
Il apert dont par cez choses que rienz ne noz puet estre aquise par nule cause par les franz homes qui ne sunt pas sozmis à nostre droiture  et que noz ne porseons par bonne foi ne par autrui sers a en qui nos n  auons pas l  usuaire  et ce est ce que l  on dit que rienz ne puet estre aquis par estrange persone  fors ce qui noz plest qui soit aquis par franche persone  si conme par procureur  non pas tant solement à ceuz qui seuent maiz à celz qui ne seuent paz  selonc l  establisement au saint empereur Seuoir . 
Et par ceste possession en puet estre aquise la seignorie  se cil fut sirez de la chose  qui ou em bailla la possession ou longue tenue  se il n  en fu pas sirez . 
Il noz conuient que noz aionz amonesté iusques ci conment chascunne chose noz soit aquise  car la droiture de noz est aquise autreci conme les autres chosez . 
Noz raconterons pluz couenablement aprés comant les choses noz sont laisiez  que li mors conmande à son oir que il noz rande . 
Or uoions dont en quel maniere chose noz est aquise par uniuersité  se uoz estes donc fais oirs à aucun  ou uoz demandéz la possession de sez biens  ou se uoz l  auoés à fil  ou si bien uos sunt baillié por cause de garder les franchisez  toutes ces ses chosez uienent à uouz . 
uoions dont premierement des heritagez  de coi la condicionz est double  car heritages apartient à uoz ou par testament ou sanz testament . 
Et il couient premierement ueoir de celz qui noz apartienent par testament . 
Et por ce est il mestiers que nos espontions le conmencement d  ordoner testament . 
Cist titres est des testamens . 
Testamenz est apeléz por ce que ce est tesmoingnemenz de la pancee à celui qui le fait . 
Maiz que nule chose de l  ancienneté ne soit mesconneue  l  on doit sauoir que .ii. 
menieres de testament furent iadis en usage  de coi li unz estoit fais en pais et en oiseuse  et li autres estoit faiz quant on deuoit aler em bataille . 
Et apréz uint une autre maniere de testamenz qui estoit faiz quant on metoit aucuns hors de bail  autresi conme par une fainte uente . 
Cist testamenz estoit fez par deuant .u. 
tesmoins de citeainz de Rome  qui que tuit estoient en aage d  omme  et par deuant celui qui faingnoit que il achetoit celui que l  on metoit hors de bail . 
Maiz les .ii. 
premieres manieres de testament sunt desacostumeez dés le tanz as ancienz et  ia soit ce que la darreniere a duré pluz longuement  non porquant ele a ia laissié en partie à estre en usage . 
Mais les deuant ditez manierez de testamenz estoient raportees au droit citeain  et aprés fu establi par le banissement au preuost une autre forme de faire testament en coi il couenoit que nuz fust mis hors de bail  mais li saiel as .uii. 
tesmoins i sosfisoient  quar li seel as .uii. 
tesmoinz i estoient necessaire . 
Maiz quant li drois citeains et cil au preuost commença à estre ioins ensamble petit et petit en usee une concordance par l  usage as homez et par sez lez establisemenz et par les amendemenz  il fu establi que li .uii. 
tesmoing i fussent amené  si que li droiz citeains le requeroit et que lor subcristions fust faite et lor seel fussent mis el testament  si conme il est contenu es establissemenz et el banissement au preuost . 
Si que cist drois soit partis en trois parties et que li tesmoins et lor presence qui doit estre à faire les testamenz uaine del droit citeain  et les subscripcions à celui qui fet le testament et as tesmoins ueigne ueignent de la forme dez sains establisemenz  et li seel et li nombre dez tesmoins ueigne del banissement au preuost . 
Mais que nus baras ne soit faiz as testamenz et que il soient pluz ferm  nostre establisement aiosta à toutez cez chose que li nons à l  oir soit escris par la main à celui qui fait le testament ou as tesmoins  et toutes choses i soient faites selonc la forme de l  establissement . 
Tuit li tesmoing puent saieler le testament par .i. 
seel car autresi puet bien auenir que li .uii. 
seel brissent fussent d  une meismes antailleure  et si conme Ponpinius Ponponius dist  il list bien a aucun que il saiele d  autrui seel . 
Cil qui ont poesté de faire testament  il puent bien estre amené à estre tesmoing  mais fame ne anfez  ne sers  ne mus  ne sors  ne forcenéz  ne cil qui n  a pas l  aministracion de sez bienz  ne cil à qui les lois desfendent que il ne port tesmoignage ne puet pas estre el nombre de tesmoing . 
Mais se l  on quidoit que aucuns des tesmoinz fust franz el tenz que li testamenz fu faiz  et il aparut apréz que il estoit sers  li saint empereur Adrian et Seuoir et Antonins escrirent que il secorrent au testament par lor grace  que il soit autresi tenus conme se il fust tres bien faiz  por ce que  el tenz que li testamenz fu seeléz  tuit tenoient cel tesmoing por franc ne nus n  estoit qui meust plet de son estat . 
Li peres à celui qui fet le testament et cil qui est en sa poesté et dui frere qui sunt en la poesté leur pere puent bien estre fait tesmoing en .i. 
testament  quar rien ne tot que plusor tesmoing ne puent bien estre amené d  une maniere mesnie à tesmoingnier une besoingne . 
Cil qui est en la poesté à celui qui fet le testament ne doit paz estre contés el nombre des tezmoing  mais se li filz qui est en bail fet testament del chatel que il a acquis par cheualerie  ses peres n  en est pas tesmoins par droit  ne cil qui est en sa poesté  que li tesmoing à celz qui sunt d  une maniere mesnie est refusés en cest caz . 
Et cil qui est escris à estre oirs ne cil qui est en sa poesté  ne ses peres qui l  a en sa poesté  ne li frere qui sunt en la poesté à cel meismes pere ne puent pas estre tesmoing en ce le chose  car l  on croit que tote ceste besoingne qui est faite por ordonner testament est faite entre l  oir et celui qui fet le testament . 
Car ia soit ce que toz celz drois estoit trobléz et li ancien qui metoient arriere de porter tesmoing tesmoingnage en testament celui qui achetoit la maisnie  et celz qui estoient ioint à lui par poesté otroie otrioient que li oirs et cil qui sunt ioint à lui par poesté portassent tesmoingnage en testament  ia soit ce que cil qui ostroient ce amonestoient que l  en ne deuoit pas user mauaisement de droit  non porquant noz amendons cele forme et tornons lor amonestement en force de loi et ne dononz pas à l  oir ne as autres personez qui sunt iointes à lui congié de porter tesmoignage en testament  pluz que à celz qui encienement soloient acheter la maisnie  et por ce ne sosfrimes pas que cil escienz enciens establisemenz fust mis en nostre code . 
Noz ne desfendonz pas à celz à qui li lai sunt laisié et à qui li oirs doit randre aucune chose par le conmandement à celui qui fet le testament ne as autres personnes qui sunt iointes à elz que eles ne puissent porter tesmoingnage es testamenz  ains auons ce otroié espiciaument en .i. 
de noz establisemenz  et par milor raison en donnonz nous congié à celz qui sunt en lor poesté et à celz an qui poesté il sunt . 
Il n  a point de disferance se li testamenz est faiz en tablez ou en parchemin ou en autre maniere . 
Aucunz puet escrire .i. 
meismez testament en plusors lieuz  si que totez choses i soient faites selonc l  ancienne forme  et ce est aucune foiz necessaire chose se aucuns uuet par auenture aler outre la mer et porter o lui son testament et laisier le à son ostel ou por plusors autres causes qui auienent as humains besoins . 
Et noz disonz ce des testamenz qui sunt fet par escriz  et se aucunz uuet ordoner son testament sanz escrit par le droit citeain  se il i amaine .uii. 
tesmoins et il dist sa uolenté par deuant elz  sachés que cil testamenz est parfaiz et fers et estables par le droit citeain . 
Cist titres est des testamenz as cheualiers . 
La deuant dite forme de doner testamenz est pardonnee as cheualiers par les establissemenz as princes  por ce que il ne seuent pas tant de droit conme li autre . 
Car ia soit ce que il n  i amainent pas le loial nombre des tesmoins  ne garde l  autre solenpnité des testamenz  por ce ne remaint pas que lor testament ne soient à droit fet  ce est asauoir quant il sunt en bataille . 
Et nostre establisemenz a par droit ce amené auant . 
Coment que l  on sache dont sa darreniere uolenté  ou par escrit ou sanz escrit  li testamenz uaut por sa uolonté  mais il n  ont paz tel preuilege es autres tanz en coi il sunt hors de bataille  ou en lor maisonz ou ailleurs  mais il lor est otroié par la cheualerie que li il facent testament  ia soit ce que il soient ou bail lor pere  mais que ce soit par le conmun droit et icele forme soit gardee en lor testament que noz auonz dite es testamenz as autres . 
Et Tinianuz Treianus escrist et à Sauoirs des testamenz as cheualiers en tel maniere   Li preuileges qui est donnés as cheualiers que lor testament soient tenable  conmemt que il soient fait  doit estre ainsis entenduz que l  on doit premierement estre certain que li testamens a esté faiz  et il puet estre faiz sanz escrit  autresi conme cil à celz qui ne sunt pas cheualiers  se li cheualiers de qui bien on plaide par deuant toi apele home por dire sa uolenté par deuant elz  et il parla si que il esclaira que il uoloit que fust ses oirs  et à qui il uoloit doner franchise  il puet sambler que il a fait en ceste maniere testament sanz escrit et sa uolentés doit estre ferme . 
Et se il dist à aucun  si conme il seut auenir aucune foiz  ie te faz mon oir  ou ie te laz toz mes bienz  il ne conuient pas que ce soit gardé en lieu de testament  ne il n  apartient paz pluz à elz que à celz à qui cis preuileges n  est pas donnéz . 
Car se il fust autrement  il auenit legierement apréz la mort à aucun cheualier que tesmoing uenissent auant qui afremassent que il eussent oï dire à aucun que il laisoit toz sez bienz à aucun  et por ce fussent mestorné li uerai iugement . 
 Li cheualiers qui est mus ou sors puet bien faire testament . 
Maiz se ce lor est otroié par l  establissement as princez  tant conme il cheuauchent et il sunt en ost . 
Et se li ancien cheualier ou cil qui sunt fors de l  ost font testament  il le doiuent faire par le droit qui est conmuns à toz citeains  mais cil qui le feront en l  ost ne le feront pas par le conmun droit  mais si conme il uodront . 
Li testament que il feront conme cheualier uaudra dedenz l  an sanz plus que il seront anuoié en leur maison . 
Se il muert dont dedenz cel an et il a fait oir soz une condition qui ne puet auenir deuant que li anz est passéz  l  on demande se li testamenz uaut autresi conme testamenz à cheualier . 
Et il ne nos plest que il uaille conme testamenz à cheualier . 
Et se aucuns a fait testament ains que il soit cheualiers et il ne l  a parfait pas fait à droit et il est aprés ce faiz cheualiers  et tant conme il estoit en ost il a seelé cel testament et ia aroient i a aioint ou sostrait aucunes chosez ou sa uolentés est esclairie en autre maniere en cheualerie  l  on doit dire que li testamenz uaut por la nouele uolenté au cheualier . 
Et se cheualiers est donnés en adoption ou il est mis hors de bail son pere  sez testamenz uaut por la nouele uolenté  autresi conme testamenz à cheualier  ne il n  apert pas que il doie estre faiz uains por le mouement de son estat . 
L  on doit sauoir que lez lois qui furent faitez çà en arriere et li establisement as princes otroiarent à aucun que il eussent chatéz autresi conme chatex conquis par cheualerie et lor otroiarent que il feissent testament  ia soit ce que il fussent en bail . 
Et nostre establisemenz estendit ce pluz largement et otroia à toz que il feissent testament de tex chatex  mais que ce fust par le conmun droit  et se la forme de cel establisement est bien gardee  il ne lira a nul que il soit en doute de nule des choses qui apartienent a cel droit . 
Cist titres est à quelz personnes il loist à faire testament . 
Ne porquant il ne list pas à toz à faire testament . 
Car cil qui sunt sozmis à autrui droiture n  ont paz pooir de faire testament  si que ia soit ce que lor pere lor otroit otroient à faire testament  non porquant il ne le puent pas faire par droit fors cil que nos auons deuant nombréz  et meesmement li cheualier qui sunt en la poesté leur peres à qui il est otroié par les establisemenz as princes que il facent testament de ce que il ont aquis en cheualerie . 
Et ceste droiture fu donnee au commencement à celz tant seulement qui sunt en cheualerie par l  autorité Cesar et Nerue et Traian  le tres bon empereur . 
Et il est aprés otroié par l  autorité l  empereur Adrian as uiellars qui ont laisié la cheualerie par uiellesce  se il font dont testament de chatel que il aient aquis par cheualerie  li chateuz apartendra à celui de cui il ont fait lor oir  et se il morurent sanz faire testament et il n  ont nus enfanz ne nus freres  li cheuax chatelx apertendra à lor peres par droiture de seignorie . 
Et par ce poons noz entendre que se li filz qui est en la poesté son pere conquiert chatel par cheualerie  li peres ne li puet paz tolir ne li creancier son pere ne le puet pas uendre ne trauillier l  en en autre meniere  ne cil chateus ne sera pas conmuns à ses freres aprés la mort son pere  mais ce que il aura aquis par cheualerie sera suen propre  ia soit ce que il est ainsi par le droit citeain que li chatelz à tous à sauoir celz qui sunt en la poesté leur peres sunt autresi bien contees as perez conme li chatel as sers sunt conté as biens lor seigneurs  esceptees les choses qui por diuerses causes ne sunt pas aquises as peres selonc le saint establisemenz et meesmement selonc les noz . 
Se aucunz autres qui soit ou bail son pere  fors cil qui ont tel maniere de chatel  fait testament tant conme il sera en bail  il ne uaudra rienz ia soit ce que il muire puis que il sera mis hors de bail . 
Cil qui sunt dedens aage que barbe puet seult uenir à home ne puent faire point de testament  car li iugemenz de lor corage n  est nuz  ne li forcené qui n  ont point de saine pansee . 
Ne il ne puet chaloir se cil qui estoit dedenz aage quant il fet le testament est an aage quant il muert  ou cil qui estoit forsenéz quant il le fist reuient en son senz quant il muert . 
Se li forsené font testament el tens que lor forcenerie les antrelaise  il apert que il l  aient fait par droit  et li testamens uaut por ce que il le firent deuant la forcenerie  car li la forcenerie qui uient aprés ne deztruit pas le testament qui a esté faiz par droit  ne nule autre besongne qui ait esté à droit faite . 
Li folz despanderes à qui l  aministracions de ses biens est desfendue ne puet pas faire testament  mais cil est estables que il fist ains que l  iministracions l  aministrations de ses biens li fust desfandue . 
Li mus et li sors ne puet pas faire toz iors testament . 
Et noz parlons d  icelz sors qui n  oient ne tant ne quant  et ne mie de celui qui oit à tart . 
Autresi entent l  en que cil est mus qui ne parole point et ne mie cil qui parole à tart  car il auient souent que li sage home et li letré perdent le pooir d  oïr par plusors caz  et de parler legierement  et por ce nostre establisemenz les secort  si que il puissent faire testament en certain cas et en certaine maniere et les autres choses qui lor sunt otroiez . 
Et se aucuns conmence par aucune maladie ou par autre cas à estre mus ou sors aprés ce que il a fet son testament  por ce ne remaint pas que li testamenz ne soit tenablez . 
Li auuglez ne puet faire testament fors en la forme que la loi que Iustin mon pere establi . 
Li testamenz que cil fet qui est en chaitiuison tant conme il i est ne uaut rien  ia soit ce que il reuaigne de la chaitiuison  mais cil que il fait fist tant conme il estoit en sa cité uaut conment que il soit  ou se il reuient de la chaitiuison  ou se il i muert . 
Cist titres est des deseritemens des enfans . 
Ceste forme que noz auonz auant dite ne sosfist pas à ce que li testament uaillent en totes manierez . 
Mais cil qui a son fil en sa poesté se doit entremetre que il face de lui son oir par non  et se il le trespasse sans rienz dire de lui  li testamenz ne uaut rien  mais se li filz muert ainz que ses peres  nuz ne porra estre oirs par cel testament porce que li testamenz ne ualut rienz dés l  encommencement . 
Li ancien n  esgardoient pas ainsiz des fillez ne dez enfanz qui descendoient dez filz quel que il fussent  ou masle ou femelez  mais se il n  estoit estoient faiz oir  li testamenz n  estoit paz por ce quasséz  mais la droiture d  eschiemant lor estoit donnee iusqu  à une certaine partie de l  eritage  ne il n  estoit pas besoins as peres de desheriter ses ces persones par non  mais il lor lisoit à faire ce entre les autrez . 
Il apert que aucuns soit deseritéz par non se cil qui fait le testament n  a que .i. 
fil et il a dit ainsi  mez filz ne soit pas mes oirs  ia soit ce que il ne nome pas son propre non . 
Cil qui sunt encorres el uentre lor meres quant lor perez muert doiuent estre fait oir ou desherité par non  et la condicionz à toz est oel en ce que li testamens uaut se li fiz qui est encore el uentre sa mere est trespasséz  mais quant il est nés li testamenz est rompuz et est toz quassés par cele raison . 
Et por ce  se la fame de cui l  on esperoit que .i. 
filz ou une fille nasquit aprés la mort son pere auorte  cel anfant  ce n  enpeesche riens celz qui sunt fait oir que il ne puissent requerre l  eritage . 
Lez filles soloient estre desheritees ou par non  ou entre les autres  si que se eles estoient deseritees entre lez autrez  aucune chose lor estoit laisie que il n  aparust que eles fussent trespassees par oubliance  et il noz plest que li fil qui sunt encores el uentre lor merez ne soient pas mis hors de l  eritage se il ne sunt desherité par non en ceste maniere  quel enfant que ma fame ait  il ne soit pas mes oirs . 
Cil qui uienent en liu de l  oir qui est establis sunt autresi conme li enfant qui sunt encore à naistre . 
Si conme se aucuns a .i. 
fil en sa poesté et de cel fil .i. 
neuou ou une niece  quar li filz si est li pluz pres del pere et a toz selz les droitures que oirs doit auoir  ia soit ce que li niéz ou la niece soient autresi en la poesté son pere  maiz se li filz muert ainz que li peres et ou il ist de sa pouesté par autre raison  li niéz ou la niece conmenceront à estre en son lieu et ont en cele maniere les droitures que oirs doient auoir  et que li testamenz ne soit rous en ceste maniere autresi conme cil qui le fait doit faire de son fil son oir ou desireter le par non . 
Se il uuet que li testamenz soit à droit faiz  doit il faire son oir de son neueu ou de sa niece de par son fil ou deshireter le par non  que il n  aueigne par auenture se li peres uit et li filz est mors que li niés ou la niece qui sunt el lieu del fil rompent le testament par prochienneté de lynage . 
Et se ce est porueu par la loi que uiuus Iulius fist en coi la maniere de desheritement est mostree à la samblance de celz qui naissent aprés la mort leur pere . 
Il n  est pas besoing de faire oirs ne de desireter par non lez filz qui sunt hors de bail  car il ne sunt paz li pluz prochien oir par le droit citeain  mais li preuoz conmande que li fil et lez filles qui sunt hors de bail soient desherité se il ne sunt fait oir  si que li fil soient fet oir par non et les filles entre lez autrez  et se ne sunt paz oir ne il ne sunt desherité si conme noz auonz dit  li preuoz lor premet la possession dez bienz contre les tablez del testament . 
Tant conme li fil adoptif sunt en la poesté au pere adoptif  il ont autretel droiture conme cil que li perez a aquiz de son mariage  il doiuent dont estre fait oir ou deserité selonc ce que noz auonz dit des filz naturelz . 
Cil qui sunt hors dou bail lor pere adoptif  il ne sunt paz conté entre lez enfanz ne par le droit citeain ne par celui qui apartient au banissement au preuost  et par ceste raison auient il que tant com il sunt en la mainsnie lor pere adoptif  il sunt autresi conme estrange es choses qui apartienent à leur pere naturel  si que li peres naturelz n  a pas besoing de faire lez sez oirs ou de desirreter les par non  et quant il seront mis hors dou bail à lor pere adoptif  il conmenceront à estre en autretel point conme il fussent se il fussent mis hors de bail à leur pere naturel . 
Maiz li ancien establisoient ce  et nostre establissemens ne quidoit que il eust en ce droit point de disferance entre les masles et les femelez  car li une et l  autre persone  ce est li maslez et la feme  le use de l  osfice de nature en la creation as homez  et selonc l  ancienne loi des .xii. 
tablez  tuit estoient apelé ensamble à l  eritage lor pere qui moroit sanz faire testament  autresi bien lez filles conme li fil  et il apert que li preuost anseuirent ce apréz  et por ce fu establiz unz meismez drois es filz et es fillez et es autres persones qui descendent d  elz et d  eles  qui sunt né  et an celz qui sunt encores à nestre  si que cil qui sunt em bail et cil qui sunt hors de bail soient desherité par non et il aient cele meismez force en quasser les testamenz leur peres et en tolir leur heritagez que li fil meismez ont qui sunt en la poesté leur pere  ou qui sunt hors de bail  conment que il sunt ou se il sunt ia né ou se il nessent apréz la mort leur pere . 
Noz auonz amené certaine diuision sor les fiz adoptis qui est contenue en nostre establissement que nos feismez auant dez adoptis . 
Et se uns cheualiers qui est en garnisons fet son testament et il ne deserite pas par non sez filz qui sunt ia né et qui sunt encore à naistre et les trespasse sanz mot dire  ia soit ce que il sache bien que il ait enfanz  il est contenu es establisemenz as princes que sa sillence uaut autretant conme desheritemenz fet par non . 
La mere ou li aiel de par la mere n  ont pas besoing de faire ses enfanz oirs ou de desireter lez par non  ainz lez puent trespasser  car la science à la mere et à l  aiel de par la mere et as autres qui uienent par deuers la mere fet autretant conme li deseritemenz au pere . 
Et se la mere fet par pas son oir de son fil ou de sa fille  ne li aiel de par sa mere ne fait pas son oir de son neueu ou de sa niece que il a de sa fille  il n  ont pas besoing de desireter lez par non  ne par le droit citeain ne par le banissement au preuost encore li preuoz premet à ses enfanz la possession des biens contre les tablez del testament  maiz une autre aide lor est gardee  qui noz sera faite aperte .i. 
pou aprés ce . 
Cist titrez est d  establir oirs . 
Il est otroié que l  on face sez oirs ou de franz homes ou de sers  et autresi bien d  autrui sers conme del sienz propres . 
Il soloit ainsis estre iadis selonc la sentence à pluseurs que il ne lisoit paz à faire de ses propres sers sez oirs se l  on ne lor donast franchise  mais il est ores otroié par nostre establisement que l  on les face oirs sanz doner leur franchise . 
Ne noz n  auonz pas establi ce por nouiauté  mais por ce que il estoit drois  et Pauluz escrit que il plot ainsis à Artilian et sez liurez que il escrit à lui et à Sabin . 
L  on entent que cil est proprez sers en coi cil qui fait le testament a la nue proprieté et uns autres en a l  usuaire . 
Uns cas puet auenir en coi la dame ne puet pas faire de son serf son oir ne doner li franchise si com il est contenu es establissemens as empereors Seuoir et Antonin  de coi les parolez sunt telez   Il n  apert pas que Seuoir  qui estoit acusés d  auotire  fust par droit franchis  deuant la sentence  el testament sa dame qui estoit acusee de cel meesmes crime  et de ce s  ensieut il que ce que la dame fist de lui son oir ne soit de nule ualeur . 
 L  on entent que cil sers est autrui en coi cil qui fait le testament a l  usuaire . 
Se li sers de coi ses sires a fait son oir remaint en cele meesmes cause  il est faiz par le testament franz et oirs necessairez . 
Et se cil qui fait le testament le franchit en sa uie  il est en sa uolenté de receuoir l  eritage  car il n  est pas oirs necessaires ne il n  a pas del testament son seigneur l  un et l  autre  ce est l  eritage et la franchise . 
Et se il estoit autrui sers  il doit receuoir l  eritage par le conmandement son seigneur et par ceste raison est ses sires fais oirs par lui qui est uandus celui qui le uendit . 
Car sers ne puet estre oirs ne franchis par autre que par son seignor  neis se il est fais oirs ou franchisé  quar il apert que li sires qui le uendit ne li uot pas doner franchise . 
Et se autrui sers est fais oirs et il remaint en cele meesmes cause  il doit receuoir l  eritage par le conmandement son seignor  et se sez sires le ueut tant conme cil uit qui fist le testament ou apréz sa mort  ains que il reçoiue l  eritage  il le doit demander par le conmandement à son nouel seigneur qui l  a acheté . 
Et se il est franchis tant conme cil uit qui fist le testament ou apréz sa mort  ainz que il ait receu l  eritage  il le puet receuoir par sa uolenté . 
Autrui sers est par droit fais oirs apréz la mort son seignor  car l  on puet faire testament o les sers de l  eritage . 
Li heritages qui n  est pas encore receus est en lieu de la persone  non pas de cele à celui qui doit estre oirs  mais de cele au mort  car li sers à celui qui est encore el uentre sa mere puet bien estre fais oirs . 
Se cil qui est sers à plusors qui ont pooir de faire testament est faiz oirs à estrange et il reçoit l  eritage par le conmandement à ses seignor  il aquiert à elz l  eritage por telz parties com il ont en lui . 
Uns hom puet faire .i. 
oir ou pluseurs ou tant conme il uuet . 
Li heritagez à chascun est deuisés en .xii. 
onces  qui sunt apelees .i. 
tot quant elez sunt ensamble . 
Et ces partiez ont lor propres nons  si conme cez    la tierce part    la partie  qui a .uii. 
oncez  et cele qui en a .uiii. 
 et cele qui en a .ix. 
et cele qui en a .x. 
et li toz . 
Mais il n  i couient pas toz iors auoir .xii. 
onces  quar tantes onces  ce est tantes parties conme cil uuet qui le testament  comprenent tot l  eritage . 
Car se il establit son oir de .ui. 
oncez  toz sez heritages sera compris en .ui. 
onces  car nus ne puet faire testament d  une partie et laissier l  autre partie sanz faire testament  se il n  est cheualiers  de qui l  on garde la seule uolenté à faire son testament . 
Encontre ce aucuns puet departir son heritage en plus de .xii. 
partiez se il uuet . 
Car il conuient ainsiz deuiser les partiez se cil qui fait le testament establit plusors oirs  et il ne uuet pas que li uns ait autretant de son heritage conme li autres . 
Et quant il a nomé plusors oirs et il a dit de quel partie il uelt chascuns oirs soit  se il nome aprés .i. 
autre sans assingner lui nule certainne partie  il sera oirs de quan qu  il li remaint que il n  a deuisé entre les autrez . 
Et se plusors font oir  sanz asener lor certainnes parties  li uns d  elz auera autretel conme li autres de ce qui remaint qui n  a pas esté departi entre les autrez . 
Et se toz li heritages est departis en certainnes personnes et il nome asprés .i. 
oir ou pluseurs à qui il n  asanne   nule certainnes parties partiront entr  elz l  autre moitié . 
Si que chacuns en aura cele meismes partie selonc le nombre que il eust se toz li heritagez fust partis entre elz  ce est à dire que cil qui eust la carte part de tot l  eritage aura la quarte partie de la moitié et autresi des autres partiez . 
Ne il n  a point de diferance se cil qui est faiz oirs sanz asener li certainne partie est només au premier ou au darrenier ou en mi leu  car l  on entent que cele partie li est donnee  qui remaint quant les parties sunt asenees as autres . 
Et se aucune partie de son heritage remaint  si conme la quarte ou la quinte  quant il a asené à chascun de ses oirs sa partie ne il ne nome pas aprés autre car sanz asener la certaine partie  uoions que l  on en doit faire par droit . 
Si conme se il a establi .iii. 
oirs et il a conmandé que chascuns ait la quarte partie de son heritage  car ainsis en remaint la quarte partie sanz estre asenee  et il est certaine chose que itelz partie doit estre departie entre les oirs por telz partiez conme il ont de l  eritage  si que ce uaille autretant conme se chascunne des .iii. 
fust fais oirs de la tierce part  et encontre ce  se il i a pluz des oirs que il n  i ait des parties  la partie à chascun soit amenuisie  si conme se il a nomé .iiii. 
oirs et conmandé que chascuns ait la tierce part de son heritage  il soit autresi conme se chascuns fust faiz oirs de la quarte part . 
Se cil qui a fait son testament a fait pluz de .xii. 
parties de son heritage  cil qui est aprés fais oirs  à qui certaine partie n  est paz asenee  aura tot ce qui remandra quant li heritagez sera deuisés en .xxiiii. 
parties . 
Oirs puet estre establis purement et sanz condition  mais il ne puet pas estre establis iusqu  à certain tanz  ou dés certain tens en auant  si conme se aucunz disoit  ie uoil que cis soit mez oirs iusqu  à .u. 
anz ou aprés .u. 
anz puis que il sera mors  et il noz plest que li termez qui i est només ne uaille rien  mais la chose soit autresi conme se il fust asauoir faiz oirs purement . 
Condicionz qui ne puet auenir qui est mise quant l  on establit oirs  ou quant l  on fet léz  ou quant l  on done franchise  ne uaille riens pluz ne que se ele ne fust paz escrite . 
Se plusors condicions sunt mises quant l  on fet aucun oir  se elez sunt misses ensamble  si conme se l  on dit  tu seras mes oirs  et ce ce auient  il couient que elles uaillent toutez  mais se eles sunt mises o disiunction  si conme  tu seras mes oirs  se ce oi ce auient  se l  une dez condictions auient  ce est asséz . 
Cil puent bien estre fait oir que cil qui fet le testament ne uit onques  si conme se aucuns fait ses oirs dez fiz de son frere qui ont esté né hors del païs et que il ne set qui sunt  quar ce que il ne les connoist ne fait pas que li establisemenz ne uaille . 
Cist titres est de faire oirs conmunement aprés celz qui sunt oirs principalment . 
Aucuns puet estre en son testament pluseurs degrés d  oirs  si conme  se cis n  est mes oirs  cis le soit  et ainsis en puet il establir tant conme il uodra l  un aprés l  autre  et au darenier se nus de celz que il a només ne uiaut estre ses oirs  il puet establir que uns de ses sers soit ses oirs par force  si que il ne puisse refuser . 
Et pluseur oir puent estre establi en lieu d  un  se il refuse l  eritage  ou unz en lieu de pluseurs  ou en lieu de chascuns puelt .i. 
autres estre establiz si que cil qui sunt establi en lieu des autrez aient autretel partie de l  eritage conme cil deuoient i auoir en liu de qui il sunt establi . 
Et se cil qui furent premierement establi ne deuoient paz auoir oelz partiez et autre sunt establi en leur leu sanz faire mencion de leur partiez  il aient autretelz partiez com il doiuent auoir en qui lieu il sunt establi  et ainsiz l  escrit li empereres Piuz . 
Mes se dui sunt fait oir en tel maniere que se li unz ne uiaut receuoir l  eritage  unz autres qui est només soit en son lieu . 
Et il auient que ambedui cil qui furent fait oir refussent l  eritage  li empereur Seuoir et Antonin escrirent sanz nule distinction que cil qui fu establiz à estre en lieu de l  un doit estre el lieu de l  autre et auoir l  une et l  autre partie . 
Se cil qui fist son testament qui doit que li sers à .i. 
autre fust frans hom et hors d  autrui poesté et il escrit que il fust sez oirs  et se il n  estoit ses oirs  il establi que Menez fust en son lieu  et cil sers reçoit l  eritage et le conmandement son seigneur et Menes en doit auoir une partie . 
Ces parolez  se il n  est oirs  sunt ainsis entendues en celui de coi cil qui fait le testament set bien que il est sozmis à autrui droiture se il n  est oirs ne il ne fait autre oir por lui . 
Et en celui que il quide que ne soit sozmis à nului doiuent eles estre ainsis entenduez  se il n  aquiert oir à lui ou à celui à qui droiture il conmencera à estre sosmis . 
Et ce establi Titus Cesar en la personne Parthenie son serf . 
Cist titres est d  establir qui doit estre oirs apréz les orfelinz . 
Quant aucunz a ses fiz qui doiuent estre en sa poesté et il sunt encore dedenz aage  il puet establir que autre soit ses oirs en leur lieu  non paz tant solement se il ne sunt si oir  si conme noz auonz auant dit  mais se il sunt si oir et il muerent ains que il soient en eage . 
Si conme se aucuns dit en ceste meniere  Tyces mes filz soit mez oirs  et se il n  est mes oirs ou il est mez oirs et il muere ançois que il ueingne en aage d  estre hors d  autrui poesté  Seius soit lors mes oirs . 
Et en cest cas  se li filz n  est oirs ou se il est oirs et il muert ains qu  il soit en aage  cil soit oirs qui i est establis apréz lui . 
Quar il est establis par bonne meurs que  quant li fil sunt en aage que il ne puent pas faire leur testament  li pere leur facent . 
Et par ceste raison fumez noz conmeu et meismez .i. 
establisement en nostre code  en coi il est porueu que se aucun ont fiz ou fillez ou neueuz ou nieces qui soient desuoié de leur pansees  ia soit ce que il soient bien en aage  il lor lise à establir certainnes personnes qui seront oirs aprés elz  autresi conme l  on fait de celz qui sunt dedenz aage  et se il reuienent en leur senz  cil establissement que li pere ont faiz ne ualent rienz autresi conme il ne uaut rien quant li enfes est an aage . 
Quant li peres establit dons quel sera sez oirs apréz son fil qui est dedenz aage  selonc la deuant dite maniere  ce sunt autresi conme dui testament  l  un au pere et l  autre au fil  autresi conme se li filz meismes eust establi son oir  ou ce est .i. 
testamenz de .ii. 
heritagez . 
Et se aucuns est si cremeteuz que il ait poor porce que sez filz est ancores dedanz aage que cil que il establist à estre oirs aprés lui ne tende à faire mal au fil  il le doit establir apertement à estre oirs aprés son fil en la premiere partie de son testament  et si doit escrire à une part en la fin del testament icel establisement par coi il est conmandé que se ses filz muert ains que il soit an aage  cil soit ses oirs  et il meesmes doit saieler cele partie del testament et desfandre que ele ne soit ouerte tant conme sez filz sera dedenz aage . 
Et il est aperte chose que li establisemenz qui est faiz que aucuns soit faiz oirs el lieu del fil qui est dedanz aage ne uaut paz miel  por ce que il est escris en ces meesmes tablez en coi li filz est establiz à estre oirs son pere  ia soit ce que ce est peril au fil . 
Et li pere puent establir qui sera oirs aprés leur filz qui sunt dedanz aage  non paz tant solement quant il font de lor filz lor oirs  mais quant il lez deseritent . 
Et por ce  se aucune chose est aquise au fil qui est dedenz aage ou par laiz ou par don de sez amis  tot ce apartient à celui qui ses peres a establi à estre sez oirs . 
Quanque noz auonz dit d  establir oirs apréz lez enfanz qui sunt dedanz aage qui sunt fait oir lor peres ou qui sunt desherité  entendons noz de celz qui naissent aprés la mort lor perez . 
Nuz ne puet faire testament à ses enfanz se il ne le fet à lui  car li testamenz à l  enfant est une partie del testament son pere  si que li testamenz au pere ne uaut  cil au fil ne uaudra rien . 
Cil qui doiuent estre oirs aprés lez filz qui sunt dedenz aage sunt establi oir par non  si conme Tyces  ou generalment  si conme se l  on disoit  cil qui deust estre oirs au pere si li filz ne fust sera oirs aprés le fil . 
Par ces parolez sunt apelé à l  eritage cil qui sunt à estre oir aprés la mort au fil qui est dedanz aage  et il est establi de quel partie il sunt fait oir . 
L  on puet dont establir que aucuns soit oirs aprés anfant masle iusqu  à .xiiii. 
anz  et aapréz femele tant que ele en ait .xii. 
et  se il ont passé cest aage  li establissemenz de l  oir qui doit estre apréz elz ne uaut rien . 
Quant uns estrangez est fais oirs  ou li filz qui est en aage  nuz ne puet establir qui sera oirs aprés lui en tel maniere  ie uoil que cil soit mes oirs  et se il reçoit mon heritage et il muert dedanz .u. 
anz  cil autres soit oirs apréz lui . 
Maiz il est otroié tant solement que cil qui fet le testament oblige son oir et li enmoinne que il rande à .i. 
autre son heritage ou tot en partie  et noz traitonz de ceste droitures en son lieu . 
Cist titres est en quel maniere testament sunt quassé . 
Testamenz qui est faiz par droit uaut tant que il soit roz ou que il soit faiz uainz . 
Testamenz est roz quant la droiture en est abatue  tant conme cil qui fist le testament est en cel meismez estat où il estoit quant il le fist . 
Car se aucunz fait son fil par adopcion par l  empereur de celui qui estoit à soi  ou par le preuost de celui qui estoit en la poesté son pere  et il fet ce puiz puis que il a fait son testament  li testamenz est roz autresi conme se unz autres oirs fust puiz néz . 
Li premiers testamenz que aucuns fist est rouz par le darrenier qui est parfaiz par droit  ne il n  i a point de disferance se aucuns en estoit oirs ou non  car l  on ne regarde fors seulement sanz pluz se il pooit ualoir par aucun cas  et por ce  se aucunz ne uuet estre oirs  ou il muert ainz que cil qui fist le testament  ou puis  ainz que il receust l  eritage  ou ainz que la conditions soit aconplie sor coi il fu faiz oirs  li prodom muert en cest cas sanz testament  quar li premiers testamenz ne uaut riens qui est roz par le darrenier et li darreniers n  a nule force porce que nus n  en est oirs . 
Mais se aucuns a premierement parfait son testament par droit   ia soit ce que il ait en cestui establi oir de certainnes chosez  li saint empereur Seuoir et Antonin escristrent que li premiers testamenz faut . 
Et noz mandanmez que les parolez de lor establissement fussent mis en nostre liure por ce que elez touchent encore entr  autres chosez   Li empereur Seuoir et Antonins dient que li testamens qui fu fais au darrenier uaut par droit  ia soit ce que oirs i fu establis de certainnes chosez et que mencions n  i est pas faite de toutes les choses de l  eritage  mais cil qui i est faiz oirs est tenus soi à paier des choses qui li ont esté donnees  ou que il teigne la quarte part de tout l  eritage et rendent le remanant à celz qui furent fet oir el premier testament par les paroles qui furent dites el premier testament  par coi il est dis espresseement que il ne couient pas doter que li premiers testamens ne uaille . 
 En ceste maniere est testamenz roz . 
Li testamens qui est faiz par droit est quassés en une autre maniere  si conme quant cil qui fist le testament a sosfert amenuissement de chief . 
Et noz auons dit el premier liure coment ce auient . 
L  on dit en cest cas que li testament sunt uain quant il sunt rot  dés le conmencemant  et celz qui sunt fait par droit et puis sunt fait uain par amenuisement de chief poonz noz dire qu  il sunt rot . 
Mais il fust graindrez prex que toutes les choses fussent destintees  et por ce dist l  on que li un sunt fait par droit et li autre sunt fait par droit  mais il sunt rot ou il sunt fait uain . 
Non porquant  li testament qui furent fait par droit au conmencement et puis sunt fet uain par amenuisement de chief ne sunt paz del tot sanz porfit  quar se il sunt seelé des seiauz as .uii. 
tesmoins  cil qui fu faiz oirs puet receuoir la possession dez bienz selonc les tablez del testament  se cil qui fit le testament estoit citeains de Rome et il n  estoit pas en autrui poesté quant il fu mors . 
Quar se li testamenz est uains por ce que cil qui le fist a perdu la cité de Rome ou franchise ou que il se donna à estre filz adoptif à aucun et que il estoit en la poesté à son pere adoptif quant il fu mors  cil qui fu faiz oirs el testament ne puet pas demander la presantion de sez biens selonc les tablez del testament . 
Et testamenz ne puet pas estre qasséz por ce sanz plus que cil qui le fist ne uot pas tele ore fu apréz que il uousist  quar se aucuns a fet testament par droit et il conmence aprés à faire un autre et la mors l  an deuancist ou il se repant si que il ne l  a parfait paz  li empererez Pertinauz desfendit que li premiers testamenz ne soit pas por ce uains  car testamens qui n  est pas fais nest nuz . 
Et par cele meisme raison dist il que il ne receuera paz l  eritage à celui qui fist de lui son oir por cause de plait  et que il prouera que les tablez ne furent pas faitez loiaument en coi il estoit establis oirs por cele cause  et que il ne receuera pas non d  oir por une uois et que il ne conquerra nule chose par escriture à qui l  autoritéz de droit faille . 
Et selonc ce escristrent souent li saint empereor Seuoirs et Antonins   Ia soit ce  font il  que noz soionz asoz des loiz  ne por quant noz ne uolonz rienz faire qui soit contraire as loiz . 
 Cist titres est de testament qui n  est pas à droit fais . 
Por ce que il auient souent que li pere deseritent ou trespassent lor enfanz sanz cause  il a esté establi que li enfant qui se plainnent que il sunt trespassé ou desirreté à tort puent acuser le testament que il n  est mie à droit faiz  par coureture que li pere n  estoient pas bien en lor memoire quant il ordenarent cel testament . 
Mais l  on ne dit pas ce autresi conme se il fussent ueraiement forsené  mais il furent par droit testament  maiz ce ne fu pas por l  osfice de pitié  car se il fussent ueraiement forcenéz  li testamenz ne fust nuz . 
Il n  est pas otroié as enfanz tant solement qu  il acusent le testament lor pere que il ne sunt pas à droit faiz  mais as paranz as anfanz . 
Li freres et la suer sunt par les sainz establissemanz mis par deuant les personez mal renomees qui sunt faites oir  mais cil qui sunt pluz lontaing que freres et que suer ne puent pas plaidier par droit  et se il en plaident il ne puent rienz conquerre . 
Li fil naturel et cil qui sunt auec selonc la deuision de nostre establissement puent escuser le testament que il n  est pas à droit faiz se il ne puent par nul autre droit auoir tot l  eritage ou une autre partie  mais se il le puent auoir en autre meniere  il ne puent pas acuser le testament que il ne soit à droit faiz . 
Cil qui naissent aprés la mort leur peres puent acuser le testament que il n  est pas à droit faiz  por ce que il ne puent en autre meniere auoir point de l  eritage . 
Mais ce doit ainsiz estre entendu  se cil qui firent le testament ne leur laisarent rien et nostre establissemenz amena ce auant por la uergoingne de nature  mais se aucune partie de l  eritage ou aucune chose lor est laisie  il ne puent pas acuser le testament que il ne soit à droit fez  maiz ce que leur faut de la quarte partie de tout l  eritage lor soit parfait  ia soit ce que il n  et pas esté dit el testament que ele li doie estre parfaite par le iugemant des prodommes . 
Se cil qui auoit .i. 
orfelin en garde a receu el non à l  orfelin le lais qui li fu laissiéz el testament son pere  por ce ne remaint pas que il ne puisse escuser le testament son pere que il n  est pas à droit faiz . 
Encontre ce  se il a plaidié el non de l  orfelin à qui riens ne fut laisié et il a escusé le testament que il ne fu pas à droit faiz et il est seurmontéz  il ne pert paz le laiz qui li fu laissiéz en cel testamant . 
Cil qui doit auoir la quarte partie de l  eritage ne puet pas acuser le testament que il ne soit à droit faiz  coment la quarte partie li ait esté donnee ou par droiture d  eritage  ou par droiture de laiz ou por cause de mort  ou par don qui est faiz en uie  es cas tant solement de coi nostre establissemenz fait mencion . 
Ce que noz auons dit de la quarte partie est ainsis entendu que  se il a .i. 
ou pluseurs qui puissent acuser le testament que il n  est pas a droit faiz  la quarte partie de tot l  eritage lor soit donnee et soit departie oelmant entr  elz . 
Cist titrez est de la qualité et de la disferance dez oirs . 
Li un des oirs sunt apelé necessaire  li autre suen et necessaire et li autre estrange oirs . 
Necessairez est li sers qui est fais oirs son seignor  et il est ainsis apeléz por ce que se il uuet ou se il ne uuet  dés que sez sirez est mors  il est franz et couient que il soit sez oirs . 
Et por ce  quant li sires a sozpecon que ses chateuz ne sosfise pas à paier ses deitez  il sieut faire de son serf son oir ou el premier leu ou el secont  si que se satifacions n  est faite à sez creanciers  il soient ançois mis en possessions des bienz à l  oir que de celz au mort  conment que il soit  ou se il sunt uandu por paier en le pris as creanciers  ou se il sunt departi entr  elz . 
Et por cest damage li est randuz cist guerredonz que les choses qu  il aquerra aprés la mort son seignor soient senez et  ia soit ce que li bien au mort ne sosfise pas as creanciers  les chosez à l  oir que il a puis aquissez ne seront pas uanduez por cele cause . 
Li oir suen et necessaire sunt si conme li filz et la fille ou li niéz ou la niece de par le fil qui sunt en la poesté à celui qui muert . 
Maiz à ce que li niéz ou la niece soient oir suen et necessaire  ne sosfit pas que il fussent en la poesté leur aiel el tens que il fu mors  ainz couient que li filz au mort qui est peres au neueu ou à la niece ait laissié à estre oirs son pere ou parce que la mors l  a deuanci ou que il est par aucune autre cause deliuréz de la poesté son pere  . 
Mais il sunt apelé lor oir por ce que il sunt de la maisnie au mort et sunt tant conme il uit autresi com seigneur de ce que il a . 
Et por ce  se aucunz muert sanz faire testament  si enfant qui sunt en son bail sunt li pluz prochain d  auoir son heritage . 
Il sunt apelé necessaire por ce que  uoillent ou ne uoillent  il sunt fait oir par la loi des .xii. 
tablez  ou par testament ou sanz testament . 
Mais li preuoz lor otroie que il s  ataingnent de l  eritage se il uuelent  si que li creancier soient ançois mis en possession des bienz leur peres que des leur . 
Cil qui ne sunt pas sozmis à celui qui fet le testament sunt apelé estrange oir  et por ce nostre enfant qui ne sunt pas en nostre poesté et que noz faisons nos oirs sunt apelé estrange oir  et por ce se fame fait ses enfanz ses oirs  il sunt apelé estrange  por ce que fame n  a nului en sa poesté . 
Li sers qui est fais oirs et est franchis aprés ce que li testamens est faiz est en cel meismes nombre . 
L  on garde es estrangez oirs que il aient pooir de faire testament  se il sunt fait oir ou cil que il ont en lor poesté . 
Et ce est regardé en .ii. 
menierez  el tenz que li testamenz est faiz  que li establissemenz soit establez  et el tenz à la mort de celui qui fist le testament  que li establissemenz ait force . 
Et quant il receuera l  iretage  il deuera auoir pooir de faire testament  conment que il ait esté fez oirs ou purement ou soz condicion  car on doit regarder la droiture à l  oir el tens que il aquiert l  eritage pluz que en .i. 
autre . 
Et la muance de la droiture qui auient entre ce que li testamens a esté fez a la mort à celui qui l  a fait ou ainz que la condicions sor cui aucuns fu faiz oirs soit acomplie ne ne nuit point à l  oir  quar si conme nos auonz dit  l  on doit garder à trois tanz . 
Il apert que cil a droiture de testament non pas tant solemant qui puet faire testament  maiz cil qui puet panre aucune chose d  autrui testament ou aquerre à autre  ia soit ce que il ne puet pas faire testament . 
Et por ce dit l  on que li forcenéz et li muz et cil qui naist aprés la mort son pere  et cil qui ne parole pas encore et li filz qui est em bail à autrui sers ont droiture de testament  ia soit ce que il ne puisse faire testament  car il puet aquerre par testament ou à elz ou à autres . 
Li estrange oir ont pooir de consillier soi de receuoir l  eritage ou de refuser le . 
Et se cil qui bien s  en pooit contenir ce sunt mis es biens de l  eritage  ou uns estranges à qui il lisoit à consillier soi de reuoir le ou de refuser  le reçoit  il n  a pas puis pooir de laisier le  se il n  auoit mains de ..xxu. 
ans quant il le reçut . 
Car li preuos secort as homes de cest aage qui sunt deceu et ont reseu damagous heritage autresi conme en tous les autres cas . 
Et l  on doit sauoir que li sains empereres Adrianz secorrut à un homme qui auoit plus de .xxu. 
anz por ce que mult granz detes li furent demandees quant il ot receu l  eritage de coi il ne sauoit rien quant il le resut  mais li sains empereres Adrians fist ce à un per especial benefice  et l  empereres Gordians ne uot que ce s  estende fors à cheualiers tant solemant . 
Mais nostre beniuolence escrit .i. 
benefice qui est conmuns à toz celz qui sunt sozmis à nostre empire et un establissement droiturel et noble tel que  se li home le gardent  il lor lira à receuoir l  eritage et ne seront tenu fors en tant conme les chosez uaudront que il troueront en l  eritage  si que il ne lor soit en ceste meniere nus besoins de consillier soi et sozmetre soi à l  ancien grief . 
Il apert que li estranges oirs qui est fais oirs en testament ou qui est apelés à l  eritage sanz testament est fais oirs quant il se tient por oir ou se il a nue uolenté de receuoir l  eritage . 
Il apert que aucuns se tient por oir se il use des choses de l  eritage conme oirs ou par uandre les choses de l  eritage ou par cortiuer les chanz ou en une autre maniere  se il esclaire sa uolenté de receuoir l  eritage ou par fait ou par paroles  por que il sache que cil à qui il s  est faiz oirs soit mors sanz faire testament  ou que il ait fait testament ou que il soit ses oirs  quar tenir soi por oir et tenir soi por seigneur  et li ancien apeloient les oirs seigneurs . 
Autresi conme li estranges est fais oirs par nue uolenté est il maintenenant mis arriere de l  eritage dés que il monstré que il ne uuet pas estre oirs . 
Nule chose ne desfant que cil qui fu nés mus ou sors ou qui puis est amuis ou asordis ne se puisse tenir por oir ou aquerre heritage se il entent ce que il fait . 
Cist titres est des lais . 
uoions aprés ces choses des lais . 
Et il apert que ceste partie de droit soit prise de matiere tres posee  car noz parlons d  iceles meniere de droit par coi chose noz sunt aquissez par uniuersité . 
Mais porce que noz auonz parlé des testamenz et des oirs qui sunt establi el testament  ceste maniere de droit puet estre traitie apréz et ne mie sanz cause . 
Lais est dont un dons que li mors laisse . 
Mais .iiii. 
manieres de lais estoient iadis  et certain non estoit asené à chascunne maniere par coi toutes les manieres de lais estoient senefiés . 
Mais la solempnités de tielz nos est del tot ostee par les establissemans as sains princes et nostre establissemenz que noz auons fait o grant entente  qui uuelt que les daerrienes uolentés soient plus fors as mors et qui n  ostroie pas as paroles mais as uolentés  ordonna que tuit li lai aient une nature  et par quelz paroles que lais soit laissiés  il lise à ceulz à qui il est laissiés que il ensieuent ne mie tant solemant par personel action seur la chose et par action de chose oblegie . 
Et l  on puet entendre parfitemant la maniere de l  establissemant par la forme qui i est . 
Et noz croions que il doie estre gardés . 
Et por ce que noz auons troué que li ancien entendoient estroitement les lais et uoloient que les choses eniointes qui descendent de la uolenté as mors eussent pluz large nature  il nous sambla que ce fust necessaire chose que li lais fussent oelme as choses aniointes  si que il n  i ait nule disferance  mais ce que li faut as lais soit raempli de la nature as choses eniointes croisse par ce qui est plus es lais . 
Mais que nous ne greuions les iones estudieurs se nos trainssons ensamble de tes choses en la noueleté des lois  il nous sambla que il estoit bonne chose que nos traitisons de chascun par soi  et premierement des lais et puis des choses eniointez  si que  quant la nature de l  un et de l  autre sera conneue  l  on puisse plus legieremant et plus soutilmant entendre ce qui est dit de tout ensamble . 
La chose à celui qui fait le testamant ou à son oir ne puet pas estre laissié tant solomant  mais l  autrui  si que li oirs soit constrains d  acheter la et de doner la à celui à qui ele est laissie  ou  se il ne la puet acheter  il soit constrains de randre en la ualeur . 
Mais se la chose est tele de coi marchiés ne puisse estre faiz  li pris n  en est pas deuz si conme se cil qui fait le testament laise le champ où l  on fait les bataillez  ou une chapele  ou choses qui sunt au temple ou au conmun usaige  cist lais n  est de nule ualor . 
Ce que noz auonz dit que autrui chose ne puet estre laissie doit estre ainsis entendu  se cil qui fist le testament sauoit que ele fust autrui et ne mie ce il le fist par ignorance . 
Et ie ai dit que li laiz uaut se li mors sauoit que la chose soit autrui  por ce que ses senz i est necessaires  car par auenture se il seust que la chose fust autrui  il ne l  eust pas laissie . 
Et ainsiz l  escrit li sainz empereres Piuz . 
Et il est uoirs que il couient à celui qui demande les lais prouer que li mors ne sot paz que la chose fust à autrui  car cil qui demande a toziors besoing de prouer . 
Et se aucuns a laissié la chose qui estoit oblegie à ses creanciers  il couient que li oirs la quit et il noz plaist autresi en cest caz conme en la chose qui est autrui  se est à sauoir que il coueigne que li oirs la quit se li mors sauoit que ele fust oblegie  et ainsis l  escristrent li saint empereur Seuoir et Antonins . 
Et se li mors uot que cil à qui il laisa la chose la quitast uers celui à qui ele estoit oblegie et il le dist  li oirs ne la doit pas aquiter . 
Se aucune chose est laissie  et cil à qui ele est laissie en est faiz sirez par son achat  tant conme cil uit qui fist le testamant  il puet demander à l  oir par le testamant le pris que ele uaut  mais il l  a eue de guaaing  si conme par cause de don ou par aucune tel maniere  il n  en puet pas plaidier contre l  oir . 
Car il a esté establi que .ii. 
causes de guaaing  si conme d  un don  ne puent pas estre ensamble en un meisme home et d  une meismes chose  et se une mesme chose est deue à .i. 
home par .ii. 
testamenz  il a disferance se il a eu de l  un des testamenz la chose meismes ou la ualeur  car se il a la chose il ne la puet pas demander por ce que il l  a par cause de guaing  mais se il a eu le pris  il puet demander la chose par l  autre testament . 
La chose qui n  est encore pas  maiz ele sera  puet bien estre laisie  si conme li fruit qui naisteront en se champ ou ce qui naistera de cele serue . 
Se une meesme chose est laissie à ..ii. 
 ou ensamble ou a chascun par soi  se il i uienent ambedui au demander le laiz  il est partis entre eulz  et se li uns se defaut ou por ce que il n  a cure del laiz  ou por ce que il morut ains que cil qui fist le testament  ou par aucune autre maniere  li lais apertient tous à l  autre . 
Lais est laissiés à .ii. 
ensamble  si conme se aucuns dit ie lés cest serf à Tyce et à Sey  et il est laissiéz departiement  si conme se il dist ie lais cest serf à Tyce ou ie le lais à Sey . 
Et se il nome que ce soit uns meismes sers  lors entent l  on que il soit laissiés departiement . 
Se autrui chans est laissiés à aucun et il en achate la proprieté sanz l  usuaire  et li usuaires uient puis à lui et il plaide aprés ce por le testament  Iuliens dit que il en puet par droit plaidier et demander le champ  car li usuaires au lieu la demande del seruise  et il est contenu en l  osfice au iuge que il conment que la ualors del pris soit randue sanz l  usuaire . 
Se aucuns laisse la chose qui est à celui à qui il la laisse  li lais ne uaut rien  quar ce qui est suen propre ne puet plus estre fait suen et  ia soit ce il l  ait uandue  ne por quant il ne puet demander à l  oir ne la chose ne la ualeur . 
Se aucuns a laissié sa chose autresi conme se ele fust à autrui  li lais uaut  car pluz uaut ce qui est en uérité que ce qui est an quidier . 
Et se tu laisses ce que tu quides qui soit tient  il est certaine chose que li laiz uaut  car la uolantés au mort puet auoir bonne fin . 
Se cil qui fist son testament a laisié sa chose et il l  a aprés uandue  Celsus quide que se il ne la uandit par corage de tolir li laiz  por ce ne remaint paz que ele ne soit deue à celui à qui ele fu laissie  et ainsis l  escristrent li saint empereor Seuoir et Antonins . 
Il meismes escrirent que il n  apert pas que cil qui bailla sez chanz en gaiges  puis que il ot fait son testament  ait tolu le lais  por ce puet cil à qui il furent plaissié plaidier o l  oir que il aquist les chanz anuers les creanciers . 
Se aucunz a uandue une partie de la chose que il auoit laissie  la partie qui ne fu pas uendue est deue en toute manieres à celui à qui ele fu laissie  et cele qui fu uandue li est deue  se ele ne fu uandue par cause de sosfraite le lais . 
Se aucunz a laissié à son deteur deliurance  ce est se il aquite par non de lais ce que il li deuoit  li laiz uaut  ne li oirs au mort ne puet rienz demander au deteur ne à son oir ne autre qui soit en lieu d  oir . 
Mais li deterres puet traire en cause l  oir que il le deliure . 
Aucuns puet bien conmander à son oir que il ne demant à son deteur ce que il li doit deuant aucun termine . 
Et encontre ce  li deteur laise à son creancier ce que il li doit  li lais ne uaut rien  se il ne li lait rien plus que ce que il li doit  car li creanciers ne conquiert rienz par ces lais . 
Mais se il li laisse purement ce que il li deuoit à terme ou souz condicion  li lais uaut porce que la daite est maintenant paié . 
Et se li termes uient tant conme cil uit qui fist le testament ou la condicion est accomplie  Papinians escrit que porce ne remaint pas que li laiz ne uaille  quar il ualut une fois . 
Et ce est uoirs  ne la sentence ne li plot pas à cels qui quidoient que li lais fust estains  por ce que il est uenus en cele cause de coi il ne puet conmencier . 
Et se li maris laisse à la fame son doaire  li lais uaut  por ce que li laiz est pluz pleniers que l  actions de doaire  mais se il li a laissié doaire que il n  a pas receu  li saint empereur Seuoir et Antonin escristrent que se il li laisa simplement  li lais ne uaut rien  mais se certainne quantités de deniers ou certaine chose ou l  instrument del doaire furent demostré au lais fere  li lais uaut . 
Se chose qui a esté lessie perit sanz le fait à l  oir  li damages est à celui à qui ele fu laissie . 
Et se aucunz a laissié autrui serf et il est franchis sanz le fait à l  oir  li oirs n  i est pas tenus  maiz se li sers à l  oir fu laissiéz et il l  a franchi  Iulians escrist que il i est tenus mais se li sers à l  oir fu laisiéz et il l  a franchi  Iuliens escrit que il i est tenus ne il n  a point de disferance se il sot que il fust laissiéz  ou il ne le sot paz . 
Et se li oirs a donné à .i. 
autre son serf et cil a qui il l  a donné l  a franchi  il i est tenus  ia soit ce que il ne sauoit pas que il fust laissiéz . 
Se aucuns a laissié serues o leur enfanz  se lez serues muerent  li enfant sunt à celui à qui li lais fu laissiéz . 
Autressi est il se li serf sunt laissié o leur uicairez  quar ia soit ce que li serf muerent  non por quant lor uicaire sunt à celui à qui il sunt laissié . 
Maiz se aucunz sers est laissiéz o tot son chatel  se li sers est mors ou franchis ou uandus  li lais dou chatel est estains . 
Autresi est il se uns chans est laissiéz o ses instrumens  quar se li chans est uandus li lais des instrumanz est estainz . 
Se uns fous de bestes est laissiéz à aucun et il est aprés si apetisiés que il n  i a mais que une beste  ce qui remaint puet estre chalongié . 
Quant li fouz est laissiéz  Iuliens dit que les bestes qui i sunt aiostees aprés ce que li testamenz est faiz sunt à celui à qui li fouz est laissiéz  quar li fous est une chose de plusors bestez  autresi conme la maisonz est une chose de pluseurs pierres qui sunt misses ensamble . 
Quant maisons est dont lasient  li piler et li maubre qui i sunt mis puis que li testamenz fu faiz sunt à celui à qui ele fu laissie . 
Quant li chatelz est laissiéz  se il croist ou apetice tant conme cil uit qui fist le testament  li preus et li damagez est à celui à qui li chatex fu laissiéz . 
Et se li sers a aquis aucune chose aprés la mort à celui qui fist le testament ains que li oirs ait receu l  eritage  Iulians dit que se li chateuz est laissiéz au serf qui est franchis  tot ce qui est aquis ains que li oirs ait receu l  eritage doit estre à celui à qui li chateuz est laissiéz  car li termez dez laiz conmence dés lors que li oirs a receu l  eritage . 
Mais se li chastiauz a estés lessiés à .i. 
autre  les choses qui ont puis esté aquissez ne sunt pas seues  se li conquest n  est uenus des choses del chatel meisme . 
Li chatelz que cil qui est franchis auoit ne li est pas deus se il ne li est laissiés  ia soit ce que cil est uis qui le franchi  se li sousfist bien à retenir son chatel que il ne li est pas toluz  et ainsis l  escristrent li saint empereur Seuoir et Antonins . 
Quant li chatelz à aucun li est laissiéz  il n  apert pas que ce li soit laissié que il puisse demander les deniers que il a despandus en besoing son seignor . 
Se aucunz a rendu conte à son seignor et li sires conmande que il soit franz et ait ce que li remaint  il apert que sez chatelz li soit laissiéz . 
Toutes choses puent estre laissies et celes qui sunt corporelz et celes qui ne sunt pas corporelz  et por ce  qui est deu au mort puet estre laissié à aucun  si que li oirs doint ses actionz à celui à qui la daite est laissie  se cil qui fist le testament ne le porchace en sa uie  car en cest caz est li lais estainz . 
Mais telz lais uaut  ie conmant que mes oirs soit tenus à refaire la maison à celui ou aquiter le de quanque il doit . 
Et se unz sers ou une autre chose est laissié generalment  li choiz est à celui à qui ele est laissie  se cil qui fist le testament n  a conmandé autre chose . 
Les fais a chois  ce est quant cil qui fist le testament conmande que aucuns choisisse de ses sers ou des autres choses a en lui condiction reposte  et por ce soloit il estre que se cil à qui li chois estoit ainsiz laissiés ne choisisoit en sa uie  ses oirs n  auoit pas le laiz aprés lui . 
Mais ce a esté reformé à milleur estat par nostre establissement  et congiéz est donés à l  oir à celui à cui li lais fu laissiéz de chosir des sers ou des autres choses  ia soit ce que cil à qui li chois fu laissiéz ne choisi pas an sa uie . 
Et noz en auonz traitié pluz diligement  et ce a esté aiosté en nostre establissement  que se pluseur sunt à qui li chois est laissiéz  et il se descordent au choisir porce que li uns uuet choisir une chose et li autres autre  que le lais ne perisse  si conme plusor sage uoloient sors soit iuges de cest constans si que la sentense à celui sor qui li sors uandra soit la pluz forte el chois . 
L  on puet laissier à ceus seus qui ont droiture de testament . 
Il n  estoit pas otroié iadis que lés fussent laissiés as personnes qui ne fussent nomees certainement  car neis cheualier ne pooient riens laissier à persone qui ne fust certainne  si conme li empereres Adrians escrit . 
Il sambloit que la persone ne fust pas certainne de coi cil qui faisoit le testamant pansoit par doutouse opinion  si conme se aucuns disoit quiconquez donra à mon fil sa fille an mariage  ie conmant que mes oirs li doint cel champ . 
Et ce qui estoit laissié à celz qui estoient premieremant fait consillier aprés ce que li testamenz estoit escris  estoit autresi laissié as personnez qui n  estoient pas certainnez  et assés i a de telz caz . 
Et il sambloit que franchise ne peust pas estre laissie à persone qui ne fust certainne  car il plest as mestres de droit que li serf soient franchi par non . 
Et l  on laisoit par droit aucune chose à persone qui n  estoit pas certainne par certain demonstrement  si conme se aucuns disoit  se aucuns de mes cosins qui ore sunt prant ma fille à fame  ie conmant que mes oirs li doint cele chose . 
Et il estoit contenu es sains establissemenz que li lai qui estoient laissié as persones qui n  estoient pas certainnes et lor estoient paié par erreur ne peussent pas estre demandé arriere . 
L  on ne pooit riens laissier à l  enfant au serf qui estoit encore à naistre . 
Autrui enfes à naistre est cil qui naist entre lez sers et n  est pas fais oirs à celui qui fait le testament . 
Et por ce  la fame au fil qui est fors de bail est grosse d  anfant  li enfes que ele a el uentre est estranges à son aiel . 
Mez ceste espasse ne pot estre del tot laissie sanz amendement  car uns establissemenz a esté mis en nostre code par coi nos meterons en ce conseil  non pas tant solemant es heritages mais es lais  et cil qui liront cel establissemant porront ce ueoir apertemant . 
Desfanderes qui ne soit certains ne doit pas estre donnés as orfelinz selonc la forme de nostre establissement  car aucuns doit dire par certain demostremant que il uuet que il soit gardes de ses enfanz . 
Se cil qui fait le testamant foloie el non ou el sornon à celui à qui il a laissiéz les laiz  selonc la certaineté de la persone  por ce ne remaint pas que li lais ne uaille . 
Et ce meesmes est gardé es oirs par droit  car li non furent troué por senefier les homes et se il sunt conneu par aucune autre meniere il ne puent chaloir del non . 
Autrui enfes qui est encore à naistre puet bien estre fais oirs et pooit ancienement se il n  est el uentre à cele qui ne puet par droit estre fame son pere . 
A ce est prochiene cele rieule de droit que lés n  est pas peris por fauz demonstrement  si conme se aucuns laisse ainsi  ie lais à celui Stich mon serf qui fu nés en mon ostel de ma serue  ia soit ce que il ne fust pas nés en son ostel ains soit achetéz . 
Ne porquant  puis que il est certainne chose del quel serf il entendit  li laiz uaut . 
Et se il demostra ainsis  li laiz Stich que ie achetai de Sey  se il fu achetés d  un autre  por ce ne remaint paz que li laiz ne uaille  se il est certaine chose de quel serf il entendi . 
Par mult milleur raison ne nuist pas fauce cause à lais  si conme se aucuns dist ainsi  ie lais ceste chose i Stich à Sitch qui procurra mes besoingnez sanz moi  ou ie lais à Tyce mon serf por ce que ie fui deliurés par s  aide de crime chapital  car ia soit ce que Stich ne fist onques nule des besoingnes à celui qui fist le testament ne il ne fu onques deliuré par l  aide Tyce  ne porquant li lais uaut . 
Mez se la cause est nomee par condicion il est autrement  si conme l  on dit ainsi  ie lais Tyce cel champ  se il a procuré mes besoingnez . 
L  on demande se noz laisons par droit au sers nostre oir  et il est certainne chose que rienz ne uaut qui li soit laissié purement  ne ce ne li uaut rien que il issi de la poesté à l  oir el uiuant à celui qui fist le testament  car li lais qui ne uausist riens  se cil qui fist le testament fust mors dés que il l  ot fait  ne conmence pas à ualoir porce que il a uesqu plus longuement . 
Maiz l  on li laise par droit soz condicion que noz anquerons se il fu hors de la poesté à l  oir el tenz que la condicions fu acomplie et que li laiz li conmença à estre deus . 
Encontre ce  se sers est fais oirs  l  on ne dote pas que l  on ne puit bien laissier lais à son seignor  car  se cil qui fist le testament muert maintenant aprés  por ce n  entent on pas que li lais soit à celui qui est faiz oirs  car li heritages est deseurés des laiz  et uns autres que cil à qui li lais est laissiéz puet estre fais oirs par cel serf  se il est mis en la poesté à .i. 
autre ains que il reçoiue l  eritage par le conmandement son seigneur  ou se il est faiz oirs quant il sera franchis  et en cest cas  uaut li laiz . 
Mais se il remaint en l  estat ou il estoit quant il fu faiz oirs et il reçoit l  eritage par le conmandement son seigneur à qui li lais fu laissiés  li lais ne uaut rien . 
Laiz qui sunt fait ains que li oirs soit establis ne ualent riens selonc les ancienz  car li testament reçoiuent force par l  establissement des oirs  et por ce entent l  on que li establisemenz des oirs est ausi conme chiéz et fondemanz de tot le testament  et par ceste meesmes raison ne pooit pas franchise estre donnee deuant l  establissemant de l  oir . 
Mais por ce que il noz fu auiz que il estoit uilainne chose que l  on enseust l  ordre de l  ecripture que li encien blamoient et que la uolentés au mort fu despite  noz amendanmes cest uice par nostre establissement  si que il lisse à celui qui fait son testament que il les laiz ains que il establise son oir ou puiz que il l  a conmencié à establir le  et meismes franchise à qui l  on se doit pluz acliner . 
Et autresi soloit il estre que l  on ne pooit rienz laissier aprés la mort à l  oir ou à celui à qui .i. 
laiz estoit laissiéz  si conme se aucuns deist  quant mes oirs sera mors  ie lais à celui ce ou ce  mais noz auonz autresi ce amendé et auonz donné à celz l  enfremeté à la maniere des chosez eniointes  si que la cause des lais ne soit paz pire en cest cas que cele des choses eniointes . 
Laiz qui estoit fais par non de painne ou qui estoit sostraiz en remuer ne soloit rienz ualoir . 
Il apert que laiz est laissiéz par non de painne qui est laissiéz por constraindre l  oir que il face aucunne chose ou que il ne la face pas  si conme se aucuns escrit ainsi  se mes oirs donne à Tyce sa fille par mariage  ie conmant que il doint .x. 
l. 
à Sey  ou einsi  se mez oirs ne uuet cel serf  ie conmant que il donne à Tyce .x. 
l. 
Et cele regle estoit si gardee que ele est senefiee par pluseurs des establissemenz as princes  et que li prince meisme n  auoient pas ce que lor estoit laissié par non de painne  ne tel lais ne ualoient pas el testament as cheualiers  ia soit ce que les autres uolentés as cheualiers estoient gardees en ordoner le testament . 
Et il ne plaisoit pas as anciens que franchise peust estre laissie par non de paine  et por ce quidoit Sabins que oirs ne peust pas estre acompaingniés par non de painne  si conme se aucunz deist  Tyces soit mes oirs  et se il done sa fille à Sey par mariage  Sey soit oirs o lui . 
Car il n  auoit point de disferance par quel raison Tycez fust constrainz ou par laissier lés ou par acompaingnier lui autre oir  maiz tez soutillités ne noz plot point  ains auons establi generalment que li lai qui sunt laissié par non de painne ou soztrait ou donné à autres ne se deuisent point des autrez lais  esceptés celz qui ne puent auenir ou qui sunt desfandu par lez lois  ou qui tornent à autre à reproche  quar la suite de mon tenz ne suesfre paz tel dispositions à celz qui font le testament . 
Cist titres est de sostraire lais et de remuer lais Sostraiemenz des lais est fers  conment que il soit faiz  ou el testament ou en escrit qui est faiz en lieu de testament  si conme se aucuns a eissis dit  ge laiz ce à celui  se il le uuet sosfrire  il doit ainsis dire  ie ne lais pas ce à celui  ou par autres paroles qui soient contrairez à celez que il dist auant . 
Elez puent bien estre remuees d  un autre  si conme se aucuns dist ainsi  ie laiz à Sey ce que ie auoie laissyé à Tyce  quant que ce soit fait  ou en cel meismez testament ou ens escris qui sunt fait aprés  en cel cas apert il que cil lais soit sostrais à Tyce et que il soit donnés à Sey . 
Cist titrez est de la loi qui retaille lez laiz . 
Ci endroit noz couient ueoir de la loi qui retaille les lais que li oirs ait la quarte part de tot l  eritage . 
Par coi mesure a esté darrenement mise es lais  car porce que tuit auoient iadis franche poesté par la loi des .xii. 
tables de departir par laiz tot leur patremoinne se il uosissent  por ce que il estoit contenu en cele loi  si conme chascunz a ordonné de sa chose  ainsis en soit  il plot as ancienz que il retrainsissent ceste licence . 
Et si fu porueu por le preu à celz meismes qui font lez testamenz  car il moroient souent sanz testament  por ce que cil qui estoient fait oir ne uoloient receuoir les heritagez  por ce que il n  i auoient point de guaaing ou que il i estoit trop petis . 
Et por ce que .ii. 
lois auoient ia esté faites de ce de coi nule estoit sosfissanz  à la fin de l  euure ceste fu faite au darrenier en coi il est contenu que il ne lise à nul à laisier pluz que les trois pars de tot son patremoinne  si que se il i a establi .i. 
oir ou pluseurs  la quarte partie leur remaingne . 
Et por ce que il a esté demandé quant dui oir sunt establi  si conme Tyces et Sey  si que li unz doit auoir autretant de l  eritage conme li autres  se la partie Tyce et toutes departiez par lais que l  on li a conmandé par non que il pait  ou ele est chargie outre mesure et nuz lais n  est laissiés sor la partie Sey ou il en i a laissié iusqu  à la moitié de sa partie  sauoir mon se Tyces ne puet retenir des lais qui sunt laissié seur sa partie por ce que ses conpains a la quarte partie de tot l  eritage ou pluz  il noz plest que Tyces ait la quarte part de sa partie toute sauue et que il la puisse retenir  quar la raisonz de la loi qui retaille lez laiz doit estre gardee en chascun des oirs . 
Et la quantités del patremoinne à coi la raisonz de ceste loi est ramenee est regardee el tenz de la mort à celui à qui li patremoinnes fu . 
Quar se cil qui auoit .c. 
l. 
en patremoinne quant il fu mors laissa .c. 
l. 
 ce ne uaut rienz à celz à qui il les laissa se li patremoinnes est tant creus aprés sa mort  ains que li oirs ait receu l  eritage  ou par le conquest as sers de l  eritage  ou par les enfanz as serues ou par les fons as bestez  que li oirs puisse auoir la quarte part de tout l  eritage quant departi les .c. 
l. 
par non de lais  ains couient à force que la quarte pars de ce que il auoit quant il fu mors soit retenue des laiz . 
Encontre ce  se il auoit dans son patremoinne .c. 
l. 
quant il fu mors et il en a laissié .lxxu. 
et ce que il auoit lors est si descreu ou par feu ou par eue ou par la mort as sers que toz li heritages ne uaut que .lxxu. 
ou mains  il couient que tuit li lai soient paié  ne cele chose n  est pas damagouse à l  oir  quar il puet refusser l  eritage se il uuet  et ceste chose fait que il couient à celz à qui li lais sont laissié faire conuenant à l  oir que il lor pait mains que ce qui lor fu laissié que il ne perdent tot se li testamens fu depeciés . 
Et quant on use de la loi qui retaille lez lais  l  on paie auant les detez et lez despanz de la sepouture et le pris des sers qui ont esté acheté por aler deuant le cors quant l  on le porte au fouir  por estre franchi . 
Et lors a ceste lois lieu el remanant  si que la carte pars de ce qui i remaint soit à l  oir et les trois parties soient departies entre celz à qui li lais sunt laissié selonc ce qui est laissié à aucun . 
Se nos faingnons dont que aucuns a laissié .cccc. 
l. 
par menus laiz et toz li patremoinnes de coi il couient paier ses lais ne uaut que .iiii. 
c. 
.l. 
 la quarte partie de chascuns lais doit estre retenue  et se noz faingnons que il ne laisse que .iii. 
c. 
et .i. 
liures  l  uitime partie doit estre retenue de chascuns lais  si que des .l. 
liures qui ne furent pas laissie et de ce que l  on soztraira de chascun lais soit parfaite la quarte partie de toz les iiii .c. 
liures qui estoient en l  eritage . 
Et se il a laissié .u. 
c. 
 la quinte partie en doit premierement estre ostee de chascuns laiz  por ce que itant faut il que li heritagez ne uaut ce qui a esté laissié  et puis en doit estre ostee la quarte part que li oirs doit auoir  quar on doit premierement oster des lais ce qui n  est pas en l  eritage et puis ce qui en doit remaindre a l  oir . 
Cist titres est d  eritagez de coi il est enioint à l  oir que il les rande à autre . 
Or uenonz as choses qui sunt eniointes à l  oir et uoions premierement des heritagez que il li est enioinz que il rande . 
L  on doit dont sauoir que les choses eniointes ne ualent rienz el premier tenz  quar nus n  estoit constrainz de randre ce de coi il estoit proiéz . 
Quar quant cil qui faisoient leur testamenz uoloient laissier aucunne chose à celz à qui il ne la pooient laissier  il la bailloient à celz à qui il la pooient bien laissier  et lor enioingnoient sor lor loiauté que il la randissent à celz à qui il la uoloient laissier . 
Et por ce sunt telz laiz apelés choses eniointez  ne il ne sunt contenu par nul lieu de droit  mais par la uergoingne à celz qui an sunt proié . 
Mais li empereres qui fu aprés ce  meus par la grace des persones par pluseurs foiz ou por sormonter la tricherie à aucuns  ou por ce que aucun estoient proié par le salu l  empereor que il feissent ce que l  on lor enioingnoit  si commanda as consilliers que il donassent autorité à telz laiz . 
Et por ce que il sambla que c  estoit drois et que ce estoit chose conmune  ce fu torné à asiduel iuridicion  et la grace en fu si grande que .i. 
propres preuoz fu establis que il feist iugement des chosez eniointes . 
L  on doit dont sauoir premierement que il couient que aucunz soit faiz oirs en testament qui soit faiz par droit  et que il li soit enioint que il rande à un autre cel heritage  car autremant ne uaut riens li testamenz en coi nus n  est faiz oirs . 
Se aucuns escrit dont ainsiz  Tycez soit mes oirs  il puet aprés dire  Tices  ie te pri que dés que tu porras premierement receuoir mon heritage  tu le randes à Sey  et chascuns puet proier son oir que il rande à autre une partie de son heritage . 
Et il list à laisier toz lais ou purement ou soz condicion  ou des un terme en auant . 
Et quant cil qui est proiéz de randre l  eritage l  a randu  por ce ne remaint pas que il ne soit oirs  et cil qui le reçoit en a aucunne fois en lieu d  oir et aucunne fois en liu de celui qui li laiz est laissiés . 
El tenz Neron  quant Trebelians et Maximianz et Amineus et Seneques estoient consilliers  uns conselz au senat fu fais en coi il est contenu que se heritages est randus à acun por ce que il fu anioint à l  oir que il li randit  toutes les actions qui apartienent par le droit citeain à l  oir et contre l  oir soient donnees à celui à qui li heritages est randus ou contre lui . 
Et aprés cel conseil au senat  li preuos conmença à donner toutes les actions qui apartienent à l  oir et contre l  oir à celui qui reçoit l  eritage en tel maniere ou contre lui . 
Maiz por ce que cil qui estoient escrit à estre oir et estoient proié de randre à .i. 
autre ou tot l  eritage ou presque tot  il refusoient à receuoir l  eritage por ce que il n  i auoit nul guaaing ou que il i estoit trop petis et por ce estoient tel lés estaint . 
Li senat auna el tenz uapazien  quant Peganus et Pansio estoient consillier  que cil à qui il est proié que il reçoiuent l  eritage et que il le randent en puissent autresi retenir la quarte partie com il puent des laiz . 
Autresi est otroié que l  on retaingne de toutes les chosez qui sunt lessees en tel maniere . 
Et aprés cel conseil au senat  li oirs sostenoit toz les faissiauz de l  eritage  en tel maniere est en lieu à celui à qui une partie des bienz est laissie . 
Et ceste meniere de lois est apelee partison  parce que cil à qui il est laissiéz part l  eritage à l  oir . 
Et por ce  les conuenances qui soloient estre faitez entre les oirs et celz qui partoient à elz par raison de laiz estoient misses entre l  oir et celui à qui il rant l  eritage par la proiere à celui qui fist le testamant  ce est que li preuz et li damages de l  eritage soit conmuns entr  eulz selonc les parties que il ont en l  eritage . 
Se cil qui est dont fais oirs n  est proiés de randre à autre plus que les trois pars de l  eritage  lors estoit il randuz par le conseil au senat qui est apelés trebellian et lez actionz de l  eritage estoient donné encontre l  un et encontre l  autre selonc les partiez que il en auoient contre l  oir par le droit citeain  et contre celui qui receuoit l  eritage par le conseil au senat . 
Et se il est proiéz de rendre pluz que lez .iii. 
pars ou tot l  eritage  se li oirs qui reçut une foiz l  eritage le reçut par sa uolenté ou se il en retint la quarte partie ou se il ne la uot retenir  il seus sostendra toz les faziaus de l  eritage . 
Mes se il en retient la quarte partie  couenences doiuent estre faites entre l  oir et son parsonnier por telz parties conme il ont de l  eritage  et se li oirs rant tot l  eritage  couenances seront faitez autressi conme de heritage acheté et uendu . 
Et se cil qui est faiz oirs refuse à receuoir l  eritage por ce que il dit que il l  a soupeceneuz et que il i cuide auoir doumage  il est contenus el conseil au senat qui est apeléz Pegatian que  se cil uuet à qui li oirs deuoit randre l  eritage  li oirs le reçoiue et li rande par le conmandement au preuost  et les actions soient donnees contre celui à qui li heritages est randuz  cil n  est en ce cas nus mestiers de conuenances quar seurtéz est donee à celui qui rent l  eritage  et les actionz de l  eritage apartienent à celui à qui il est randus  ou contre lui  et en ce s  acordent ambedui li conseil au senat  ce est li trebellianz et li pegasianz . 
Mes porce que lez conuenances qui sunt faites par le conseil au senat qui est apelés pegasianz desplaisoient as ancienz  et Papinianz  home de haut engin  les apele deceuanz en aucunz caz et simplece noz plaist et laiz plus que grietéz  quant toutes les samblances et les diferances de l  un et de l  autre des conseuz au senat noz furent desploiéz  il noz plot que cil qui est apelés pegasianz  qui fu fez darrenierement  remainsist del tot  et cil qui est apelés trebellianz eust toute l  autorité que li dui auoient  si que li heritage de coi il est enioint à l  oir que il les rande soient randu par lui  conbien que li oirs en ait par la uolenté à celui qui fist le testament  ou la quarte part ou pluz ou mainz ou niant  si que quant il n  en a point par sa uolenté ou il en a mainz que la quarte part  il li lise à retenir ou par nostre autorité ou toute la quarte part ou se qui li faut que il ne l  a  ou demander la arriere  se il a ia randu tot l  eritage si que li les actions de l  eritage apartienent contre l  oir et contre celui à qui il a randu l  eritage  selonc la partie que chascuns en a . 
Et se li oirs a randu de son gré tot l  eritage  totes les actionz de l  iretage apartienent à celui à qui il l  a randu encontre lui . 
Et ce qui estoit establi especialment en conseil au senat qui estoit apelés pegasianz  que se sil qui s  estoit faiz oirs refusoit l  iretage  il fust constrainz par le preuost dou reçoiure le et de randre le tot à celui à qui il fu conmandé que il le randist  se il le uoloit receuoir  et toutes les actionz uenissent à celui à qui il fust randuz  ce auonz noz trespossé et aiosté au conseil au senat qui est apelés trebellianz  si que par ce soit li oirs constrainz de receuoir l  eritage et de rendre le tout à celui qu  il uuet que il li soit randuz  se il n  en uuet retenir la quarte part si que il n  en remeigne à l  oir ne damages ne preuz . 
Ne il n  a point de diference se aucuns est fes oirs de tot l  eritage et il est proiéz de rendre le tot  ou une partie  ou se il est faiz oirs d  une partie de l  eritage et il est proués de randre à .i. 
autre toute sa partie ou une partie de sa partie  car en cest caz conmandonz noz que toutez les chosez soient gardees que noz auons dites quant il est oirs de tot l eritage . 
Se aucunz est proiéz de randre l eritage à .i. 
autre quant il en a pris aucune chose qui uaille la quarte partie  si com .i. 
champ ou aucune chose  il le doit randre autresi conme se il fust enioint que il retenist la quarte part  et rendit se seurpluz  maiz il i a tant de disferance  quar quant une partie en a esté prise auant et li heritages est aprés randuz  et la chose qui remaint à l  oir n  est chargie de nuz des faisiauz de l  eritage  ainz est autresi conme se il eust la chose aquise par laiz  maiz quant il est conmandé à l  oir que il rande l  eritage et que il en reteigne la quarte partie  les actionz sunt departiez et les .iii. 
pars sunt seur celui à qui li heritagez est randuz  et la quarte pars en est sor l  oir . 
Et ia soit ce que tres grant partie de l  eritage soit contenue en la chose que li oirs a prise auant que il fust priéz de randre l  eritage  ne porquant totes les actionz sunt seur celui à qui il est randuz . 
Maiz cil à qui li heritages est randuz se doit consillier se ce est ses preuz que il li soit randuz  et autresi est il se li oirs a priz auant .ii. 
choses ou pluseurs quant il est priéz de randre l  eritage  autresi est il se une certainne some est prise auant qui containgne la quarte part de l  eritage ou pluz  et li oirs est priés de randre l  eritage . 
Et ce que noz auons dit de celui qui est faiz oirs de tot l  eritage  uolonz noz que soit gardé de celui qui n  est faiz oirs que d  une partie . 
En seur que tot  cil qui muert sanz testament faire puet prier celui à qui il entent que ses heritages apartient  ou par les loiz ou par le droit as preuoz  que il rande à aucun son heritage ou une partie  si conme .i. 
champ ou .i. 
serf  ou une qantité de deniers  car lais qui sunt fait en autre maniere sanz testament ne ualent rienz . 
Cil qui fet son testament puet prier celui à qui aucune chose est randue par son conmandement que il la rande derechief à .i. 
autre ou toute ou en partie ou en aucune autre chose . 
Et porce que li conmandement de ces laiz descendent de la loiauté as oirs de coi il ont le non et la sustance  por ce les traist puis li sains empereres à force de droit . 
Et noz qui uolonz sormonter ces meismes princez felonz unz establisemenz par l  amonestement Tribunian  noble home  questeur de nostre saint palaiz  par coi noz auonz ordoné que se cil qui fist le testament enioint à son oir sor sa loiauté que il randist à aucun l  eritage ou .i. 
especial laiz  et la chose ne puet estre prouee par l  escriture ne par le nombre dez .u. 
tesmoins qui est sosfisans en tel chose  maiz il enioint mains de .u. 
ou par auenture  il n  en ioint nul  se li peres ou li autres qui se fioit en son oir uot que il randit aucunne chose à aucun et li oirz panse à tricherie et ne uuet aconplir ce que li fu enioint  ainz nie que il ne fu paz ainsi  se cil à qui la chose dut estre randue se uuet metre seur son sairement  aprés ce que il aura iuré que il ne le trait pas à tort an cause à son enciant  il conuient lors que li oirs face son sairement que ce ne li fu pas enioint  ou se il le refuse  il doit estre constrains de paier ce qui li fu conmandé que la daerriene uolentés au mort ne perise de coi il se mist sor la loiauté son oir . 
Cist titres est de toutes les chosez qui sunt eniointes à l  oir que il les rande . 
Aucunz puet enioindre à son oir que il rande aucune simple chose  si conme .i. 
serf ou .i. 
champ ou une robe ou une masse d argent ou deniers nombréz  et il puet proier à son oir que il rande aucune tel chose  ou il puet anioindre à celui à qui il l  a laissié que il la rande à .i. 
autre  ia soit ce que l  en ne puisse pas laisier une chose à .ii. 
homez  si que li unz l  ait aprés l  autre . 
Cil qui fet le testament puet proier non pas tant soulement que sa propre chose soit randue à aucun mais cele à l  oir ou cele à celui à qui il a laisié aucune chose  ou cele à celui à qui une chose a esté randue par son conmandement ou cele à .i. 
autre . 
Et por ce  cil à qui unz lais est laisiéz et cil à qui une chose est randue par le conmandement au mort puet estre proié de rendre à autre non pas tant solement la chose qui lor est laisie mais une autre  qui que ele soit  ou soie ou autrui . 
Maiz l  on doit garder sanz pluz que nuz ne soit proiés de randre à autre pluz que ce qui est uenu à lui par le testament  car ce qui est pluz enioint est fet por niant . 
Cil couient à celui qui est proiéz de randre une chose que il l  achat ou que il la rande ou que il l  en pait la ualor . 
Et franchise puet bien estre donnee à serf en tel maniere  se li oirs ou cil à qui .i. 
laiz est laisiéz  ou cil à qui une chose est randue par le conmandement au mort et proiés de franchir le . 
Ne il n  a point de disferance se cil qui fist le testament prie de son propre serf ou de cel à l  oir ou à l  estrange  se li sers est dont estrangez  il doit estre achetés et franchis  et se ses sires ne le uuet uendre et il n  a rien eu del testament à celui qui laisa la franchise  li laiz n  est paz maintenant estainz  ainz est prolongiéz  car en quel tenz que li sers puise estre achetéz  franchise li porra estre donnee . 
Et il qui est franchis en tel maniere n  est pas redeuables n  est pas redeuables de sa franchise à celui qui fist le testament  ia soit ce que il estoit ses sers par auenture  maiz à celui qui le franchi . 
Maiz cil qui par droit testament est conmandés à estre franz et est redeuablez de sa franchise à celui qui fist le testament . 
Ne nus ne puet auoir franchise par droit testament for cil qui estoit sers à celui qui fist le testament  quant il fist le testament et quant il fu mors . 
Cil apert que franchisse est donnee droitement quant li sires ne conmande pas que autre franchise son serf  ainz uuet que franchise li aparteigne par son testament . 
Les paroles d  enioindre aucunez choses en testament de coi l  on usse plus souent sunt choses      ie tesmoing seur loiauté  et chascune de ces parolez uaut autretant conme se ellez fussent totes asamblees ensamble . 
Cist titres est des ecris qui sunt fet en leu de testament . 
Il est certaine chose que la droiture des escris qui sunt fet en leu de testament ne furent pas en usage deuant que Augustinz Cesar fu empereres . 
Maiz Lus  par coi les chosez sunt iointez à l  oir conmancierent  amena auant ses escriz  car quant il descendi en Aufrique  il fit tez escris et confrema en son testament par coi il requist à l  empereor que il feist aucune chose aprés sa mort . 
Et quant li sainz empereres Augustus ot acomplie sa uolenté  li autre qui uindrent aprés enseuirent s  autorité et rendoient ce qui lor estoit enioint . 
Et la fille Luz paia lés que ele ne deuoit pas à droit . 
L  en dit que li empereres apela dont ensamble toz ses sages homez et Treluces i fu qui lors estoit de grant autorité et demanda mon se ce deuoit estre receu et se li usagez des uielz escris se descorde de raison  e Trebaces respondit à l  empereur que ce estoit porfitable chose et necessaire as citeainz  porce que li citeain soloient aler molt loins de lor païs et estre i longuement  il peussent faire telz escris . 
Et aprés cel tenz  quant Labeo ot fais escris en leu de testament  nuz ne doutoit ia que cil escrit ne feussent receu par tres bon droit . 
Chascuns puet faire ces escris non pas tant solement quant il a fet testament  mais se il muert sanz faire testament  il puet conmander par tex escris que aucunne chose soit randue à aucun . 
Maiz quant cil escrit sunt fet auant que li testament  Papinianz dist que il n  ont nule force se il ne sunt confremé el testament par especial uolenté . 
Maiz li sains empereur Seuoirs et Entoinins escristrent que chose qui est conmandee à rendre puet estre demandee par les escris qui sunt fet auant que li testament  se il apert que cil qui fist cest testament n  eissi pas de la uolenté que il auoit quant il fist lez escris . 
Heritages ne puet estre donnéz ne tolus en telz escris que la droiture des testamens ne de telz escris ne soit confondue ensamble  et por ce n  i doit pas estre escris li desirretemenz . 
Et li heritages ne puet pas estre droitement donés ne toluz en telz escris que il rende à autre l  iretage . 
Et quant .i. 
oirs est establiz par condicion  l  en ne puet pas establir en telz escris que .i. 
autres soit oirs à lui ou apréz lui . 
Aucuns puet faire plusors telz escris  ne il ne conuient pas que il soient ordonné si conme il ont esté fet li un aprés l  autre . 
Ci commence li tiers liures d  Institutes . 
Cist titres est des heritages qui eschient sans testament . 
Cil muert sanz testament  qui ne fet point de testament  ou qui ne le fet par droit  ou quant cil que il auoit fet par droit est roz ou uains  ou se nus n  est oirs par cel testament . 
Li heritages à celz qui muert sanz faire testament apartienent premierement selonc la loi dez .xii. 
tables à leur oir . 
Lor oir sunt  si conme nos auons dit auant  cil qui sunt en la poesté à celui qui se muert  si conme li filz et la fille et li niéz et la niece de par le fil  li enfant au neueu ou à la niece  ne il n  a point de disferance se il sunt enfant naturel ou adoptif . 
Et à celz conuient il asambler celz qui ne sunt pas engenré de loiauz mariagez  ainz sunt doné à celz des citéz et quierent droiture d  oirs selonc la forme des sainz establissemenz qui ont esté fet sor ce  et celz qui sunt compris en nostre establissemenz par coi noz auonz aconmandé que se aucuns a pris fame en sa conpaignie et il n  a pas eu au conmencement corage de faire mariage  ne porquant ele estoit telz que il la peust bien auoir par mariage  et il a enfanz de li et il l  ainme tant aprés que il en fait instrumenz de mariage et il en a puis filz ou fillez  cil qui sunt né aprés ce que li mariagez est parfaiz et que li instrument del doaire sunt fait ne soient pas tant solement loial et en la poesté au pere  mais cil qui furent deuant né qui donarent l  enconmencement de loial non à celz qui furent né aprés . 
Et noz auonz iugié que ce soit tenable se li enfant sunt engendré ou né aprés ce que li instrumenz del doaire aura esté faiz sunt mort . 
Li niéz et la niece et li enfant au neuou ou à la niece sunt el nombrez de lor oirs de la persone de coi il sunt issu a laisié à estre en la poesté son pere ou par mort ou par autre meniere  si comme se ele a esté mise hors de baillie  quar tant conme li filz est en la poesté son pere  li niés qui uient de lui ne puet estre proprez oirs au pere . 
Et noz entendonz ce meesmes es persones des enfanz qui uienent aprés . 
Cil qui sunt né aprés la mort dou pere  qui fussent en sa poesté se il fussent né ains que il fut mors  sunt propre oir à leur pere . 
Cil meismez qui rienz n  en seuent sunt propre oir à aucun et  ia soit ce que il soient forcené  ne porquant il puent bien estre oir  car ceste meesme cause par coi heritages est acquis à celz qui rien n  en seuent  est il aquis es forsenéz . 
Et la seignorie est ausi conme continuee maintenant par la mort au pere  et por ce n  est il pas mestiers as orfelins que il aient l  autorité à celz qui les ont en garde  quar heritages est bien aquis par droit à celz qui n  en seuent rienz . 
Aucune foiz auient que  aucunz n  est pas en la poesté son pere el tenz de sa mort  non porquant il est faiz propres oirs son pere  si conme se aucuns reuient de chaitiuisons aprés la mort son pere  quar la droiture de sa reuenue de sa chaitiuison fet ce . 
Aucune fois auient il encontre que  ia soit ce que aucuns soit en la poesté au mort el tanz de sa mort  ne porquant il n  est pas sez propres oirs  si conme se li peres est aucusés d  aucun crime aprés sa mort et sa memoire est lors dampnee par ce  car il ne puet lors auoir propre oir  mes l  on puet dire par nostre droit que cil estoit ses proprez oirs  mes il laise à estre le . 
Quant cil qui est mors a .i. 
fil ou une fille et .i. 
neueu et une niece de par .i. 
autre fil  il sunt apelé ensamble à l  eritage  ne li filz qui uit encore ne puet pas metre hors l  enfant à l  autre fil qui mors est  . 
Par autretel raison  se li mors a .i. 
neueu ou une file de par son fil et il a l  enfant à .i. 
autre neueu qui est mors  il sunt apelé ensamble à l  eritage  et por ce que il noz plot que li neueu et les niecez et li enfant au neuou et as nieces uenissentt en leu de leur peres  il noz samble couenable chose que li heritage ne soient pas departi selonc les personez  mez selonc les racinez dont eles uienent  si que se li mors a .i. 
fil et il a .iii. 
neuous ou .iiii. 
d  un autre fil  li filz et tot par lui le moitié de l  eritage et li enfant à l  autre qui est mors en aient l  autre moitié  et se il n  a fors les enfanz à sez filz et il en a d  un des fiz .i. 
ou .ii. 
et de l  autre .iii. 
ou .iiii. 
 la moitiéz de son heritage apartient à l  un ou as .ii. 
et l  autre moitiéz as .iii. 
ou as .iiii. 
Quant l  on aquiert se aucuns puet estre proprez oirs au mort  l  en le doit enquerre el tanz que il est certaine chose que aucunz morut sanz testament  et ce auient quant li testamenz est depeciés par ceste raison  se li filz est desirretés et .i. 
estranges est fais oirs  et quant li filz est mors  il est aprés certainne chose que li oirs qui fu establis el testament n  est pas oirs  ou por ce que il ne uuet ou por ce que il ne puet  li filz au fil sera propres oirs son aiel  car il est troués toz seuz qu  il doie estre ses oirs el tenz que il est certainne chose que il morut sanz testament . 
Et ia soit ce que il soit nez aprés la mort son aiel  ne porquant il fu conceus tant com il uiuoit . 
Se sez peres est mors et li testamenz son aiel est depeciéz  il est propres oirs son aiel  maiz se il fu conceuz et nés aprés la mort son aiel quant ses peres est mors et li testamenz son aiel est depeciéz  il n  est pas propres oirs son aiel  car il n  atoucha au pere son pere par nule droiture . 
Cil que li filz qui est hors del baill son pere a auoé n  est pas contés entre les enfanz son aiel  car cil ne sunt pas enfant quant à l  eritage  ne il ne puent pas demander la possession des biens conme prochien . 
Li enfant qui sunt hors de baill n  ont nule droiture en l  eritage leur peres par le droit citeain  car il ne sunt pas propre oir por ce que il ont laissié à estre en la poesté leur peres  ne il ne sunt paz par nul autre droit apelé à l  eritage par la loi des .xii. 
tablez . 
Mes li preuoz est meus par naturel loiauté  si lor donne la possession des bienz . 
Et por ce  il sunt parçonier de l  eritage autressi bien conme se il fussent en la poesté leur pere el tenz que il fu mors  conment que il soient  ou seul ou o les propres oirs . 
Se il a dont .ii. 
filz  cil qui est hors de baill et cil qui estoit en la possession son pere quant il fu mors  cil seuz qui estoit en sa poesté et sez propres oirs par le droit citeain . 
Et porce que cil qui estoit hors de baill a une partie par le benefice au preuost  il auient que sez oirs est faiz oirs por une partie . 
Maiz cil qui estoient hors del bail lor pere et se donarent en adoption ne sunt pas receu conme enfanz as bienz à leur pere naturel se il estoient en la mainie lor pere adoptif quant leu peres naturel fut mors . 
Car se li peres adoptis les a miz hors de sa poesté tant conme li peres naturel uiuoit  il sunt receu as bienz lor pere naturel autressi bien conme s  il n  eussent onques esté en la poesté lor pere adoptif  car tant conme il apartient au pere adoptif  il conmencent à estre en liu d  estrangez . 
Et se li peres adoptif les met hors de sa poesté aprés la mort au pere naturel  il sunt encore en leu d  estrangez et ne sunt pas conté entre les enfanz au pere naturel  en tant conme il apartient à sez biens . 
Et il noz plot ainsi por ce que il fust male chose que il fust en la poesté au pere adoptif à qui li bienz au pere naturel apartienent ou à sez enfanz ou as estrangez . 
Li adoptif ont dont mains de droiture que li naturel  quar li naturel qui sunt hors de baill sunt en conte des enfanz par le benefice dou preuoz  ia soit ce que il en perdent le degré par le droit citeain  maiz li adoptif qui sunt hors de baill perdent par le droit citeain le degré d  enfanz  ne il n  i sunt pas receu par le preuost . 
Et ce est par droit  car la raisonz del droit citeain ne puet pas destruire les naturéz droiturez  et por ce que il laissent à estre propre oir  ne puent il pas laisier à estre fil ou fillez ou neuou ou niecez . 
Maiz li adoptif qui sunt mis hors del baill conmencent à estre en leu d  estrangez  car il auoient conquis par adoption la droiture et le non de fil ou de fille  si le perdent par citeainne raison  ce est por ce que il sunt mis hors del bail . 
Ces chosez meesmes sunt gardees en la possession des bienz que li preuoz premet contre les tablez del testamenz as enfanz qui sunt trespassé  ce est qui ne sunt pas fet oir ne deserité si com il couient  quar li preuoz apele à la possession des bienz celz qui furent en la poesté del pere el tanz de sa mort  et celz qui furent hors de son baill  et il en met arriere celz qui furent en la poesté leur pere adoptif en tanz que lor pere naturel fu mors  et il reçoit à la possessionz des bienz contre les tablez del testament lez filz adoptif qui sunt hors del bail à lor pere adoptif  car dés que il sunt hors de son baill  laissent il à estre el nombre à ses enfanz . 
Noz deuonz estre amonesté que cil qui sunt en la poesté à leur pere adoptif ou que li peres adoptis met hors de son bail aprés la mort au pere naturel  se lor peres naturelz mors sans faire testament  ia soit ce que il ne soient pas receu en cele partie de banissement par coi li enfant sunt apelé à la possession des bienz  non por quant il i soient apelé par autre partie  ce est par cele por coi li cousin au mor i sunt apelé . 
Et il i sunt ainsi receu par cele partie  se il n  i a nuz propres oirs ne nus enfanz qui aient esté mis hors de baill  ne nuz parant qui doie auoir l  eritage par deuant elz . 
Car li preuoz apele premierement les enfanz à l  eritage celz qui sunt em bail au pere et celz qui en sunt hors  et puis celz qui sunt oir selonc la loi  et puis les prochiens paranz . 
Maiz toutez lez choses plorent as ancienz  mais elez reçurent aucun amendement par nostre establisement que noz feimes des personez que leur pere naturel donent à autre en adoption . 
Et noz auonz troué aucun cas en coi li fil perdent l  eritage à lor pere naturel par l  adoption  et quant il estoient miz hors del bail au pere adoptif  il n  auoient l  iretage ne à l  un pere ne à l  autre  mais noz amendanmes ce  si com noz auonz en costume . 
Et escresinmes .i. 
etablisement par coi noz iuianmez que quant li peres naturel donne à .i. 
autre son fil en adoption  toutes sez droitures li soient gardees entieres autressi conme se il eust toz iors esté en la poesté au pere naturel et n  eust onques esté donnés adoption  fors que tant sans pluz que il puise uenir à l  iretage au pere adoptif se il muert sanz faire testament . 
Mez se il fet testament  il ne puet riens auoir de son heritage ne par le droit citeain ne par cel au preuost  ne par demander la possession des biens contre les tablez  ne par acuser le testament que il n  est pas à droit fez  car il n  est nuz besoinz au pere adoptif de faire le son oir ne desireter le par non  por ce que il n  est aliéz à lui par nul naturel lien  neis se il est auoés de .iii. 
enfanz maslez par le conseil au senat qui est apelés pipanianz noz n  auonz pas le conseil au senat qui est apelés pipanianz  qui dist que là où .iii. 
fil sunt auoé  cil qui les auoe en puet .i. 
eslire par deuant les autres et selonc les establisement que li empereres Pius fist  il li doit laisier la quarte part de son heritage . 
Mais il n  est pas orandroit ainsi  car en cest caz ne li est pas gardee la quarte pars de l  eritage ne il n  a nule action de chalongier i nule chose . 
Cil que li peres naturel reçoit en adoption est eschptés de nostre establisement  car il a l  une et l  autre droiture  ce est la naturel et cele de l  adoption et noz auons gardé à tele adoption les anciennez droitures  autresi conme se cil qui est hors de baill ce se fust donnés en adoption  et ces chosez puent estre conquilliez especiaument par la force des deuans dis establizsemenz . 
Et li ancien qui pluz amoient celz qui descendent des maslez apeloient à l  eritage aielz les neueus et les nieces qui descendent des filz  et lez metoient par deuant celz qui descendoient des fillez  et il nomoient par non de cozin les neueus qui sunt né des fillez et les enfanz as nieces  et les apeloient apréz les enfanz az fiz à l  eritage à l  aiel ou au besaiel de par la mere  ou en ces à l  aiele ou à la besaiele de par le pere ou de par la mere . 
Maiz li saint prince ne uodrent pas laisier si grant tort contre nature sanz auenant amendement  maiz por ce que li non del neuou ou del enfant au neueu est conmunz à celz qui descendent des filz et à celz qui descendent des fillez  il les mistrent toz en ordre et uodrent que li un fussent autressi prez d  auoir l  eritage conme li autre . 
Mais que cil aient aucun auantage qui sunt garni non pas tant solement de l  aide de nature  mais de cele à l  ancien droit  il uodrent que la partie as neuouz ou as nieces ou as autres que noz auonz auant noméz soient .i. 
pou amenuisie  si que il aient le tiers mainz que leur mere ou lor aiele ne deuoit auoir  ou lor peres ou lor aiolz de par pere ou de par mere  quant la fame est morte de cui heritage on plaide  et quant il reçoiuent l  eritage  li autre n  i doient pas estre apelé . 
Et tot autresi conme la lois des .xii. 
tablez apele lez neuouz ou les nieces à l  eritage lor aiol el leu de lor pere  lez apele li ordenemens as princez en lieu de lor mere ou de lor aielle si que ele soit amenuisié de la tierce partie  si com il a esté establi . 
Mais por ce que il auoit encore doute entre les paranz de par le pere et les deuant dites personez  por ce que li parant de par le pere chalongoient la quarte part de la sustance par l  autorité d  un establisement  noz deseuranmes de nostre code le deuant dit establisement ne ne uosimes pas que il fust miz del uolume Theodose . 
Et toute droiture est tolue as deuant dis paranz par nostre establisement  et si auons establi que quant li fil as filles ou as nieces sunt fet oir  cil qui descendent des filz ou des neueuz ne chalongent nule partie de l  eritage au mort  et que cil qui uiennent de trauers ne soient pas pluz pres de rauoir l  iretage que cil qui descendent droitement del mort . 
Et encor uolonz noz que cil establisemens uaille selonc sa force en tel maniere  ne porquant que autresi conme li ancien establirent que li heritagez soit departis entre les filz au mort et ses neueus de par son autre fil  non pas selonc les persones mes selonc celz dont eles descendent  autresi conmandons noz que partie soit faite entre les filz au mort et sez neueuz de par sa fille  ou entre toz les neueuz et toutes les nieces et les autres personez qui apréz uienent  si que l  une et l  autre leignie ait  sanz nul amenuisement  la partie son pere ou sa mere ou son aiel ou s  aiole  si que se il en a d  une part .i. 
ou .ii. 
et d  une part .iii. 
ou .iiii. 
 li uns ou li dui aient la moitié de l  eritage . 
Cist titres est des parans au mort de par son pere . 
Se nuz n  est propres oirs au mort  ou il n  i a nul de celz que li preuoz ou li establisement apelent à estre propre oir  ne qui doie auoir l  eritage est aucune des menieres que noz auonz auant dites  li heritages apartient lors par la loi des .xii. 
tablez au plus prochain parant . 
Li parant seut sont  si conme noz auonz dit el premier liure  cil qui sunt ioint de lynage qui uient de par le pere . 
Li frere qui sunt dont d  un pere sunt itel parant  ne l  on ne demande pas se il sunt d  une mere  et li .i. 
des freres et li filz à l  autre sunt de cel meismes nombre  et li filz à douz frerez  et par ceste raison porronz noz uenir à plusors degré de paranté . 
Cil qui naisent aprés la mort lor peres ont les droiturez de lynage . 
Ne porquant la loiz ne done pas l eritage au mort à toz ses parans de par son pere  mez à celz qui sunt pluz prochain parant  quant il est certainne chose que il est mors sanz faire testament . 
Droiture de paranté use par adoption si conme entre les filz naturelz à aucun et ses filz adoptis  et sanz dote il ne sunt pas apelé proprement parant  et se aucuns paranz  si conme li frerez ou li onclez ou autres qui soit pluz loingtainz a auec aucun  il n  est paz doute que li filz adoptiz ne soit paranz à toz les paranz son pere adoptif . 
Li masle prennent ouelment l  iretage au mort par droiture de paranté  ia soit ce que il soient parant de molt loin  et il plot az ancienz que lez famez aient l  eritage au mort par droiture de lynage se eles sont ses sereus et se elez sunt pluz lontaignes  eles ne l  aient paz . 
Et li masle soient receu à lor heritage  ia soit ce que il soient molt lontaing . 
Et por ce  li heritage à la fille ton frere ou ton oncle ou cil à lor antain apartienent à toi  et li tiens n  apartient pas à elez  et ce a esté establi por ce que il fust profitable chose que li droit fussent einsi establi que li heritage uaignent souent as maslez . 
Mais por ce que il fust desloial chose que eles fussent mises del tot hors  autresi conme estranges  li preuoz le reçoit à la possession des biens en cele partie del bannissement en coi il lor premet la possession des biens par droiture de prochienité  et eles i sunt ainsi receues se il n  i a nul parant ne nul pluz prochien . 
Et la lois dez .xii. 
tables n  establi pas ce ainz comprist simplece  qui est amie as laiz  et apele à l  eritage toz les paranz  et maslez et femelez de quel degré qu  il soient  à la maniere de propres oirs qui sunt apelé ensamble à l  eritage . 
Mez li senz à celz qui furent es mileu  ce est apréz la loi des .xii. 
tablez et deuant l  ordenement as empereors  perpansarent une soutillité et amenarent auant ceste disferance  et metoient del tot les famez fors de l  iretage as paranz  tant que li preuost amendarent petit et petit l  asperece de l  ancien droit ou aemplirent par humain proposement ce que li falloient  et mistrent une autre ordre en lor banissement et amenerent auant lynage par non de prochienité et lor aidarent par la posessionz des bienz . 
Noz  qui siuonz la loi des .xii. 
tablez et la gardons en ceste partie  prioonz les preuoz et lor humanité  non porquant noz ne trouons pas que il aient plainement secorru à ceste cause  car noz ne ueons pas quant lez naturelz droitures et celes de paranté sunt autresi es femelez conme es malez  por coi li masle  conbien que il soient lontaing  uienent à l  eritage à touz lor paranz  ne nule des famez n  i puet auenir se ele n  est suer au mort . 
Et por ce noz ramenonz toutes choses an plenier estat  et ce liuons cel ordonement à la droiture des .xii. 
tablez et confremonz par nostre establisement que toutez les loiauz personez qui descendent del mort  que que ce soient ou home ou famez  soient apelees as droiturez de l  eritage de coi testamens n  a pas esté faiz selonc ce que chascune est pluz prochainne  ne les fames n  en soient pas mises hors por ce que eles ne sunt pas suers au mort . 
Et noz aiostons à nostre establisement que .i. 
sex degrés soit tresportéz de la droiture de lynage à auoir l  iretage  si que li fil ou la fille au frere ne soient pas tant solement apelé à l  iretage lor oncle  mes li filz ou la fille à la sereur . 
qui sunt pluz lontaingnez ne uiegnent paz à l  eritage à cel oncle  et quant cil est mors qui est oncles ou filz son frere et à celz à sa sereur  li enfant à l  un et à l  autre i uiegnent par loial droit à auoir son heritage  autresi conme s  il descendissent tuit de ses freres  se ainsiz est que li frere ou la suer soient mort . 
Et quant ces personez reçoiuent l  eritage  li autre degré en sunt osté del tot et li iretagez ne doit pas estre departis selonc les personez  mes selonc celz de cui eles descendent . 
Se li parant au mort sunt de diuers degréz  la loiz des .xii. 
tables apele le pluz prochien à auoir son hiretage  si conme se li mors a un frere et le fil a .i. 
autre frere qui est mors  ou .i. 
oncle  li freres est li pluz prochiens d  auoir l  eritage . 
Et ia soit ce que la loiz apele le plus prochien par singuler nombre  ne por quant il n  est pas dote que se il sunt plusors d  un meismes degré que il ne soient tuit receu  quar l  on entent le prochain par plusors degréz  et non porquant il n  est pas doute que li heritagez n  aparteingne  ia soit ce que il soient tuit d  un degré . 
Et se aucunz muert sanz faire testament   l  on demande qui est ses pluz prochains paranz el tenz à coi il conmence à estre certainne chose que nuz n  est n  oirs de cel testament  et lors entent l  en proprement que il fu mors sanz testament . 
Et ce est esclairié aucune foiz lonc tenz apréz sa mort  et il auient souent dedenz ce que il muert qui estoit li pluz prochiens paranz à celui qui fist son testament et .i. 
autres conmence à estre ses pluz prochains  qui ne l  estoit pas el tenz que li testamenz fu faiz . 
Il plaisoit dont as ancienz que la droiture d  auoir lez heritagez ne fust paz en cele meniere  ce est que  ia soit ce que li pluz prochainz qui est apeléz à l  eritage selonc les choses que noz auons dites muire ainz que il reçoiue l  eritage  ne porquant cil qui uienent aprés par loial droit n  i soient pas receu . 
Et li preuost amendarent ce  mes nel laisarent pas del tot sanz besoigne d  aide  ains i apeloient les pluz prochains de par la mere et metoient arriere celz de par le pere . 
Mes noz qui uolonz que riens ne faille au parfet droit auons confremé  que nostre establisement que noz feimes por humanité de la droiture des personnes  que li heritage ne sunt paz deueé as autres paranz  por ce que li pluz prochains est mors  por ce meesmement que à receuoir les faisés desgradéz  quant li premiers degrés faut  l  un prant l  autre apréz  et ce qui est tenable el faisel n  estoit pas otroié el gaaing . 
Autresi est apelés à l  eritage li peres au mort qui o fiance met son fil ou sa fille ou son neueu ou sa niece hors de son baill  et ce est amené auant par nostre establisement  que il apere que li fil soient toz iors mis hors de baill o fiance  car ce n  est paz tenable entre lez ancienz  se li peres ne met lez enfanz hors de son baill especialment o fiance . 
Cist titres est del conseil au senat qui est apeléz tertulianz . 
La loiz des .xii. 
tables ou soit de si estroit droit que ele receuoit lez malez à l  eritage et en metoit arriere la leignie qui descent des fames  si qu  antre la mere et le fil n  et nule droiture d  auoir li unz l  iretage à l  autre  fors tant sanz pluz que li preuoz les apeloit à la possession des biens . 
Mez ces destreces de droit ont puis esté amendees  et li empereres Claudius fu li premiers qui otroia que la mere eust l  iretage son fil aprés sa mort por conforter soi de son fil que ele a perdu . 
Et il fu aprés establi ou conseil au senat qui est apeléz tribulianz  qui fu faiz el tenz au saint empereur Adrian  que la mere qui est naturelment franche qui a .iii. 
anfanz  et cele qui a esté franchie qui en a .iiii. 
 soit receue à auoir les bienz à ses filz ou à ses filles qui muerent sanz faire testament  ia soit ce que ele est en la poesté son pere  si que se ele est sozmise à autrui droiture  ele le reçoiue par le conmandement à celui à qui ele est sozmise . 
Maiz li enfant au mort qui sunt en sa poesté sunt mis par deuant la mere  et si que il sunt en lieu de ses propres oirs  del quel degré que il soient  ou del premier ou del plus lontaing . 
Et se la fille est morte  ses filz ou sa fille sunt selonc les establisemens plus pres d  auoir son heritage que sa mere  et li peres au mort ou à la morte est pluz pres d  auoir son heritage que sa mere  mez son aiel n  en est pas pluz prez . 
Li freres au mort soloit metre sa mere hors de son heritage  et sa suer i estoit receue o la mere  mais se il i auoit .i. 
frere et une suer et sa mere qui fust chargie d  enfanz  li frerez en metoit hors la mere  et se il n  auoit mere  li heritages estoit conmunz à son frere et à sa suer  et li uns en deuoit auoir autretant conme li autrez . 
Maiz noz uosinmez secorre à la mere par .i. 
establisement que noz meismes en nostre code et regardanmez à la nature et as peris del enfantement et à ce que lez meres en muerent souent . 
Et por ce croions noz que il est male chose que li cas d  auenture lor tort à damage  car se cele qui est naturelment franche n  a eu .iii. 
enfanz  ou cele qui a esté franchie n  en a eu .iiii. 
 por ce n  est il pas drois que ele soit mise hors de l  eritage à ses enfanz  car en ce n  a ele rien meffet se ele a eu pou d  enfanz  et noz auonz doné premierement as meres le loial droit  queles que elez soient  ou naturelment franches ou franchiez  et se eles ont eu ou .iii. 
enfanz ou .iiii. 
ou se eles n  ont eu que celui ou cele de qui heritage li plaiz est  elez soient apelees à auoir l  eritage . 
Maiz por ce que li establisement qui en eschoient les loiaus droiturez de l  iretage et aidoient en partie à la mere et la greuoient en partie  et ne l  apeloient paz à l  eritage tot ensamble  ainz l  en sostraioient en aucun cas la tierce part et la donoient à autres certaines persones et faisoient le contraire en autrez cas  il noz plot par droite uoie et par simple que la mere soit mise par deuant totez les loiauz personez  et ait sanz nul amenuisement l  eritage à ses fiz  esceptés le frere et la seror  que tot autresi com noz la metons par deuant totez autres ordrez metonz nos par deuant lui toz les freres et les sereurs à receuoir l  eritage  en tel meniere non porquant que se il n  i a que les sereurs au mort ou à la morte et sa mere  la mere ait la moitié de l  eritage et toutes lez suers en aient l  autre moitié . 
Se aucuns ou aucune muert sanz faire testament et sa mere remaint ou .i. 
freres ou pluseurs ou seul ou sereurs  sez hiretages soit departis selonc lez persones . 
Mes tot autresi conme noz auonz porueu les meres  conuient il que eles poruoient à lor leignies . 
Elez sachent dont que se elez n  ont desfendeeurs à lor enfanz ou eles sunt negligenz de demander autres dedenz l  an en lieu de celui qui est trop lontainz  ou qui s  escuse de la garde  elez seront par droit mises arriere de lor heritage se il mourent dedenz eage . 
Et ia soit ce que li filz ou la fille soit de porchas  non porquant la mere puet bien estre receue à auoir sez biens par le conseil au senat qui est apelés tribulianz . 
Cist titres est del conseil au senat qui est apelés orficianz . 
Encontre ce  li enfant sunt receu à auoir les bienz leur meres qui muerent sanz faire testament  par le conseil au senat qui est apeléz orphisianz  qui fu faiz quant Orphices et Ruphus estoient consillier  qui fu fés el tanz à l  empereor Marc  par coi li heritages à la mere est donnés au fil et à la fille  ia soit ce que il soient sozmis à autrui droiture  et i sunt mis par deuant toz les parans à la mere qui est morte . 
Mais porce que li neueu n  estoient pas apelé à l  eritage leur aiele par le conseil au senat  ce fu puis amendé par les establisemenz az princes  si que li neueu ou les nieces i soient apelees autresi bien conme li fil ou lez filles . 
Et l  on doit sauoir que li heritage qui eschient par le conseil au senat qui est apeléz tertulianz et par celui qui est apelés orphicianz ne sunt pas perdu par amenuisement de chief  mais cil sanz plus qui eschient par la loi des .xii. 
tablez . 
Et l  on doit sauoir au darrenier que li enfant qui sunt de porchas sunt receu à l  eritage lor mere par le conseil au senat . 
Se plusor sunt oir selonc lez lois  et li unz refuse l  eritage  et il sunt enpaiechié par mort ou par autre cause  si que il ne le puent receuoir  lor partie doit estre as autrez  et se cil qui reçurent lor parties muerent auant  les parties à celz qui ne les reçurent paz doiuent estre as oirs à celz qui sunt mort . 
Cist titres et conmant heritages uient as paranz de par la mere . 
Apréz les propres oirs  et aprés celz que li preuost et li establisement apelent as heritagez entre les propres oirs  et aprés celz qui sunt oir selonc les lois de coi li parant au mort sunt qui uienent de par son pere  et cil qui li deuant dit conseil au senat et nostre establisement i apelent  apele li preuoz les paranz de par la mere en cele partie del banissement où l  en regarde au naturel linnage . 
Quar li parant au mort de par son pere qui ont sosfert amenuisement de chief et cil qui uienent d  elz ne sunt pas conté entre lez loiauz oirs  selonc la loi des .xii. 
tablez  mez li preuoz les apele à l  eritage en la tierce ordre  ce est apréz les frerez et apréz lez paranz de par le pere  et apréz celz de par la mere  esceptés tant solement le frere et la seror qui sunt hors de bail  et ne mie leur enfanz que la loiz que Anastasius fist apele à l  eritage o lez frerez qui ont lor droiture toute entiere  ne porquant ce n  est paz o celz parties  mez o aucun amenuisement que l  en puet legierement entendre par lez paroles de l  establisement . 
Et il lez met par deuant lez autrez paranz de par le pere qui sunt pluz lontaing  ia soit ce que il n  aient paz sosfert amenuisement de chief et par deuant lez paranz de par la mere . 
Li preuoz apele el tierz lui par non de lynage à l  eritage celz qui uienent de treuers de par la mere au mort . 
Et li enfant qui sunt en la poesté à leur pere adoptif sunt apelé en cest meismez degré à l  eritage à leur pere naturel . 
Il est aperte chose que li enfant qui sunt de porchas n  ont nul parant de par leur peres  car l  on ne set qui est lor peres  et par cele meismez raison apert il que il ne sunt paz frere  mez il ont paranz de par leur mere tant solement  autresi com il ont freres de par leur mere . 
La possessionz des bienz apartient dont à toz celz de cele partie dont il sunt parant . 
Il est necessaire chose que noz soions amonesté en cel liu que aucuns est receus à l  eritage par la droiture dou lynage qui uient de par le pere au mort  ia soit ce que il soit el disime degré  de coi que noz anqueronz  ou de la loi des .xii. 
tablez ou del banissement au preuost  par coi li preuoz premet que il donra à loiaus oirs la possession dez bienz . 
Et cil qui uienent de par la mere le puent auoir dusques au siste degré . 
Cist titres est des degrés de linnage . 
Il est mestiers en cest liu conment li degré del lynage sunt conté . 
Et noz deuonz premierement estre amonesté en ceste chose que unz lynagez est contés en amontant  et li autrez en aualant  et li autres de trauers  que l  en apele de costé . 
Li lynages qui uient en amontant est li peres et li aielz  cil qui uient en aualant est li filz et li neueu  cil qui uienent de trauers est li freres et la suers  et cil qui descendent d  elz et les onclez et lez antains de par pere et de par mere . 
Et li lynagez qui naist an amontant  et cil qui uient en aualant conmence del premier degré  mais cil qui est contés del trauers conmence del secont . 
El premier degré sunt li pere et la mere . 
El secont degré en aualant sunt li fil et les fillez  el secont en amontant sunt li aiel et lez aieles  el secont de trauerz li frere et la suer . 
El tiers en amontant  li besaiel et la besaiele  el tierz en aualant li niéz et la niece  el tiers de trauers li filz ou la fille au frere ou a la suer  et li freres ou la suer au pere et a la mere . 
El quart degré en amontant sunt li tiers aiel et la tierce aiele  el quart degré en aualant sunt li enfant au neueu ou à la niece  el quart degré de trauers sunt li neueu et les nieces au frere ou à la suer  et li freres à la suer à l  aiel ou à l  aiele  et li cozin des freres et des suers qui en descendent . 
Et aucun quident que cil soient apelé cozin qui sunt né de .ii. 
suers  et cil soient apelé qui sunt né de .ii. 
freres . 
Et se fillez naissent des .ii. 
freres  elez sunt apelees germainnez . 
El quint degré en amontant sunt li quart aiel et la quarte aiele  el quint degré en aualant sunt li enfant as enfanz au neueu ou à la niece  el quint degré de trauers sunt li enfant as enfanz qui sunt né de frere ou de sereur  et li frere et la suer au besaiel et à la besaiele  et li filz ou la fille as cousinz germainz à l  aiel ou à l  aiele . 
El siste degré en amontant sunt li quins aiele et la quinte aiele  el siste degré an aualant sunt li neueu as enfanz au neueu ou à la niece  el siste degré de trauers sunt li neueu as neueuz au frere et à la suer  et li frerez à la suer au tiers aiel ou à la tierce aiele  et cil qui sunt né de cozins germains ou de cosines germainnez . 
Il noz sosfist bien conment noz auons mostré dusqu  à ci conment li degré del lynage sunt conté . 
Car par ces puet on entendre conment noz deuonz conter celz qui sunt outre  car chascune persone qui est nee ua .i. 
degré auant  si que il est pluz legiere chose à respondre en quel degré chascuns est que il ne seroit à conter son lynage de chief en chief . 
Et li lynages de par le pere est contés tot autresi conme cil de par la mere . 
Maiz por ce que l  en croit mielz ce que l  en uoit que ce que l  en oit  il noz samble que il est necessaire chose  aprés ce que noz auonz aconté lez degréz  que il soit escrit en cest liure  si que ione home puissent sauoir la doctrine dez degréz et par oïr et par ueoir . 
Il est certaine chose que la partie del banissement en coi la possessions des bienz est premise par non de lynage n  apartient pas au linage as sers  car telz lynagez n  estoit contéz par nule des ancienez loiz . 
Maiz noz auonz establi par nostre humanité en nostre establisement que noz feimez de la droiture del patronage  qui estoit ozcure et confuse iusqu  à no tenz  que se aucuns sers a .i. 
enfant ou pluseurs de fame franche ou de serue  ou que se une fame serue a enfant de frans home ou de serf et li peres ou la mere uienent à franchise  cil qui sunt né de mere serue ont guaiegnié franchise  ou quant lez famez estoient franchez et li home estoient serf  il uindrent aprés ce à franchise  tuit tel enfant uienent à l  eritage leur pere ou leur mere  si que la droiture de patronage n  ait nul lieu en ceste partie . 
Et noz apelonz telz enfanz non pas tant solement à l  eritage lor peres  mais l  un à l  eritage à l  autre  comment que il soient  ou cil qui furent né en seruage et puis ont esté franchi sunt tuit seul  ou se il i a o elz autres qui ont esté conceu apréz ce que li peres et la mere furent franchi  ou se il sunt d  un pere ou d  une mere ou de diuers mariagez  à la samblance de celz qui sunt né de droiturier mariagez . 
Il apert dont que cil qui sunt d  un meismes degré de linnage ne sunt pas toz iorz apelé à l  eritage  ne cil qui est li pluz prochains par lynage n  est pas toz iorz plus prez d  auoir l  eritage  quar por ce que cil qui sunt propre oir et cil que noz auonz nombré entre les proprez oirs sunt pluz prez d  auoir l  eritage que nuz autrez  il apert que li niés ou la niece au fil au mort qui sunt el quart degré sunt pluz pres de l  eritage que ses freres ou sa suers qui sunt en secont degré  ne il n  a point de disferance se il sunt en la poesté à celui qui muert ou il n  i sunt paz  ou se il sunt maslez ou femelez . 
Quant il n  i a nul des propres oirs ne de celz que noz auons contés entre les proprez oirs  li parant par deuers le pere sunt pluz pres d  auoir l  eritage que cil par deuers la mere  ia soit ce que il soient de pluz lontaing degré  car li filz ou li niéz à l  oncle au mort par deuers son pere est pluz prez d  auoir son heritage que sez oncles par deuers sa mere . 
Noz auonz dit que li plus prochain parant au mort par deuers la mere doit auoir son heritage  ou se il sunt dui ou pluz de coi li uns li soit autresi prochains conme li autrez  il i doiuent estre apelé ensamble toutez les fois que il n  i a nul des propres oirs ne de celz qui sunt en conpes de proprez oirs  ne de ses paranz de par son pere esceptés le frere et la sereur qui sunt hors de bail qui sunt apelé à l  eritage à leur freres et à leur sereurs  quar ia soit ce que il aient sosfert amenuisement de chief  ne porquant il sunt mis par deuant toz lez paranz par deuers le pere qui sunt de pluz lontaing degré . 
Cist titres est de l  eritage a celz qui sunt franchi . 
Or uoionz dez bienz à cels qui ont esté franchi . 
Il lisoit iadis à celui qui auoit esté franchis que il trespasast en son testament son patron sanz nule paine  car la loiz des .xii. 
tablez apeloit le patron à l  eritage à celui que il auoit franchi  se cil qui auoit esté franchis moroit sanz faire testament et ne laisoit nul propre oir . 
Et se il laisoit nul propre oir  li patronz n  auoit nule droiture en sez biens  et se il laisoit oir de sez filz naturelz  li patronz n  i auoit nule partie  mais se cil estoit de sez filz adoptiz  ce estoit apers tors que li patronz n  i eut nule droiture . 
Et por ce la desloiautés de la loi fu apréz ce amendee par le banissement au preuost . 
Se cil qui auoit esté franchis faisoit dont testament  il estoit ainsi deuisé que il li conuenoit laisier au patron la moitié de sez biens  et se il ne li laisoit riens ou il li lisoit mains que la moitié de sez bienz  la possessions de la moitié de sez bienz estoit donee au patron contre les tablez del testament . 
Et se il moroit sanz faire testament et il lisoit .i. 
propre oir qui estoit sez fiz adoptif  la possessionz de la moitié de sez bienz estoit donee au patron ou autresi contre cest propre oir . 
Maiz li fil naturel soloient ualoir à celui qui auoit estés franchis à metre son patron hors de son heritage  non paz tant solement cil qui auoit an sa poesté el tenz de sa mort  maiz cil qui estoit hors de son baill ou que il auoit donés en adoption  se il estoient fet oir d  aucune partie où il estoient trespassé  et demandoient par le banisement au preuost la possession dez bienz contre les tablez del testament  car cil qui estoient desherité par non ne metoient à nule maniere le patron hors . 
Et aprés ce furent acreuez par la loi que Papius fit lez droiturez as patrons qui auoient riches sers que il auoient franchis  car il est contenu en cele loi que  se cil qui a esté franchis a patremoinne qui uaille .cm. 
estrelinz et il a mainz de .iii. 
enfanz  se il fet testament ou il muert sanz testament  li patronz ait autretant de sez bienz conme .i. 
de sez enfanz . 
Et por ce  se cil qui a esté franchiz a .i. 
fil ou une fille  sez patrons ait la moitié de sez bienz autresi conme se il fust mors sanz anfanz . 
Et se il laisoit .ii. 
enfanz  la tierce partie estoit deue à son patron  et se il en laisoit .iii. 
 li patrons estoit del tot mis hors . 
Mez noz establisemens que noz feimez par brief traitié iuia ces causez en tel maniere que  se cil ou celes qui ont esté franchi ont mains de .c. 
deniers d  or  car ainsiz esprouons noz la some qui est contenue en la deuant dite loi que .i. 
deniers d  or soit contés por .m. 
estrelinz  li patronz n  ait riens en lor heritage  se ainsis est que il face testament . 
et il n  ont nul enfant  la droiture que li patron auoient par la loi des .xii. 
tablez lor est lors gardee . 
Et se il ont plus de .c. 
deniers d  or et il ont enfanz ou autres qui puissent auoir la possession de lor biens par le banissement au preuost ou .i. 
ou pluseur  del quel degré que il soient et quel que il soient ou masle ou femelez  noz uolonz que il aient l  eritage leur peres et li patron et lor lyngnie en soient mis hors del tot . 
Et se il muerent sanz enfans et sanz faire testament  noz apelons leur patron et leur patrones à lor heritage et se il firent testament et il trespaserent lor patrons et lor patronez  ia soit ce que il n  auoient nus enfanz ou il en auoient  mes il les desiretent par non  ou lor mere ou lor aiele de par lor mere les trespaserent  si que lor testamens ne puise pas estre acuséz que il n  aient esté fait  lors aient li patron selonc nostre establisement par demander la possessions des bienz contre lez tablez  non pas la moitié de l  eritage conme il auoient auant  mais la tierce part  ou ce qui lor faut de la tierce part lor soit parfet par nostre establisement  se cil ou celles qui ont esté franchi lor auoient laisié mains que la tierce part et il aient cele partie si quite et si franche que il ne couegne que il  ne lor enfanz  en paient ne lais n  autre chose qui lor soit eniointe  maiz tote la charge de l  eritage ueigne as oirs à celui ou à cele qui ont esté tranchi . 
Et noz asanblanmes es deuant dis establisemens pluseurs autres cas que noz ueimez qui sunt necessaire à cest ordenement  que li patron et li patrones et leur enfant ou cil qui uienent de trauers iusques au quint degré soient apelé à l  eritage à celz qui sunt franchi  si conme l  on puet entendre par cel establisement  si que se uns patrons ou une patrone ou pluseur ont enfanz  cil qui est li pluz prochienz à celui qui franchi le serf ou la serue soit apeléz à l  eritage à celui ou à cele qui ont esté franchi  et li heritagez soit departis selonc les persones et ne mie selonc celz de cui eles descendent  et ceste meimez meniere soit gardee en celz qui uienent de trauers  quar pou s  en faut que la droiture de telz heritages ne s  accorde à la droiture de l  eritage à celz qui sunt naturelment franc . 
Maiz ce doit estre dit de celz qui uienent à pleniere franchise  et ne mie de celz qui ne sunt franc que à lor uie  ne de celz qui sunt franchi par tel maniere que il soient en seruage tote lor uie et franc à sa mort  car cil qui ne sunt franc que à lor uie n  ont point d  eritage  car ia soit ce que il estoient conme franc tote lor uie ne porquant  quant il perdoient la uie  il perdoient franchise et cil qui lor auoient doné franchise detenoient lor biens par droiture de chatel . 
Et il fu apréz establi par le conseil au senat qui est apeléz largianz que  se li enfant au franchiseur n  estoient desireté par non  il fussent mis par deuant les estranges oirs es biens à celz qui estoient ainsi franchi que l  on apeloit latins . 
Aprés ce uint li banisemenz au saint empereur Traian qui faisoit que  se cil qui estoit ainsi franchis peust uenir à la cité de Rome ou maugré son seignor ou sanz son seu  il fust par le benefice as princes citeainz de Rome en sa uie et latins à sa mort . 
Mais por ces conditions et por pluseurs autres grietéz  noz enforçanmez le non des latins  et le banissement à l  empereur Traian par nostre establissement  que noz ordonanmes que tuit cil qui sunt franchis usent de la cité de Rome  et noz auonz merueillosement tranposé toutez lez uoies qui menoient à latinitéz à auoir pleniere franchise . 
Cist titres est de l  ansignement de celz qui ont esté franchi . 
Noz deuonz estre amonesté à une somme que li senaz iuia que  ia soit ce que li biens à celz qui sunt franchi apartienent oelment à toz lez enfanz au patron qui sunt d  un meesmes degré  ne porquant il lit au pere que il enseigne .i. 
de sez enfanz celui que il aura franchi  si que cil selz à qui il est enseignié soit sez patronz apréz la mort son pere  et li autre enfant qui fussent ausi receu à ses bienz  se nuz asenemenz n  en eust esté faiz  n  i aient nule droiture . 
Maiz il reçoiuent leur anciene droiture se cil à qui il fu asenéz muert sanz enfant . 
Et il est otroié au patron que il enseigne non paz tant solement le serf que il a franchi  mez la serue  et si le puet enseigner non pas tant solement à son fil ou à son neueu  mais à sa fille ou sa niece . 
Cist pooirs d  assenier est donés à celui qui a en sa poesté .ii. 
enfanz ou pluseurs  si que il li lise asener celui ou cele que il a franchis à celz que il a en sa poesté . 
Et porce demandoit l  en  se il met apréz hors de son bail celui à qui il l  a enseignié  sauoir mon se li asenemenz faut . 
Et il noz plest que il faille  si conme il fu auis à Iulian et à pluseurs autres . 
Ne il n  a point de disferance se il l  asene en testament ou sanz testament  et il est otroié as patrons que il facent ce par telz parolez conme il uodront par le conseil au senat qui fu fés el tenz Claudian  quant Rufuz et Ostorius et Scapula estoient consiller . 
Cist titrez est de la droiture des bienz . 
La droiture de la possession des bienz fu establie par le preuost por amender le uiéz droit . 
Et li preuoz amenda en cele maniere le uiés droit  si conme noz auonz dit  ne mie tant solement es heritagez à celz qui muerent sanz testament  maiz à celz qui funt testament . 
Car se autrui enfes qui estoit encore à naistre estoit faiz oirs  ia soit ce que il ne pooit pas receuoir l  iretage par le droit citeain por ce que li establisemens ne ualoit riens  ne porquant la possessionz dez biens li estoit donee par le droit au preuost  maiz il est orendroit fais oirs selonc nostre establisement  ne ce n  est paz contre le droit citeain . 
Ne porquant la possessions des bienz li est premise  non pas por amender ne por contredire le uiel droit  maiz por confremer le  car la possessionz des biens est donnee selonc les tables à celz qui sunt fet oir el testament qui est à droit faiz . 
Et li propre oir au mort et li parant par deuers son pere sunt apelé à la possession dez bienz sanz testament  maiz li heritagez apartient à elz par le droit citeain  sanz demander la possession des biens . 
Cil que li preuoz toz solz apele à l  eritage ne sunt pas fet par droit  car li preuoz ne puet faire oir  mais or sunt fet par loi ou par autre establissement de droit  si conme par le conseil au senat et par l  establisement as princez maiz quant li preuoz donne à aucun la possession dez bienz  il sunt en lieu d  oirs et sunt apelé porseur dez bienz . 
Encor fist li preuoz plusors autres degrés en doner la possession dez bienz  quant li feisoit que nuz ne moroit sanz oir  quar li preuoz eslargi por bien et por loiauté la droiture de receuoir heritage qui estoit establie estroitez bonnez par la loi des .xii. 
tablez . 
Lez possessionz dez biens de coi testamenz est faiz sunt cestez  la premiere est qui est donee as enfanz qui sunt trespassé el testament  et ceste est apelee contre les tablez . 
La seconde est cele que li preuoz premet par droit à toz celz qui sont escrit à estre oir et por ce est ele apelee selonc les tablez del testament . 
Et por ce que il a premierement parlé del testament  il uient aprés à celz qui muerent sanz testament faire et donne premierement la possession des bienz de coi testamenz n  est paz faiz as proprez oirs et à celz qui sunt conté entre les proprez oirs par le bannissement au preuost  et aprés à celz qui sunt oir selonc lez lois  et puis as .x. 
personnez que il met par deuant l  estrange qui franchit celui qui est mors lez .x. 
personez sunt cestes  c  est li peres et la mere  li aiel ou l  aiele de pere ou de par mere  et li fil et la fille  et li niéz et la niece de par le fil ou de par la fille  et li frere et la suer  conment que il soient et d  un pere et d  une mere ou de diuers  el quart leu est donee la possessions dez bienz as prochienz paranz  el quint à celz qui sunt de la maisnie au mort  el siste au patron et à la patrone et à leur enfanz  el septime au mari à la morte ou à la fame au mort  en l  uitime as parans à celui qui franchit le mort . 
Mais la iuridicion au preuost i a amené celz  mez noz n  auonz rienz trespassé que noz n  aions amendé par noz establisemenz  et auonz receu les possessionz dez bienz contre les tablez et solonc les tablez  por ce que elez sunt necessairez es bienz de coi testamenz est fés   noz auonz receue la possession dez biens qui est donnee as proprez oirs et à celz qui sunt oir selonc lez lois . 
Et noz auonz mostré par brief parole et par bon proposement que la maniere qui est mise el quint leu el bannissement au preuost  ce est cele par coi les .x. 
personez ont la possession des bienz  ne uaut rienz  car por ce que la deuant dite maniere de la possession des bienz metoit ces .x. 
personnez par deuant l  estrange qui auoit franchi le mort  nostre establisemenz que noz feismez de metre lez enfanz hors de baill otroia à toz les peres et à celz qui franchisent que il aient ce preuilige et que la deuant dite possessionz dez biens ne uaille rienz . 
Quant la quinte maniere de la possession des bienz fu dont ostee  noz meimez en son leu cele qui estoit la siste  et feismez la quinte de cele que li preuoz premet as prochainz paranz . 
Por ce que la possessionz dez biens qui estoit donee à celz qui estoient de la maisnie au mort estoient au sestime leu  et cele qui estoit donee au patron et à la patrone et à leur enfanz estoit en l  uitime  noz ostanmez del tot l  une et l  autre maniere par nostre establisement que noz feimez de la droiture des patremoinnez  quar noz meimez l  iretage à la maniere de celz à celz qui sunt franc naturelment  et lez auons estreciéz iusqu  au quint degré tant solement  que il ait acunne diference entre celz qui sunt naturelment franc et celz qui ont esté franchi . 
Et la possessionz dez biens qui est donnee contre les tablez et cele qui est donee à celz qui sunt oir selonc lez lois et à prochienz paranz sosfist bien par coi il puent chalongier lor droiturez  si que toute la doute et toute l  erreur de ces .ii. 
manierez de possession de biens soit ostee del tot . 
Et noz auonz gardee en sa force l  autre maniere de possessionz dez bienz qui estoit donnee au mari à la morte ou à la fame au mort qui estoit mise el neuuime liu entre les anciennes possessions des bienz et l  auonz mise el siste liu  et la disime maniere de possessionz des biens selonc lez ancienz qui estoient donné as paranz à celui qui auoit franchi le mort soit ostee por lez causes qui ont esté racontees qui sunt sozpeceneuses par droit  si que il ait tant solement .ui. 
manieres de possessions de bienz qui aient force . 
Et que cele soit la setime que li preuost amenerent auant par tres bonne raison  car au derreniere est promise la possessions dez bienz par le banissement au preuost  et celz de qui il est contenu en la loi ou en conseil au senat ou en establissement que ele lor soit donnee  et li preuoz n  aconpaingna paz ceste meniere as possessionz des bienz de coi testamenz n  est pas faiz  ne a cele de coi il est faiz  ainz lor donna autresi conme la darreniere aide et hors d  ordre  si conme la chose le requiert  ce est à sauoir à celz qui uienent à auoir heritage par lez lois ou par le conseil au senat  ou par les establisemens as princez ou par testament ou sanz testament . 
Por ce que li preuoz amena dont auant pluseurs menierez d  auoir heritages  et il les ordonna par ordre  et plusors persones estoient souent en chascunne maniere par diuers degréz  que les actions as creanciers ne fussent perduez  ainz eussent que il peussent traire en cause por lor detez  et ne fussent pas mis de legier en possessionz des bienz au mort  por ce establi il certain tenz de demander la possession dez bienz . 
Il donna dont as enfanz et as peres quel que il soient  ou naturel ou adoptif  .i. 
an d  espasse à demander la possessions dez biens et as autres espasse de .c. 
iors . 
Et se aucuns ne demande dedenz cel terme la possession dez bienz  la droiture que il auoit eschiet as autres qui sunt de cel meismes degré  et se il n  i a nul qui soient de cel meismes degré  li preuoz premet dont en son banissement as autres la possession dez bienz  autresi conme se il n  i eust nul del premier degré  et se aucuns refuse la possession des bienz qui li est eschaoite  l  on n  atent pas tant que li tenz qui est establiz soit passéz  maiz li autre i sunt maintenant receu par cel meismez banissement . 
Li termez qui est establiz à demander la possession dez bienz doit conmencier dés que l  en a pooir de demander la . 
Et li prince qui furent deuant noz poruirent bien à cest cause que nuz ne iurt por demander la possession dez bienz  maiz se il mostre en aucune meniere la uolenté à celui qui ne la reçoit paz dedenz le tenz qui est establiz  il en ait d  iluec en auant le premier benefice . 
Cist titres est del conquest qui est fais par adoption . 
Encor i a une autre maniere d  auoir autrui heritage qui n  est pas amené auant par la loi az .xii. 
tablez  ne par le banissement au preuost  maiz par le droit qui est receus par consentement . 
Car quant aucuns qui est a soi donne soi meesmes en adoption  il soloit estre ainsi que toutes les choses corporelz et celez qui n  estoient paz corporés  et ce qui li estoit deu estoit aquis par plenier droit a celui qui la uooit  esceptéz celes qui perissent par amenuissement de chief  si conme sunt oblegement de seruisez et droiturez qui eschient par paranté . 
Et ia soit ce que usaigez et usuairez estoient premierement conté entre ces chosez  ne por quant nostre establisemenz desfendi que il ne fussent pas perdu par le petit amenuisement de chief . 
Et noz auonz ore estrecié le conquest qui soloit estre faiz par adoption a la meniere des peres naturelz  car es chosez qui eschient par dehors as filz qui sunt en baill  n  est riens aquis as peres naturelz ne as adoptif fors l  usuaire  et la seignorie en ranment toziors as fiz . 
Et quant li filz adoptis est mors en la poesté dou pere adoptif  la seignorie des biens remaint au pere adoptif  se il n  i a aucune des personez qui  selonc nostre establisement  sunt misez par deuant le pere adoptif  es chosez qui ne puent pas estre aquisez au pere . 
Encontre ce  li peres adoptis ne sunt paz tenus par droit à ce que cil deuoit qui se donna en adoption  mais il est traiz en cause el non au fil et  se il ne le uuet desfandre  il est otroié as creanciers que il porsient par noz bailliz lez bienz qui fussent leur o tot l  usuaire  se il ne se fussent sozmis à autrui poesté et que il en ordonent en loial maniere . 
Cist titrez est de celui à qui li bien sunt baillié por garder les franchisez . 
Aprés uint une nouele maniere d  auoir hiretage selonc l  establisement à l  empereur Marc . 
Car se cil à qui lor sires a laisié franchise en son testament uuelent  por ce que li oirs ne reçoit pas l  eritage  que li bien à lor seignor lor soient baillié por garder franchise  il sunt oï . 
Et ainsi est il contenu el leitres à l  empereur Marc que il escrit à Ruf . 
De coi lez parolez sunt telez  se li testamenz qui laisa franchise à .i. 
de sez sers ne uaut rien  et il n  i a nul qui doie auoir sez biens sanz testament  et li bien sunt en tel cause que il doient estre uandu quant li iuges qui doit iugier de cele chose en sera requiz  il orra ton desirrier si que li bien te soient baillié por garder lez franchises qui sunt donnees droitement ou par menierez de laiz  ce tu donnes auenant causion as creanciers de paier à chascun ce que l  on li doit . 
Et cil à qui franchise fu donnee droitement seront franc  autresi bien conme se li oirs eust receu l  eritage  et tu doingnez franchise à celz à qui li oirs la deuoit donner  si que tu requierez que li bien te soient baillié sanz nule autre condicion fors que cil qui ont receu droitement franchise soient redeuable à toi conme à leur patron  quar noz dononz autorité à ceste teue uolenté se cil de qui estat l  on enquiert s  i asentent . 
Et que li preuz de noz letrez ne soit fet uainz par autre raison  se la borse à l  empereur uuet receuoir lez biens  cil qui s  entremetent de noz chosez sachent que la cause de franchise doit estre mise par deuant conquest de deniers  si que la franchise soit sauue à celz qui la porroient auoir se li heritages eust esté receus selonc le testament . 
Il est secorrus par cez leitres et à franchisez et à mors que li creancier ne porsient lor bienz et que il ne soient uandu . 
Car se li bien sunt receu par ceste cause  il ne sunt pas uandu  car cil qui done causion de paier toutes les detes est conuenablez oirs au mort . 
Et l  en doit sauoir que ces leitres ont lieu toutes les fois que franchises sunt donnees en testament . 
Se aucuns muert dont sanz faire testament  et il fet escris par coi il donne franchises  et li heritagez est receuz sanz testament  li otrois del establisement deuera auoir leu  et se il fet testament et il donne franchise es escris que il fet aprés  il n  est paz dote que eles n  aparteignent à celz à qui elez furent donnees . 
Et les parolez de l  establisement mostrent que li lieu quant nus n  est faiz oirs  tant conme il est dont en doute se il i a oir ou non  li establisemenz cessera  et quant il conmencera à estre certainne chose que nus n  est oirs  lors aura li establisemenz lieu . 
Et se cil qui puet auoir enterrine restitution s  atint de l  eritage  li establisemenz a lieu et li bien puent estre laisié à celui à qui franchise fut laisie . 
Se il a dont enterrine restitusion  aprés ce que li bien sunt receu por garder les franchises  l  on ne doit pas dire que les franchises qui ont esté donnees une foiz doient estre rapelees  car ciz establisemenz a esté ramenés auant por garantir lez franchisez . 
Se nulez franchises n  ont dont esté donnees  li establisemenz cesse . 
Se il donna dont en sa uie les franchisez ou por cause de mort et l  en enquiert ce ce a esté fet por barreter les creanciers ou non  et il uuelent por ce que li bien lor soient baillié  l  on demande se il doiuent estre oï et il est mielz que il soient oï  ia soit ce que il n  est pas contenu es parolez del establisement . 
Mais por ce que noz ueimez que plusors diuitions failloient à cel  en coi pluseurs espaces sunt mises par coi la droiture de ceste meniere d  auoir heritage est faite tres pleniere  que chascuns puet ueoir cest establissement . 
Cist titres est d  oster la maniere d  auoir heritage qui estoit faite por rendre les biens par le conseil au senat qui est apeléz claudian . 
Par desus ceste meniere d  auoir heritage estoit une autre . 
Si conme li achas dez bienz qui a esté establiz par pluseurs detez de uendre lez biens au deteur  et ele auoit lieu quant li iugement ordenaire estoient en les  por ce que li autre usoient des iugemenz ordinairez faillirent lez uentes des biens o les iugemens ordinairez  et il est otroié as creancier par l  ofice au iuge tant solement que il porsient les bienz au mort  et en ordonnent si conme il sera plus porfitable chose et se aparoistra mielz des liures qui sunt greignor . 
Une autre meniere de conquest estoit par le conseil au senat qui est apeléz Claudianz  quant franche fame estoit deceue par amor de serf et ele perdoit la franchise par le conseil au senat et o la franchise sa sustance . 
Et por ce que il noz fu auis que ce estoit chose qui ne fust pas digne de noz tenz  noz conmandanmez que il fust abatu de nostre cité et n  otroianmes pas que il fust mis en noz digestez . 
Cist titres est des obligemens . 
Or uenonz as obligemenz . 
Obligemenz est uns liens de droit de coi noz somes estraint par besoing de paier aucune chose selonc lez droiz de nostre cité . 
La souuerainne diuision de toz obligemenz est en .ii. 
menieres  car il sunt fait ou par le droit citeain ou par cel as preuoz . 
Li citeain obligement sunt qui sunt establi par lez lois ou confremé par le droit citeain  cil as preuoz sunt cil que li preuoz establist par sa iuridition . 
L  autre diuisions est en .iiii. 
especes  car obligemenz est faiz ou de marchié ou conme de marchié  ou de mesfait ou conme de mesfait . 
Et il conuient premierement de ueoir de celz qui uienent de marchié  de coi .iiii. 
menierez sunt  car obligemenz est fez ou par chose  ou par paroles  ou par leitrez  ou par consentement . 
De coi noz dironz de chascun par soi . 
Cist titres est des obligemenz qui sunt fait par chose . 
Obligemenz est fex par chose  si conme prest . 
Obligemens de prest est es choses qui sunt à poiz ou à nombre ou à mesure  si conme en uin  en oile  en froment  en deniers nombrés  en arain  en argent  en or  car noz baillonz ces choses ou à conte  ou à mesure  ou à poiz  si que elez soient à celz qui les reçoiuent et aucune fois que celez meismes ne noz soient paz randuez  maiz autres de cele meismes nature  de cele meismes quantité . 
Et por ce est il apelés prest que la chose qui estoit miene deuient teue  et ie ai action de demander la arriere . 
Cil qui reçoit chose qui ne li estoit paz deue de celui qui li a paié par erreur est oblegiéz par la chose  et action de demander le arriere li est donee contre celui qui l  a receue  car la chose li puet autresi estre demandee conme se il l  eust empruntee et por ce  se une chose qui n  estoit pas deue à l  orfelin li est paié par erreur sanz l  autorité à celui qui l  a en garde  ele ne li puet pas estre demandee arriere pluz que se ele li fust prestee . 
Maiz il n  apert paz que ceste meniere d  obligement uiegne de marchié  quar cil qui baille la chose par corage de randre la  uuet pluz depecier le marchié que faire le . 
Cil à qui une chose est baillie por user en est oblegiéz par chose et est tenuz par action de prest  mais il a molt de diferance entre cestui et celui qui emprunte  quar la chose n  est pas baillie à cestui par corage que ele soit soie  et por ce sunt il retenu à rendre la chose meismez . 
Mais se cil qui emprunte la chose la pert par aucune auenture  si conme par feu ou par eue  ou par force de larronz  por ce ne remaint pas que il ne soit oblegiéz . 
Mais cil à qui une chose est prestee por user en doit mettre toute diligence à garder la  ne il ne li sosfist pas que il i mete autretel diligence conme il seut mettre es sieies chosez se uns autrez la peust garder pluz diligement . 
Mais quant la chose est perdue par force ou par auenture à qui l  on ne puet contrester  il n  i est pas tenus  se ce n  a esté fet en ses corpez . 
Et se tu as porté o toi hors del païs la chose qui te fu prestee por user en et tu l  as perdue par asaut de larronz ou par peril d  yaue  il n  est paz doute que tu ne soiez tenuz au rendre . 
Il apert que la chose te soit prestee proprement  se ele t  est baillie à user en sanz nul louier  et se tu en as doné loier  il apert que li usages de la chose t  est louéz  car chose prestee doit estre baillie par grace . 
En sorquetot  cil à qui une chose est baillie à garder et oblegiéz par chose et est tenus par action de chose baillie en garde  par coi il doit rendre la chose meismez que il a receue  mais il est tenu à ce tant solement qui est auenu par sa tricherie et ne mie à ce qui est auenu par sa perece ou par sa negligence . 
L  en doit restorer ce qui est auenu par legiere corpe en chose baillie en garde  quant la chose est receue à garder par loier ou par la cause de celui tant solement qui la reçut quant il s  ofri de son gré à garder la  maiz se cil qui la chose estoit li priast que il li gardast  cil qui la reçut doit estre seurs  se il fu pou diligenz en garder la et ele li fu emblee  car cil qui bailla la chose à garder à son ami qui estoit negligenz ne doit blamer fors sa legiereté . 
Li creanciers qui prent gage est oblegiéz par chose  et est tenus par action de gage de randre la chose meismez que il reçoit  mais por ce que gaigez est baillés par la cause de l  un et de l  autre  car il est bailliéz por le deteur que la chose li soit prestee et por le creancier que il soit aseur de ce que il preste  il noz plest que ce sofice que li creanciers mace grant diligence à garder la chose qui est baillie en garde  et se il li met et il pert la chose par aucun cas d  auenture  il est toz seurs et ne laise pas por ce à demander ce que il presta . 
Cist titres est d  obligement qui sunt fet par parole . 
Obligemenz par parole est fez par demande et par response  quant noz metonz en couenent que aucune chose soit faite ou donnee . 
Et de ce nessent .ii. 
actions  la premiere est de demander la chose qui fu conuenancie  se ele est certainne  l  autre actions de conuenance se la chose n  est paz certainne . 
A faire tel obligement estoient iadis ces choses necessaires  Me premés tu ce  Ie le te premés  Conuenances tu ce  Ie le conuenance  Pleges tu ce  ie le plez  Dorraz tu ce  Ie le dorrai  Feras tu ce  Ie le ferai . 
Il n  a nule disference se conuenance est faite en latin ou en greu ou en autre laingaige  se li unz et li autres de celz qui font le conuenant l  entant  ne il ne conuient pas que il usent anbedui d  un laingaige  ainz sosfit bien que cil qui premet à donner la chose ou à faire la  respongne auenanmant à ce qui li autres li demande . 
En sor que tot dui Grieu se puent bien oblegier li unz l  autre en latin . 
Ces parolez solempnéz furent dont iadis en usage mais aprés ce fu faiz li establissemens à l  empereor Leon qui osta la solempnité des parolez et demande d  une part et d  autre le senz et l  entendement par quelz parolez que il puise estre euz . 
Toute conuenence est faite ou purement  ou à terme  ou soz condiction . 
Il est fait purement quant l  on dit  Tu me premés à paier .xx. 
liures  et ce puet estre maintenant demandé . 
Conuenance est feite à terme quant termes i est mis en coi li deniers seront paié  si conme quant l  on dit  Tu me preméz que tu me paieraz .xx. 
liures le premier ior de mars  et ce que noz conuenançons à terme est maintenant deu  maiz il ne puet estre demandé deuant le terme  ne le ior meismes que li termez est aconpliz  car toz cil iors est del terme  car il n  est certaine chose deuant que li iors soit passés que ce qui fu premiz n  ait esté paié au terme . 
Maiz se tu faiz ainsiz conuenant  Tu me preméz à rendre .x. 
liures chascun an tant conme ie uiuerai  l  on entent que li obligemenz est faiz purement  car il ne puet paz estre finéz à certain terme . 
Mez se tes oirs li demande  il sera mis arriere par exception de couenant . 
Conuenance est faite soz condiction  quant ele est proloingnie iusqu  à aucun certain caz  si conme se aucune chose est faite ou ele n  est paz faite  si conme se l  on dit ainssi  Tu me preméz à paier .x. 
liures se Tycez est faiz consilliers . 
Et se aucuns fet tel conuenence  Tu me premés que tu me paieras .x. 
liures se ie ne mont el Capytoile  ce uaudra autretant conme se il eust mis en couenant que .x. 
liures li fussent paié quant il morust . 
Quant conuenance est faite soz condiction  l  on a fors esperance que ce qui est conuenacié soit deu  et se noz moronz ainz que la condisionz soit aconplie  noz laisonz à toz oirs cele esperance . 
Li lieu suelent estre miz es couenancez si conme se l  on dit  Tu me premés à paier .x. 
liures à Cartage  et ia soit ce que cest couenance soit faite purement  non porquant il apert que termes i soit miz de coi cil qui premet puet user à paier à Cartage les deniers . 
Et por ce  se aucuns qui est à Rome fet tel couenent  Tu me preméz que tu me paieras el ior d  ui .x. 
liures à Cartage  cele couenance ne uaut rienz por ce que la premesse ne porroit estre randue . 
Les condicions qui sunt reportees au tenz trespassé ou au present depecient de tot l  obligement ou elez ne le prolonguent pas  si conme se l  on dit  Tu me premés .x. 
liures se Tyces a esté consilliers ou se Menez uit  quar se ces chosez ne sunt ueraiez  la couenance ne uaut rienz  et se elez sunt ueraiez  ele uaut maintenant  quar les choses qui sunt certainnez par la nature des chosez ne porlaingnent paz longuement  ia soit ce que noz n  en soionz pas certain . 
L  on puet meitre en couent non pas tant solement chosez  maiz faiz  si que l  on mete en couenant que aucune chose soit faite ou que ele ne soit paz faite . 
Il est bone chose que paine soit mise en tes couenencez que la cantitéz de la couenance ne soit en doute ou que il ne coueigne prouer à celui à qui la couenance est faite conbien ele eust eu de preu se ele eust esté aconplie . 
Se aucuns met dont an couenant que aucune chose li soit faite  il i doit metre paine en ceste maniere  Tu preméz que tu me paieraz .x. 
liures par non de painne se il n  est ainsiz fet  et se il est contenu en une meismez contenance que unez choses soient faites et unez autrez ne soient paz faitez  ceste clause i doit estre mise  Se tu fais contre ce ou se tu fez autrement que si com il est mis ou couenant  tu preméz que tu me paieras .x. 
liures par non de paine . 
Cist titres est de .ii. 
à qui une chose est couenancie . 
Une chose est conuenancie à .ii. 
ou à pluseurs  ou dui ou plusor la puent premetre . 
Une chose est couenance à .ii. 
ou à pluseurs quant cil qui premet la chose respont aprés la demande à celz à qui il la premet  si conme aucuns li demande  Premés tu que tu noz randeraz .x. 
liures  et il respont  Ie premet que ie les randerai a l  un et a l  autre de uoz . 
Quar se il premet premierement à rendre lez à l  un et li autres li demande aprés et il premet autresi à rendre lui  ce sunt dui obligement  ne l  on ne croit pas que ce soit une couence faite . 
Dui ou pluseur sunt fet deteur d  une meismez chose  si conme l  on demande à Sey  Premés tu à doner moi .u. 
solz   et l  on demande à Mene  Premés tu à doner moi ces meismez .u. 
solz   et chascun respont par soi  Ie premés à doner lez . 
Et par tex obligemenz et par telz conuenancez est toute la chose deue à chascuns de celz à qui ele est premise  et chascuns de celz qui la premist la doit tote . 
Non porquant en l  un ne an l  autre obligement n  a que une chose  et se li unz reçoit la daite  il depiece l  obligement  et se li unz la paie  il deliure toz les autrez . 
Quant dui sunt deteur d  une meismez chose  li unz puet estre oblegiéz purement et li autres à terme ou soz condicions . 
Ne li termez qui est assiz  ne la condicions qui i est mise ne taudra paz que la chose ne puise estre demandee à celui qui est oblegiéz premierement . 
Cist titres est des conuenances as sers . 
Sers a pooir de faire conuenance en la persone de son seignor . 
Maiz li heritages est em pluseurs lieuz en lieu de la persone au mort  et por ce li sers de l  eritage aquerra à l  eritage la conuenance que il fera ainz que li oirs ait receu l  eritage  et par ce est la couenance aquise à celui qui aprés sera oirs . 
Se sers fet dont couenances el non de son seignor ou el suen ou en cel à .i. 
autre serf ou tot simplement  sanz nomer nule persone  la couenance est aquise à son seignor . 
Et ce meismez est uoir es enfanz qui sunt en la poesté leur pere es cas en coi il li puent aquerre aucune chose . 
Maiz quant faiz est contenuz en la couenance   si conme se unz sers fait couenant que il li lise à aler par .i. 
champ  l  on ne li puet paz desueer que il n  i aille  mais l  on le puet bien deueer à son seigneur . 
Se li sers qui est conmuns à pluseurs fet couenance  il aquiert à chascun de ses seigneurs selonc la partie que chascuns a en lui  se il ne fu fet par le conmandement à .i. 
d  elz  car lors est aquise à celui sol la couenance que li sers communz a faite . 
Se la couenance que li sers conmunz fet ne puet estre aquise à l  un de sez seigneurs  ele est toute aquise à l  autre  si conme se la chose que il met en couenent que li soit randue est à .i. 
des seigneurs . 
Cist titres est de la diuicion des conuenancez . 
Lez unez des couenancez sunt faitez par iugement  lez autres par le preuost  lez autrez par concorde et lez autres sunt conmunez à celez qui sunt faitez par iugement et à celez qui sunt faitez par les preuoz . 
Celez qui sunt faitez par iugement sunt celes qui uiennent par pur osfice au iuge  si conme causion qui est donee de tricherie ou de porsiure les sers fuitiz ou de randre lez pris . 
Celes qui sunt faitez par les preuoz sunt celes qui uienent de pur osfice au preuost  si conme la caucion que aucuns donne que il ne fera damage ou de paier lez . 
Il conuient entendre lez couenences qui sunt faitez par les preuoz si que celez qui sunt faitez par lez uoiers i soient contenuez  car eles uienent de la iuridicion au preuost . 
Celez qui sunt faitez par concorde sunt celez qui sunt faitez par acort d  une part et d  autre  qui ne sunt fet par le conmandement au iuge ne par cel au preuost mez par l  acort de cex qui lez font  et il en est autretant de conme de faire marchiéz . 
Les conmunes conuenances sunt si conme quant conuenance que lez choses à l  orfelin soient sauuez  car li preuoz le conmande et li iuges aucune foiz  se la chose ne puet autrement estre despeeschie . 
Cist titres est des conuenancez qui rienz ne ualent . 
Toute la chose qui est sozmise à nostre seignorie puet estre amenee en couenance  quele qu  ele soit  ou muable ou de terre . 
Maiz se aucuns met en couenent que une chose li soit donnee qui n  est pas  ne qui ne puet estre  si conme que li sers qui est mors que il quide que il soit uiz li soit donnéz  cele couenance ne uaudra rien . 
Autresi sera il se aucuns met an conuent que la chose sainte ou relegiouse que il quidoit que fust d  umainne droiture li soit donnee  ou la chose conmune qui est establie pardurablement à l  usaige dou peuple  si conme li marchiés ou li theatrez ou li franz hom que il quidoit que fust sers  ou chose de coi marchiés ne puet estre fais  ou qui est seue propre . 
Maiz ices darrenieres couenances seront encrollé  por ce que chose conmune puet bien estre amenee à estre propre et que cil qui est franz puet bien estre faiz sers  et porce que la chose de coi marchié ne puet estre faiz porra uenir en tel point que marchiéz an porra estre faiz et cele qui est à celui qui fet le couenant porra laisier à estre seue . 
Encontre ce  se la chose de coi couenance puet bien estre faite au conmencement uient en l  estat de celez de coi noz auonz parlé  sanz le fet à celui qui a premis à doner la  la couenance faut et ele ne uaudra rienz dés le conmencement . 
Ne ceste couenance ne uaudra riens au conmencement  Tu preméz à doner moi Tyte quant il sera faiz sers  et lez autres choses qui par lor nature sunt esceptees de nostre seignorie ne puent en nule meniere estre amenees en nostre couenant . 
Se aucunz premet que uns autres donra ou fera aucune chose  il n  i est paz oblegiéz  si conme se Selz premet et Tyces paiera .u. 
solz  mais il premet que il fera tant que Tycez les paiera  il i est oblegiéz . 
Se aucuns couenance que cil qui est sozmis li sera donnéz  la couenance ne uaut rienz . 
Ne por quant li paiemenz puet estre faiz à .i. 
estrange par couenant  si conme se aucuns fet tel couenant  tu preméz que tu donras à moi ou à Tyce si que li obligemenz soit aquis à celui qui fait le couenant et la chose qui est premise puise estre paie à l  autre maugré celui qui fist le couenant  si que cil qui la premist en soit deliurés par droit  mais il a action de mandement contre son conpaignon . 
Se aucuns met en couenance que .x. 
liures soient paié à lui et à .i. 
autre à qui il n  est pas sozmis  la couenance uaudra  mais l  on doute se tot est deu à celui à qui la couenance fu faite ou la moitié  et il noz plaist que pluz que la moitiéz de ce qui fu premis ne soit plus aquis à lui . 
Se tu fez couenant el non à celui qui est sozmis à ta droiture  tu aquiers à toi  car ta uois est autresi conme la uois ton fil et la uoiz ton fil est autresi conme la toie es chosez qui puent estre aquises par toi . 
En sor que tot la couenence ne uaudra rien se aucuns ne respont à ce que l  on li demande  si conme se aucuns te demande se tu li uuez doner .x. 
liures et tu l  en preméz .u. 
ou se il uuet que tu li premetes purement et tu li premés soz condiction . 
Se aucunz uuet que tu lui premeces aucune chose soz condiction ou à terme et tu responz que tu preméz à paier en cest ior  la couenance ne uaut rien  et se tu responz ainsiz  Ie premés que ie paierai  il apert que tu preméz à paier la au terme ou soz la condiction  car il ne couient pas que totez les chosez que li demanderez dit soient repaies à la response . 
La couenance ne uaut rien se tu faiz couenant que cil qui est sozmis à ta droiture par aucune  ou tu à lui . 
Et ce est uoirs el serf por ce que il ne puet estre oblegiéz par couenance à son seignor ne à autre  maiz li fil qui sunt en bail puent bien estre oblegié à autres que à leur perez . 
Il est aperte chose que li muz ne puet faire couenance ne premetre  autresi est il del sort car cil qui fet les couenances doit oïr lez paroles à celui qui premet à rendre la chose  et cil qui premet à rendre la doit oïr celes à celui qui fet le couenant  et par ce apert il que noz ne parlonz pas del sort qui oit tart  mais de celui qui n  oit point . 
Li forsenéz ne puet faire nule besongne  car il n  entent pas que il fait . 
Cil qui est dedenz aage fet par droit toutez besongnez  si que cil qui l  a en garde soit apeléz là où s  autoritéz est necessaire  ce est là où li orfelins est obligiéz  car il puet bien oblegier autre sanz l  autorité à celui qui l  a an garde . 
Mais ce que noz auonz dit dez orfelinz est uoirs de celz qui ont ia aucun entendement  car li enfez et cil qui est prochainz à cel eage ne se deuise paz mult de celui qui est forcenéz  car cil qui sunt de tel eage n  ont nul entendement  mais pluz benigne eposicion de droit est faite en celz qui sunt prochain à anfance por lor porfit  ce est que il aient cel meimez droit que cil ont qui sunt prochain à l  aage en coi barbe seut uenir  maiz cil qui est en la poesté son pere et est en l  eage que barbe seult uenir n  est paz oblegiéz par l  autorité son pere . 
Se condictionz qui ne puet auenir est mise es obligemenz  la couenance ne uaut rien . 
L  on dit que la condicions ne puet auenir que nature enpeesche que ele n  aueingne  si conme se aucunz dit ainsiz  Tu preméz que tu me paieraz .x. 
liures se ie atouche le ciel à mon doi  et se il fait ainsi couenant  Tu premés que tu me donraz .x. 
liures se ie n  atouche le ciel à mon doi  l  on entent que li obligemenz est fais purement  et por ce puent les .x. 
liures estre maintenant demandees . 
Li obligemenz de parolez qui est conceus entre celz qui ne sunt paz present ne uaut rien  maiz por ce que ce donne matere de plaiz à homez tenceurs qui opposent que il ne leur auersaire ne furent pas present  nostre establisemanz fu amenéz auant por la haste de departir lez plaiz  que noz escresinmez as auocas de Cesaire  par coi noz ordonnanmes que les escriptures qui tesmoingnent que lez partiez qui furent en present soient creues en toutez manierez  se cil qui use de tes alegationz ne mostre par apertes preuuez ou par escriture ou par auenans tesmoins que il u ses auersaires furent en autre leu tot le ior que li instrumenz fu faiz . 
Nuz ne puet faire couenant que aucune chose li soit donee aprés sa mort  ne plus que aprés la mort à celui qui premet la chose et cil qui est en autrui poesté ne puet paz metre en couenent que aucune chose li soit donee aprés la mort à celui en qui poesté il est  . 
Maiz se aucunz fet tel couenant  Tu me donras cele chose .i. 
ior deuant que ie muire ou .i. 
ior deuant que tu muirez  tel couenance ne uaut rien . 
Mais por ce que il a ia esté dit que lez couenances uaillent  qui sunt faitez par l  asentement à celz qui lez font  il noz plot que noz feissonz un necessaire amendement en cest article de droit  que se couenance est faite de paier une chose apréz la mort .i. 
ior deuant la mort à celui à qui la chose est premise ou à celui qui la premet  ele uaille . 
Et se aucunz fet couenant an ceste maniere  Se ma nef reuient d  Ase  tu premés à paier moi en cel ior .x. 
liures  la couenance ne uaut rien porce que l  ordre n  i est pas gardee  car ançois doit la condicions estre aconplie que la premesse soit randue . 
Maiz por ce que li empererez Leonz  qui fu de noble recordance  ne uot pas que cele couenance qui est trestornee ne fust pas refusee es doaires  il noz plot que noz li donisonz parfaite force si que tel maniere de couenance uaille ne mie tant solement es doaires mez es autres chosez . 
Couenance qui est faite en ceste maniere  Tu premés moi à doner .x. 
liures quant ie morrai ou quant tu moraz  et qui ualoit el tenz as ancienz ne uaut rien . 
Toutes les foiz que pluseurs choses sunt enprisez en une couenance  se cil qui premet respont simplement  Ie le te preméz  il est tenus por totez  et se il premet que il donra une ou .ii. 
de ses chosez  il n  est oblegiés fors que celez que il premet à doner  car il apert que de plusors couenancez soient lez unez parfaitez  car noz deuonz metre en couenent chascune des chosez et respondre à chascune . 
Nuz ne puet faire couenance por autre  si conme il a deuant esté dit  et tel obligement sunt troué à ce que chascuns aquiere ce qui apartient à lui . 
Et por ce  se l  on done à autre  de ce n  apartient rienz à celui qui fist la couenance . 
Et se aucuns uuet faire ce  il conuendra que il mete paine en la couenance  la paine soit deue à celui à qui la chose apartient . 
Quant aucuns met painne en la couenance  l  on ne regarde pas à ce qui apartient à lui maiz quele la quantités est qui est contenue en la couenance . 
Se aucuns met dont en couenant que aucune chose soit donee à Tyce  il ne fait  mais se il aioste painne en ceste maniere  Tu preméz moi à rendre .x. 
liures en non de painne se tu ne paiez à Tyce ce que tu li as premis  lors uaut la couenance . 
Et se aucunz met en couenent en non d  autre ce qui apartient à lui  il noz plest que la couenance uaille . 
Car se cil qui auoit conmencié à ministrer la garde d  un orfelin laise à son conpaignon tote l  aministracion et il met en couenant que la chose à l  orfelin soit sauue  por ce que ce est li prex à celui qui fet la couenance que ce que il met an couenant soit fait  por ce que il seroit oblegiéz  se lez chosez estoient malement aministrees  li obligemenz est tenablez . 
Se aucunz met dont en couenant que aucune chose soit donee à son procurateur  la couenance aura force . 
Et se il met en couenant que ce qui apartient à lui soit paié à son creancier  que il ne soit par auenture tenus à la paine ou que li chanz ne soit uanduz qui estoit bailliéz en gaige  la couenance uaut . 
Encontre ce  se aucunz premet que uns autres fera une chose  il n  i soit pas tenus se il n  i premist painne . 
Nuz ne fet parfitement couenance que la chose qui est seue soit faite seue . 
Se cil qui premet entent d  une chose et cil à qui l  on premet entent d  une autre  li obligemenz nest nuz  autresi conme se l  on ne respondit pas à ce qui est demandé  si conme se aucuns met en couenant que tu li doingnez .i. 
serf et tu entenz d  un autre . 
Ce qui est premis por laide cause  si conme se aucuns premet que il fera homecite ou sacrilege  cele couenance ne uaut rien . 
Se aucunz fet couenant soz aucune condition  ia soit ce que il muire ainz que la condicionz soit aconplie  se la condicions auient puiz  se oirs en puet plaidier . 
Autresi est il par deuers celui qui premet à faire la chose . 
Cil qui a mis en couenant que une chose li soit donee en cest an ou en cest moiz  ele ne puet estre demandee deuant que li anz ou li moiz soit toz passéz . 
Se tu as miz an couenant que .i. 
chanz te soit donnés ou .i. 
sers  tu n  en porraz paz maintenant plaidier  se tant de tanz n  est passéz que la chose peust estre baillie . 
Cist titres est des pleges . 
Autre que cil qui premet suelent estre oblegié por lui  qui sunt apelé plege  que home suelent prendre quant il uuelent que causions soit donnee pluz deligement . 
Plege puent estre pris a touz obligemenz conment que il soient fait ou par chose ou par parolez ou par laitres ou par consantement  ne il n  i a point de diferance se li obligemenz par coi li plege sunt doné est citeainz ou naturelz  si que cil plegez del serf  qui que il soit ou estrangez ou ses sire meesmez  soit oblegiéz por le serf en ce qui li est deu naturelment . 
Li plegez n  est pas obligiéz tant soulemant  ainz laise son oir obligié . 
Et plegez puet estre donéz deuant l  obligement et apréz . 
Se pluseur sunt plege  chascuns est tenu por toute la daite . 
Li creanciers a dont franche poesté de demander toute la daite auquel que il uodra  maiz li creanciers est constrainz par les laitrez au saint empereur Adrian de demander une partie de la daite a chascun des plegez qui ont de coi paier  el tenz que li plaiz est conmenciés . 
Et por ce  se aucunz des plegez n  a de coi paier en cel tanz  se charge les autrez . 
Et se li creanciers a eu toute sa deite d  un des plegez  li damagez sera a celui sol  mez se cil por qui il fu plegez n  a de coi paier  il en doit blamer soi meismez  car il en peust estre aidiéz par lez letrez à l  empereur Adrian et demander que actionz li soit donee por une partie . 
Li plege ne puent pas estre einsiz oblegiéz que il doient pluz que ce por coi il sunt oblegié  car lor obligemenz est unz aioingnemenz del principal obligement ne il ne puet pas pluz auoir en l  aioingnement que il a en la principal chose . 
Et encontre ce  il puent bien estre oblegié que il doient mainz . 
Se li deteur a dont premis .x. 
liures  li pleges est par droit obligiéz es .u. 
 mais il ne puet pas estre obligiéz es pluz que es dis  et se li deteurs a premis purement  li plegez puet premetre soz condiction   li pleges ne puet paz premetre purement . 
L  on n  entant pas pluz et mains en la quantité tant solement  mais selonc le tenz an coi on paie  quar pluz est se l  on paie maintenant une chose que se l  on le paie aprés .i. 
terme . 
Se li pleges a paié por le deteur aucune chose por cause de rauoir la  il a encontre lui action de mandement . 
L  on doit sauoir es couenances as plegez que l  on doit entendre generalment que ce qui est escrist autresi conme se il fust fait doit estre tenu por fait  et por ce est il certaine chose que se aucuns escrist que il a pleui .i. 
autre  il apert que toutes les choses aient esté faitez sollempnement . 
Cist titres est d  obligement qui est fait par laitres . 
Obligemens estoit iadis fais par escriture et l  on disoit que il estoit fez par nonz  mais cil non ne sont paz orendroit en us . 
Mais se aucuns escrit que il doit ce qui ne li a pas esté baillié  il ne puet pas oposer apréz lontenz exception de deniers qui ne li furent paz baillié  et ce a esté souent establi . 
Et ainsiz auient il orandroit que aucunz est oblegiéz par escriture par coi l  on puet demander ce qui i est contenu  sanz obligement de parolez . 
Exceptionz soloit ualoir iusqu  à .u. 
anz en cest obligemenz par les establisemenz as princes  maiz que li creancier ne peussent trop longement estre bareté de lor deniers  li tenz a esté estreciéz par nostre establisement si que tele exception ne s  estendent point outre .ii. 
anz . 
Cist titres est d  obligement qui est faiz par consentement . 
Obligement sunt fet par consentemenz en achas et en uentez et en louagez et en conpaignie et en mandemenz . 
L  on dit que obligemenz est faiz en cez menieres  car il n  est paz mestier que lez partiez soient en presant ne que aucune chose soit donee à ce que li obligemenz ait force  ainz soffist que cil qui font la besoingne s  i consentent . 
Et por ce sunt faitez tez besoingnez entre celz qui ne sunt pas present  si conme par laitrez ou par mesaigez . 
En tel maniere est li .i. 
oblegiéz à l  autre en ce que il li doit paier por bien et por loiauté . 
Cist titres est d  achat et de uente . 
Achaz et uente est fez dés que les parties s  acordent el pris  ia soit ce que li pris ne soit paz encore paiéz ne errez donneez  car ce qui est baillié par non d  erres est prouance que li achaz et la uente ont esté fait  mez il couient que ce soit tenu dez achaz et dez uentes qui sunt fet sanz escriture  car noz ne renouelonz nule chose en tez uente . 
Mais noz establisonz en celes qui sunt faitez par escriture que li achas ne la uente ne soient pas parfait deuant que li instrument de la uerité soient escrit ou par la propre main à celz qui funt le marchié ou par autre  si que cil qui fet le marchié i face la subscrition  et se il sunt escrit par le notaire  se il ne sunt acompli et à celz par lez partiez . 
Tant conme aucune de ses choses i faut l  on se puet repantir et li uenderes et li acheterez se puet partir del marchié sanz painne . 
Ne porquant  noz lor otroions que il se partent del marchié sanz painne  se aucune chose n  a esté baillie par non d  errez . 
      ia soit ce que nule chose n  et esté conuenancié des erres . 
Il couient que li pris soit establiz  car nus achas ne puet estre sanz pris  maiz li pris doit estre certainz . 
Se aucunz font tel couenent que une chose soit achetee tant conme Tyces iugea  li ancien doutoient par droit se ce est ueritéz ou non  maiz nostre establisemenz establi ainsi que toutes lez foiz que uente est ainsiz faite  li marchiéz soit establez en tel meniere que se cil qui est noméz iuge le pris  il soit paiéz en totes menierez selonc son iugement et la chose soit baillie si que li marchiéz soit menéz à fin  et li acheteres puise plaidier par action d  achat et li uenderez par action de uente . 
Et se cil qui fu noméz ne uuet ou il ne puet iugier le pris  lors ne uaille rienz la uente porce que nus pris n  i a esté establiz . 
Et por ce que il noz plest que cil lieu es uantez  il n  est paz male chose que il ait lieu es louagez . 
Li pris doit estre en deniers contés . 
Car l  on soloit demander se pris puet estre en autres chosez  si que une chose soit li pris à .i. 
autre  et Sabinus et Cassiuz quident que pris puisse estre bien en autres chosez que en deniers . 
Et de ce uient ce que l  on soloit dire conmunement que changes de choses est achaz et uante  et cele maniere d  achat et de uente est tres ancienne et il usoient de l  argument Homer le poete  qui dist que l  une partie de l  ost az Grizois achata uins d  autres chosez que ele chania encontre . 
Li autor d  une autre escole sentoient le contraire et disoient que changes de chose estoit une chose et achaz et uente estoit une autre  car autrement ne peut paz la chose estre depeeschie se les choses fussent changiez  de coi il sambloit que elez fussent uandues et donees par non de pris . 
Car raisonz ne suefre paz que une meesme chose soit uandue et donee par non de pris . 
Maiz la sentence que Proculuz donna ualut mielz  qui dist que changes est une propre meniere de marchié qui est deseuree de uente  car tuit li autre uers aidoient à cele sentence et ele estoit prouee par pluz fors raisonz . 
Et li saint prince qui furent par deuant noz les reçurent et il est senefié pluz clerement en noz digestez . 
Quant achaz et uente est fez  que noz auons dit qui est faiz dés que lez partiez s  acordent el pris  quant la chose est faite sanz escriture  li peris de la chose uandue apartient maintenant à l  achateur  ia soit ce que la chose ne li soit paz encor baillie . 
Se li serz est dont mors  ou bleciéz en aucune partie de son cors  ou tote la maisonz ou une partie est arsse  ou li chans est toz perdus par force d  eue ou une partie  ou il est apeticiés ou enpiriéz por ce que li aubre sunt cheu par force d  eue ou de uent  li damagez est à l  acheteur et il li couient par force paier le pris  ia soit ce que il n  ait point receu la chose . 
Car se ce est auenu sanz la tricherie et sanz lez corpez au uendeur  il n  i doit rienz perdre  maiz se aucune chose est aiointe au champ par force d  yaue et aprés l  achat  li gaainz est à l  acheteur  car li preuz doit estre à celui à qui le peris est . 
Maiz se li hom qui a estés uanduz s  en est fuis ou il a esté embléz  si que ce n  est fait par la tricherie au uendeur ne en sez corpes  l  on doit prandre garde se li uenderes le prist en garde iusqu  à tant que il li liurast  quar se il le prist en garde  le peris de ceste auenture est sor lui  et se il ne le print en garde  il est toz seurs . 
Et noz entendonz ce meismez en bestez et en autres chosez  maiz li uanderres deuera doner à l  acheteur pooir de chalongier lez  car il en est encore sirez por ce que il n  en a paz baillié encore la seignorie à l  acheteur . 
Autresi est il en action de larrencin et de damage et de tort fet . 
Achaz puet estre ou purement faiz ou soz condicion . 
Soz condition si conme li uanderres dist  se cil sers te plaist dedenz cel terme  il sera tienz por .x. 
liures . 
Nuz ne puet acheter à son anciant lieu saint ou relegieus ne lieuz conmuns si conme marchiés ou chapele . 
Ne porquant se li uenderres uanderres deçoit l  acheteur tant que il achate telz lienz bienz por ce que il quident quide que il soient tel que il les puise bien acheter  il aura action d  achat por ce que il ne li list paz à auoir ces lius  et conquerra par cel action tant conme il eust de preu se il n  eust esté deceus . 
Et cist meismes drois est se aucuns achate franc home en leu de serf . 
Cist titres est des louages . 
Louages est prochains à achat et à uente  et pou s  en faut que il n  est estables par cele meismes riule de droit  car ainsi conme achas ou uente est faiz quant lez parties s  accordent el pris  entent l  on que louagez est fez certains loiers est establiz et actionz de louage apartient à celui qui baille la chose à celui qui la prent . 
Et ce que noz auonz deuant dit que la uente est faite se li pris est miz sor autrui iugement  entendonz noz de louage . 
Et por ce  se aucuns baille à .i. 
felon robes à aparillier ou autres besoingnes à faire sanz establir maintenant nul louier  mais cil qui li baille li premet aprés que il li donra tant conme il lor conuendra entre elz  l  on n  entent paz que ce soit loages proprement  maiz actions est donee por ce par les parolez qui ont esté auant ditez . 
En sor que tot  autresi conme se l  on demandoit se achas et uente est fais quant chosez sunt changiez  seut l  on demander de louage se cil qui t  a baillié sa chose par non de louage a pris de toi une autre chose por user en . 
Et il noz plaist que ce ne soit paz louagez  maiz une propre meniere de marchié  si conme se dui uoisin estoient qui auoient chascun .i. 
buef et il conuint entr  elz que chascuns d  elz eust ambedeus lez buez par .x. 
iors à faire leur besoigne et li buez à l  un fust mors en la besongne à l  autre  actions n  apartient pas au seignor au buef mort ne de louage ne de prest  car il ne li presta pas par grace  mais il en puet plaidier par les parolez qui furent auant ditez . 
Il apert dont que achas et uente et louages ont aucune familiarité entre elz et por ce seut l  on demander en aucunes causes se uente i est faite ou louages  si conme des chanz qui sunt baillié à aucun à user en perdurablement  ce est tant conme la pansionz ou la rante en sera paié au seignor  ne il ne lise pas au seignor à tolir le à celui qui l  a aloé ne à son oir ne à celui à qui il ou ses oirs l  a uendu ou donné ou baillié en douaire ou en autre meniere  tant conme il parteront paieront la rante . 
Mais por ce que li ancien doutoient de tel marchié et li .i. 
disoient que ce estoit uante et li autres que ce estoit louagez  por ce fu faite la lois à l  empereor Zenon qui establi que li marchiéz de chose baillie à cenz ait sa propre nature  qui ne secort ne à louage ne à uente ainz soit confremés par ces ses propres conuenancez . 
Et se aucune chose est conuenancie  ele soit autresi tenable conme se ce estoit unz naturelz marchiéz  et se nule chose n  est couenancie des peril de la chose qui ainsiz baillie  se tote la chose perist  li damagez en est au seignor  et se une partie em perist  li damages seur celui à qui la chose fu baillie à senz cenz et de cest droit usonz noz . 
Encor demande l  on  se Tyces fait couenant ou .i. 
orfeure que il li face des de .x. 
mars d  argent un nombre neans d  aniaus de certain pois  sauoir mon se ce est achas et uente ou louagez . 
Et Cassius dist que la matiere est uendue et achetee et la paine est aloee  mais il noz plest que ce soit achas et uente tant soulement  maiz se Tyces li bailla son or ou son argent et il li premist louier por sa painne  il n  est pas doute que ce ne soit louagez . 
Cil qui prent une chose à louage doit faire totez choses selonc la loi del loage  et se aucune chose est oubliee à faire an le couenant qui i doie estre mise  il la doit faire por bien et por loiauté . 
Se aucuns a doné loier ou premis por l  usage de robes ou d  argent ou de bestes  il couient que il l  esgart autresi com .i. 
hom bien diligenz garde ses chosez . 
Se il i met grant diligense et il la pert par aucun caz  il ne sera paz tenuz à randre la . 
Et se cil qui a pris une chose à louage muert dedanz le terme del louage  sez oirs remaindra el loage . 
Cist titres est de conpaignie . 
Noz soulons asambler compaignie ou de tos noz bienz ou d  aucune marcheandise si conme d  acheter sers et de uendre lez ou d  acheter et de uendre oille et uin et froment . 
Et se nuz couenanz n  a esté faiz par non entre lez conpaignonz dez parties de la perte ou del guaaing  lor partiez doiuent estre oelez en la perte et en guaaing  et se il en ont fait couenant il doit estre gardéz  car l  on ne douta onques que couenance ne uaille se li dui conpaing font couenance entr  elz que li unz ait les ii. 
pars de la perte et del guaaing et li autres en ait la tierce . 
Et se Tycez et Sey font tez couenanz entr  elz que les .ii. 
partiez del guaaing apartienent à Tyce et la tierce de la perte  et les .ii. 
pars del domage apartienent à Sey et la tierce del gaaing  l  on demande se ceste couenance doit estre tenable . 
Et Quintus Mucius et Sceuola quident que tel couenance soit contre la nature de conpaignie et por ce ne doit ele pas estre ferme . 
Mais Seruius  qui dona la plus fort sentence  sentit le contraire  et aucune foiz auient que la painne à .i. 
des conpaignonz est si necessaire en la conpaignie que il est drois que il aient ait millor condicion que li autre . 
Et l  on ne doute paz que conpaingnie ne puisse estre ainsi asamblee que li unz i mete les deniers et li autrez n  en i mete nuz  et non porquant li gaains soit conmuns entre elz  car souent auient que la paine à l  un uaut autant conme li denier à l  autre . 
Et ceste sentence uainqui si que Quintus Mutiuz donna que il est certaine chose que il puet estre mis en couenant que aucuns parte au gaaing et ne partent paz à la perte  et Seruiuz s  acorda que ce puet estre fet couenablement . 
Et il couient que il soit ainsi entendu que se il i a perte en une chose et guaaing  et ce sanz pluz qui remaint soit de guaaing . 
Et il i a esté despaiechié que  se la partie que aucunz doit auoir en une des chosez a estre esté nomé  si conme se il a esté mis en couenant quel partie chazcuns doit auoir de guaing et il n  a pas esté dit quel partie il doit auoir de la perte comme il eust del guaaing  il ait autretel partie de la perte conme du gaaing . 
Conpaignie dure tant conme li compaignon se consentent ensamble  et quant aucuns quite la compaignie ele est departie  mais se aucunz quite la conpaignie par barat por auoir toz seuz aucun guaaing qui li doit eschaoir  si conme se il sunt conpaing de toz leur bienz et aucuns fet son oir de l  un d  elz et il se depart de la conpaingnie por auoir l  eritage tot par lui  il est constrainz de maitre cel guaaing en conmun . 
Et se il gaaingne aucune autre chose que il ne conuoitoit paz  ele apartient à lui seul et quanque cil par cui la conpaignie n  est paz departie conquiert aprés ce que elle est departie et apartient à lui sol . 
Encore est conpaignie departie par la mort à un des conpaignonz  car cil qui prent conpaignie ne la prent fors que à la personne que il eslit  et se conpaignie est asamblee par l  asentement de pluseurs  ele est departie par la mort à acun des conpaignonz  ia soit ce que il en remaint pluseurs  se il ne fu autrement mis au couenant à asambler la conpaignie . 
Et se conpaignie a esté asamblee por aucune besoingne et cele besoingne est finee  la compaignie faut . 
Il est aperte chose que conpaignie est departie par pouploiement  si conme se tuit li bien à .i. 
conpaignon sunt pouploié  car quant .i. 
autre uient en son lieu  il est tenuz por mort . 
Et se aucuns des conpaignons est chargiés de detez et il abandonne sez bienz et sa sustance est uandue por lez dettez conmunez et por les priueez  la conpaignie est departie  maiz en cest cas  se il s  asentent encor a la conpaignie  il apert que nouele conpaignie soit asamblee . 
L  on demande se conpaing est tenuz par action de conpaignie se il a fet aucune chose par tricherie ou en sez corpes . 
Et il est mielz que il soit tenus por ce que il est en ses corpez  si conme par sa paresse ou par sa negligence  autresi bien conme por ce qui est fet par sa tricherie . 
Et la corpe ne doit pas estre raportee à tres grant diligence  car il sozfist bien que li uns des conpaignonz mete tel diligence es chosez conmunez conme il sieut metre es soiez chosez  car cil qui prent conpaignie conpaignon qui est pou diligenz n  en doit blamer se lui non . 
Cist titres est de mandemant . 
Mandemenz est faiz en .u. 
manierez  si conme se aucuns te mande une chose por la cause de lui sanz pluz  ou por la cause de toi ou de lui  ou por autrui  . 
sanz plus  li mandemenz ne uaut rien  et por ce n  en est nuz obligemenz ne nule actionz de mandement . 
Mandemenz est faiz por celui qui le fait tant solement  si conme se aucuns te mande que tu facez ses besoignez ou que tu li achatez .i. 
champ ou que tu soiez plegez por lui . 
Mandemenz est fais por celui qui le fait et por autre  si conme se aucuns te mande que tu faces lez besoingnes qui sunt conmunez à lui et à Tyce  ou que tu achates .i. 
champ à lui ou à Tyce ou que tu soiez plegez por lui ou por Tyce . 
Mandemens est faiz por toi et ou por autre  si conme se aucuns te mande que tu prestes à Tyce deniers à usure . 
Maiz ce il t  est mandé que tu li prestes sanz usure  li mandemenz est faiz por autretant autre solement . 
Mandemenz est fez por toi sanz pluz  si conme se aucuns te mande que tu achates de tez deniers aucunez chosez et que tu ne les prestes pas o ou le contree contrere  maiz telz maniere de mandement est mielz conselz que mandemenz et por ce n  oblige il point  car nuz n  est oblegiéz par action de mandement por doner conseil  ia soit ce que il ne soit paz profitablez à celui à qui il est mandéz  car chascuns a franche poesté de garder se li conselz li est porfitablez . 
Se tu as dont deniers qui de rienz ne te seruent et aucuns t  a amonesté que tu en achatez aucune chose ou que tu lez prestez  ia soit ce que ce ne soit paz tez prex  ne porquant il n  est paz tenu à toi par action de mandement . 
Et por ce  demande l  on se cil est retenuz tenuz à toi par action de mandement  qui te manda que tu prestassez deniers à Tyce . 
Maiz la sentence que Sabyns donna fu la plus fors  qui dist que li mandemenz oblige en cest caz car tu n  eusses pas presté lez deniers à Tyce se il ne t  eust esté conmandé . 
Li mandemenz qui est contre bonnes meurs n  oblige paz  si conme se Tyces te mande que tu faces larrencin ou damage ou tort car  ia soit ce que tu aiez sosfert painne por cel fait  ne por quant tu n  as nule action contre Tyce . 
Cil qui reçoit mandement ne doit paz passer lez bonnez del mandement . 
Si conme se aucuns te mande que tu achates .i. 
champ iusqu  à .c. 
liures ou que tu soiez pleges por Tyce por .xx. 
liures  car tu ne dois pas acheter champ de pluz de .c. 
liures ne estre pleges por Tyce de plus de .xx. 
liures . 
Et se tu passez le mandement  tu n  auraz pas action de mandement por le seurpluz . 
Si que neis Sabinus et Casius dient que  se tu uuelz en cest caz plaidier por les .c. 
liures  tu ne porraz paz plaidier . 
Maiz li autor de diuerses escoles dient par droit que tu en puez plaidier dusqu  à .c. 
liures  et ceste sentence est la pluz benigne . 
Et se tu achatez le champ mainz que il ne te soit conmandé  tu auraz action de mandement por tant conme le te conmanda  car quant aucuns mande c  on li achat .i. 
champ de .c. 
liures  l  on entent que on l  achat mains se l  on puet . 
Se li mandemenz qui est par droit faiz est rapeléz tant conme la chose est ancore entiere  il faut . 
Et se cil qui fist le mandement ou cil à qui il fu fez muert tant conme la chose est antiere  li mandemenz fet faut . 
Mes il a esté receus par cause de porfit et se cil est mors qui fist le mandement et tu  qui ne sés pas que il soit mors  aconpliz le mandement  tu porras plaidier par action de mandement  car se il estoit autrement l  inorance droite et proueable te feroit damage . 
Et à ce est samblable ce qui noz plot que se li despancier Tyce a esté franchis et si deteur n  en seuent rien et il li paient lor detez par ignorance  il sunt deliuré  ia soit ce qu  il ne peussent paz autrement estre deliuré par estroite raison de droit  dés que il paiarent à autre que à celui à qui il deuoient paier . 
Chazcunz a franche poesté que il ne reçoiue paz mandement  mais dés que il est receus  il conuient que il soit aconpliz ou l  on doit tantost faire sauoir au mandeur que il face sa besoigne ou par lui ou par autre . 
Car s  il ne li est ainsiz fet sauoir tant conme la chose est antiere que il la face ou par lui ou par autre  por ce ne remaint pas que actionz de mandement n  i ait lieu se il n  i a droite cause por coi l  on ne li fet paz sauoir . 
Mandemenz puet estre faiz à terme ou soz condiction . 
Et l  on doit noter à une some que se mandemenz n  est fez par grace  il chiet en autre forme de besongne  car se loiers en est donés  ce conmence à estre loagez . 
Et tot generalment es cas en coi mandemenz est receue sanz loier  es ou chosez bailliez en garde  entent l  on que ce est louages se loiers en est donnéz . 
Et por ce se aucuns a baillié son drap à aparillier sanz establir li nul louier  actionz de mandement i apartient . 
Cist titres est d  obligement qui est autresi conme de marchié . 
Aprés ce que noz auonz nombré lez manieres des marchiés  uoionz lez obligemenz qui ne naissent pas proprement de marchié  mais por ce que il prennent lor sustance de mesfait  il apert que il nessent autresi conme de mesfet marchié . 
Quant aucuns fet dont lez besongnez à celui qui n  est paz presenz  actionz nessent d  une part et de l  autre qui sunt apelees de  besongnez faitez   mez tele actions apartient droitement au seigneur de la besoingne contre celui qui la fist  et contraire actionz apartient à celui qui la fist contre le seigneur . 
Et il est aperte chose que ses ces actions ne naissoit naissent proprement de nul marchié  quar telz actionz nessent quant aucuns suesfre à faire autrui besongnez sanz mandement  et cil qui lez besoingnez sunt qui sunt faitez sunt oblegiéz por ceste cause  ia soit ce que il n  en sache sachent rien . 
Et se a esté receu par cause de porfit que les besoignez à celz qui uont sodainnement hors del païz sanz conmander aucuns que il face facent lor besoingnez  ne soient paz gerpiéz del tot . 
Et sanz doute nuz ne s  an dantremetoit antremetroit se il n  auoit nule action par coi il demandast ce que il i despanderoit . 
Et autresi conme li sires est oblegiéz par action de besoingnez faitez à celui qui a fet porfitablement sez besoingnez  est cil tenus à randre raison de l  aministracion . 
Et en cest caz est chascuns constrainz de randre en raison iusqu  à tres grant diligence  ne il ne li sosfist paz que il i mete tel diligence conme il sieut metre es soiez chosez  se unz autrez eust aministré les besoingnez qui i eust nuz miz greignor diligence . 
Li desfendeur qui sunt tenu par iugement de garde ne sunt oblegié proprement de nul marchié  car nuz marchiés n  est faiz entre l  orfelin et celui qui l  a en garde . 
Maiz por ce que il ne sunt tenu por nul mesfet  il apert que il soient tenu autresi conme por marchié . 
En cest caz a li unz action contre l  autre  car li orfelins n  a paz tant solement action de garde contre son desfendeur  mais li desfanderes a contre l  orfelin action contraire à garde  se il a despandu acune chose en besoingne à l  orfelin  ou se il est oblegiéz por lui  ou se il a oblegiés sez choses à son creancier . 
Et se une chose est conmune entre aucuns sanz conpaignie  si conme se une chose lor est donnee ou laisie ensamble  et li .i. 
est tenus à l  autre par iugement de partir choses conmunez  por ce que li .i. 
seuz a receuz les fruis de cele chose ou que li autrez i a fet totez lez necessaires despanses  l  on n  entent pas que il soit oblegiéz proprement de marchié  car il n  ont fet nul marchié entre elz . 
Maiz por ce que li .i. 
n  est paz oblegiéz à l  autre por mesfait  il apert que il soit oblegiéz autresi conme de marchié . 
Cist meismes drois est de celui qui s  est oblegiéz à son conpaignon par iugement de partir l  eritage . 
Et l  on entent que li oirs n  est paz oblegiés proprement de marchié par non de laiz  car l  on ne puet paz dire proprement que cil a qui li laiz fu laisiéz ait fait aucun marchié o le mort ou o son oir  et non porquant  por ce que li oirs n  est paz oblegiéz de mesfet  l  on entent que il est oblegiés autresi conme por marchié . 
Et cil à qui aucunz paie par erreur ce que il ne li doit paz est oblegiéz autresi conme par marchié  car se noz ensiuons la plus certainne raison l  on puet mielz dire  si conme noz auonz auant dit  que il est oblegiéz por ce que il uoloit depecier le marchié et ne mie asambler  quar il apert que cil qui baille deniers par corage d  aquiter soi le fet pluz por depecier l  obligement que por fere le . 
Non porquant cil qui reçoit telz deniers est oblegiéz autresi conme se il fussent presté  et por ce li puent il estre demandé arriere . 
Non porquant  aucunes causez sunt par coi ce qui a esté paié qui n  estoit paz deue ne puet pas estre demandee arriere . 
Car li ancien iugent que es causes en coi li plaiz croist  se l  on renie ce que l  on doit en cele meismes chause  ne puet pas estre demandee arriere ce qui est paié qui n  estoit pas deu  si conme en la loi qui fet restorer lez damages et en laiz . 
Et li ancien uuelent que ce ait lieu en icez laiz qui sunt laisié à aucun par certain condempnement en coi li oirs est condenpnéz  maiz nostre establisemenz uot que tuit lais eussent une nature et que cist acroisemenz s  estendit à toz laiz  mais il ne dona paz cest auantage à toz celz qui laiz sunt laissié  maiz es laiz qui sunt laisié as saintes eglisez et es autrez lieuz honorablez qui sunt hennoré por relegion ou por pitié  et se l  on lor paie lez qui ne sunt paz deu  il ne sunt demandé arriere . 
Cist titrez est par quels personez obligemenz noz est aquis . 
Apréz ce que noz auons dit les manierez des obligemenz qui naissent de marchié ou conme de marchié  noz deuons estre amonesté que obligemenz noz est aquiz non paz tant solement par noz meismez  maiz par les persones qui sunt en nostre poesté  si conme par noz sers ou par noz fis . 
En tel maniere ne porquant que ce qui est aquis par noz sers soit tot nostre  et ce qui est aquiz par obligement par noz filz que noz auons en nostre poesté soit deuisé selonc la samblance de la proprieté dez chosez et de l  usuaire que nostre establisemenz a iugié  si que li peres ait l  usuaire de quanques li fiz aquiere  en quel maniere que ce soit  et la proprietéz en soit gardee à l  oir  si que li peres en mueue les actionz selonc la deuision de nostre nouel setablissement . 
En sor que tot aucune chose noz est aquises par les franz homes et par autrui sers que uoz porseés par bonne foi  mais ce est par .ii. 
causez tant solement  ce est se il aquierent par leur painne ou de uostre chose . 
Et autresi uoz est aucune chose aquise par ces .ii. 
causez par le serf de qui uoz auez l  usuaire ou l  usaige . 
Il est certaine chose que li sers qui est conmuns à .ii. 
seigneurs aquiert à chascun d  elz selonc lez partiez que il ont en lui  esceptés ce de coi il fet couenant en non à l  un  ou que il aquiert par son chatel  car ce aquiert il à lui seul  si conme se il fet tel couenance  tu premés que tu donras ce à Tyse mon seigneur . 
Maiz se li sers fet couenance à .i. 
de ses seigneurs  ia soit ce que l  on en dotoit deuant ce  non porquant la chose est dezpaiechie par nostre establisement que il aquiere à celui tant solement qui li demanda conmanda à ce faire si conme il a esté dit auant . 
Cist titres est coment obligemens faut . 
uoz Toz obligemenz faut par paier ce que l  on doit  à coi l  on est oblegiéz  ou se aucuns paie une chose por .i. 
autre par l  asentement au creancier . 
Ne il n  a point de disferance se cil meismez qui doit paier  ou autrez por lui  car il est deliurés se .i. 
autres paie por lui conment que li paiemenz soit fez ou au seu ou au deter deteur  ou sanz son seu  ou maugré suen . 
Se li deteurs paie  cil qui sunt plege por lui sunt deliuré et autresi auient il ancontre que se li plegez paie  il seus n  est paz deliurés mez li deteurs . 
Encor est obligemenz ostéz quant li creancier se tient à paié de ce que on li doit  car ce est une maniere de paiement . 
Aucuns puet quitier se il uuet ce qui li est deu par obligemenz de parolez si que li deteurs die cez parolez  tien ce tu as paié de ce que ie te premiz  Et li creanciers respongne  ie m  en tains à paiéz . 
Quitance puet estre faite en language grieu  portant que ele soit faite si conme ele sieut estre faite an latin . 
Et en ceste maniere faillent li obligement qui sunt faites par parolez et ne mie li autre  quar il noz samble que ce s  acorde à raison que li obligemenz qui est faiz par parolez puisse estre depeciéz par autres parolez  et ce qui est deu por aucune autre cause puet estre mis en couenant à estre quité  autresi conme ce qui est deu puet estre paié en partie  puet la dete estre quite en partie . 
Une maniere de couenance a esté faite qui est apelee aquiliane  par coi il auient que li obligemens de toutez chosez est miz an couenant . 
La couenance aquiliane renouele toz obligemenz et Galluz Aquiliuz l  ordonna en tel maniere  Augiers dit à Negide  Tu me couenancez tot de nouel que tu me paieraz quanque tu me dois doner ou faire por aucune cause  ou orandroit  ou à terme  ou soz condicion et totes les chosez de coi ie puis auoir action contre toi  ou que ie te puise demander ou quanque tu as del mien  ou que tu en porsiez  ou que tu en az laissié à porseoir par tricherie  ou autretant de deniers conme la chose uaut . 
Et Negides dist à Augier  Si ferai ge uolentiers . 
Encontre ce Negidez demanda à Augier  Tienz te tu à paiéz de quanque ie t  ai hui premiz par nouele couenance    . 
En seur que tot  obligemenz faut par renouelement  si conme se tu as atorné Tyce à paier à Sey ce que tu li doiz . 
Quar dés que nouele persone conmence à deuoir la dete  est nouiax obligemenz et li premiers faut qui est ostéz par le darrenier  si que  ia soit ce que li darreniers obligemenz ne uaille rien  ne porquant li premierz faut  si conme se tu dois à Tysea et tu li atornez .i. 
orfelin sanz l  autorité à celui qui l  a en garde  en cest caz est la chose perdue  quar li premiers deteurs est deliuréz et li darreniers obligemenz nest nuz . 
Mais cis meimes drois n  est pas se aucunz fet couenant d  un serf  car lors remaint li premiers deteurs oblegiés  autreci conme se nuz n  eust esté atornés por lui . 
Mais se tu faiz le darrenier couenant à cele meismez personne à qui tu feis le premier  lors uaut li renouelemenz . 
Se aucune nouele chose est mise en la darreniere couenance si conme se conditions ou termes ou pleges i est miz par auenture  ou il en est ostéz  et ce que noz actionz auons dit que renouelemenz est faiz se condicions i est mise  doit estre ainsis entendu  si que noz dionz que li renouelemens est faiz se la condicions auient  et se ele n  auient  li premiers obligemenz dure . 
Mais il estoit certainne chose entre les ancienz que renouelemenz est lors faiz quant on fait le secont obligement par corage de renoueler le  mais il estoit en dote quant il n  estoit pas faiz par corage de renoueler  et li autre amenoient unes presumptionz en autres caz  et por ce feimez noz .i. 
establissement qui iuia apertement que renouelemenz est faiz lors solement que ce est dit expreseement entre celz qui le font et qui a esté fais por renoueler le premier obligement . 
Et se il et est autrement  li premiers obligemenz remaint et li seconz uaut  si que li deteurz soit oblegiéz por l  une et por l  autre cause  selonc le iugement de nostre establisement que l  on porra connoistre pluz apertement se l  on le uiaut lire . 
Et li obligement qui sunt fait par consentement sunt departi par contraire uolenté  car se Tyce et Sey se sunt consentu que Sey eust le champ Tyce por .c. 
liures et aprés  por ce que li pris ne fu pas paiéz ne li chanz liurés  il plot à l  un et à l  autre que il se partissent del marchié  il sunt ambedui deliuré . 
Autresi est il en louage et en toz lez marchiés qui sunt fait par consantement  si conme il est dit auant . 
Ci commence li quars liures d  Institutez . 
Cist titres est des obligemens qui naissent de mesfet . 
Por ce que nos auonz traitié el liure qui est deuant cestui des obligemenz qui sunt fait de marchié ou conme de marchié  il couient que noz uoions des obligemenz qui naissent de mesfet ou conme de mesfait . 
Mais cil de coi nouz auons auant traitié sunt deuisé en .iiii. 
manierez  et si cist sunt tuit d  une maniere  quar tuit cist obligement naissent d  une chose  ce est de mesfet  si conme de larrencin  ou de rapinne  ou de damage  ou de tort fait . 
Larrencins est atouchemenz d  autrui chosez par barat  ou de la chose meisme  ou de l  usage  ou de la possession  qui est desfendu par la loi naturel que il ne soit faiz . 
Larrencinz est d  ocurté  por ce que il est faiz toz iors en oscurté et en repost et par nuit pluz que par ior  où il est dit de barat ou de tolir . 
Deuz menieres de larrencin sunt  li apers et cil qui n  est paz apers  car ce qui est troué sor le larron  ou sor celui à qui li lerres l  a baillié  sunt .ii. 
manieres d  actions qui sunt iointes à larrencin et ne mie maniere de larrencin  si conme il sera ueu apréz . 
Lerres apers est non pas tant solement cil qui est entrepris en larrencin  mais cil qui est entrepris el lieu où li larrecinz est fez  si conme se cil qui a fet le larrencin en une maison est pris ainz que il soit issuz de la porte  ou se cil qui a fet .i. 
larrencin en .i. 
iardin ou en une uigne est pris ains que il en soit hors . 
Encor doit l  on pluz entendre apert larrencin quant li lerres est ueus ou entrepris tant conme il tient la chose que il a emblee  ou en lieu conmun ou en priué  ou par le seigneur de la chose ou par autre  ainz qu  il uaingne là où il a enpansé à porter la . 
Par ce que noz auons dit puet l  on entendre quelz li larrencins est qui n  est pas apers . 
L  on dit que hom est trouéz saissis de larrencin quant la chose qui est emblee est quise et trouee sor lui par deuant tezmoing  car actions est establie contre lui  ia soit ce que il ne soit pas lerres . 
Une autre meniere de larrencin est quant aucunz t  aporte la chose que il a emblee et ele est trouee sor toi se il la te bailla par tel corage que ele fust trouee sor toi et ne mie sor lui  quar tu  seur qui la chose est trouee  as propre action contre celui qui la te bailla . 
Et actionz de larrencin deueé apartient contre celui qui destorbe celui qui uuet querre larrencin par deuant tesmoing  et paine est establie par le banissement au preuost contre celui qui n  aporte paz auant la chose qui a esté emblee  qui est quise et trouee sor lui . 
Maiz toutes menieres d  action sunt dezacostumees  car dés que l  enqueste de la chose emblee n  est paz orendroit faite selonc l  anciene forme  lez deuant ditez actionz si sunt par droit partiez del conmun usage  car il est aperte chose que cil qui à lor enciant reçoiuent chose emblee et l  acoilent sunt corpable del larrencin qui n  est pas apers . 
La painne d  apert larrencin est à rendre la chose à .iiii. 
doubles  qui que l  ait fet  ou sers ou franz  et la paine de larrencin qui n  est pas apers est de rendre la chose à doblez . 
Larrencins est non pas tant solement quant aucuns oste la chose à autrui por tolir lui  mais generalment quant aucuns atouche à autrui chose maugré son seignor  se li creanciers use dont del guage  ou cil à qui la chose est baillie en garde en use  ou cil qui a pris une chose à user et la met en autre usaige qu  en celui por coi il l  a prise  et il fet larrencin . 
Si conme se aucuns prent argent à user en  autresi conme se il uosist sez amiz apeler au mangier o lui et il le porte o lui hors del païs  ou se aucunz enprunta .i. 
cheual por porter le aucun certain lieu et il le mena pluz loin  si conme li ancien escristrent de celui qui mena en une ost .i. 
cheual que il auoit enprunté . 
Ne porquant  il noz plest que cil qui usent des chosez qui lor sunt prestees autrement que il ne deuoient facent larrencin se il entendent que il funt ce maugré au seigneur de la chose et que li sires ne l  otroiast paz se il le seust  et se il seust et se il seust croist que li sires li otroiast  il est quitez del larrancin . 
Et ceste distincions est tres bonne  car larrencins n  est pas faiz sanz corage d  embler . 
Mais se il croit que il traite la chose qui li est prestee maugré au seignor et ce est fait par la uolenté au seigneur  l  on dit que ce n  est pas larrencinz . 
Et por ce demande l  on quant Tyces ot conmeu le serf Mene que il prist aucune des choses son seignor et lez porta à lui  et li sers le dit à son seignor et por ce que Menez uoloit antrepanre Tyce en cel mesfait et il otroia à son serf que il porta à Tyce une de ses chosez  sauoir mon se Tyce est tenus par action de larrencin ou de serf corrompu  ou il n  est tenus ne par l  une ne par l  autre . 
Et pluseurs opinions noz ont esté aportees sor ceste dote et noz auons regardé lez sentences que li ancien sage home donerent sor ce . 
Et li un disoient que actions de serf corrompu a leu  et li autre disoient que actions de larrencin i apartient tant solement . 
Noz alonz dont contre ceste uoisdie et confremés confremons par nostre establissement que actions soit donnee contre lui  non paz tant solement de serf corrompu mais de larrencin  quar ia soit ce que li sers n  est pas empoiriéz por son esmouement et por ce ne corrent pas lez riulez qui amainnent action de serf corrompu  ne por quant il le fist par corage d  empirier le  por coi il doit sosfrir la paine  autresi conme se li sers fust ueraiement corrompus . 
Car se il s  en eschapoit sanz painne  il feroit autretel desloiauté uers .i. 
autre serf qui porroit legierement estre corrompuz . 
Aucunez fois est fais larrencins dez franz homez si conme se aucun des franz homes qui sunt en nostre poesté nos est ambléz . 
Et aucune foiz auient que aucunz fet larrencin de sa chose meismez  si conme se il emble à son creancier sa chose que il li auait baillie en gage . 
Et aucune fois est tenus par action de larrencin  si conme cil par qui conseil et par cui aide li larrencins est faiz . 
En cest nombre est cil qui te fit chaer tes deniers que .i. 
autres les preist  ou que il te contresta tant que uns autres eust priz ta chose  ou qu  il qui chaçast tes brebis ou tez uaches que .i. 
autres les preist . 
Et li ancien escritrent ce de celui qui ou .i. 
rouge drap soloit espoenter les bestes et faire les enfuir . 
Se aucune de ces choses est faite par ieuz et non mie par entencion de faire larrencin  actions doit estre donnee contre lui por le fait  et quant Tyces fait larrencin par l  entente Mene  ambedui sunt tenu par action de larrencin . 
Il apert que larrencins soit fais par l  aide à celui  et par le conseil  qui apuie escheles as fenestrez por monter en la maison  ou qui brise les fenestres ou les huis que unz autre face larrencin  ou qui preste ferrement à brisier les fenestres ou escheles por amonter il i  se il set por coi il les preste . 
Cil qui n  a mis nule entente à faire larrencin  ainz en a doné le conseil tant solement et l  amonestement  n  est pas tenuz par action de larrencin . 
Se cil qui sunt en la poesté à lor seigneurs ou à lor peres lor emblent aucune chose  il lor font larrencin et la chose chiet en cause de larrencin et por ce ne la puet nuz guaignier par longue tenue deuant que ele reuaingne en la poesté son seigneur . 
Maiz actions de larrencin n  en est paz  car actionz ne puet nestre entr  elz por ceste chose ne por autre . 
Et se larrencinz est faiz par l  aide ne par le conseil d  un autre por ce que li larrencinz est faiz  cil est tenuz auenanment par action de larrencin  por ce que il est uoirs que li larrencinz a esté faiz par s  aide et par son conseil . 
Actionz de larrencin apartient à celui qui i eust preu se la chose fust sauue  ia soit ce que il n  en soit paz sirez  ele n  apartient dont paz au seignor de la chose  se ce ne fust ses preuz que ele fust sauue . 
Et por ce il est certainne chose que li creanciers puet plaidier par action de larrencin se ses gagez li est embléz  neis se li deteurs est bien puissanz de paier  car ce fust pluz ses preuz se il se tenist au gage que il n  est de plaidier contre la persone  et se li deteurs meismes a emblé son gage  por ce ne remaint pas que actionz de larrencin n  apartaigne au creancier contre lui . 
Se unz felons ou .i. 
autres menestrex a pris draz à fouler ou à aparillier por certain louier et il li sont emblé  il a action de larrencin et ne mie li sires  car li sires ne pert riens en ce que la chose est perie  car il puet conquerre sa chose uers le felon ou uers le menestrel par action de loage . 
Se une chose est emblee à celui qui l  auoit achetee par bonne foi  ia soit ce que il n  en est paz encores sirez  ne porquant actionz de larrencin li apartient autresi conme au creancier . 
Il noz plest que actionz de larrencin n  apartiegne pas au felon ne au menestrel à qui autrui chose est emblee  se il n  ont de coi randre la  se est c  il n  en puet rendre la ualor de la chose  quar se il ne l  n  ont de coi randre  lors apartient au seigneur action de larrencin por ce que il ne puet conquerre le sien uers elz  car en cest cas fusse ses preuz se sa chose fust sauuee  autresi est il se li felonz ou li menestreuz n  en puet randre que une partie . 
Li ancien uoloient que ce que noz auonz dit des felons et des menestrelz doit estre estendu à celui à qui la chose est prestee  quar autresi conme li felonz doit garder la chose por le loier que il en a  couient il à force que sil cil gart la chose qu  il a empruntee por user en  mais no porueance amenda ce en noz dicisions que il soit en la uolenté au seigneur de mouoir action de chose prestee contre celui à qui il presta sa chose ou action de larrencin contre celui qui l  embla . 
Et se il eslit la quele que soit de sez cez actionz  il ne puet pas reuenir a l  autre  maiz se il eslit a plaidier au larron  cil qui emprunta la chose est del tot deliuréz . 
Et se il plaide contre celui à qui il presta la chose   qui li fu enblee puet auoir action de larrencin contre le larron  se ainsis est que li sires sache que la chose ait esté amblee et il plede contre celui à qui ele fu prestee . 
Mais se il ne sauoit pas que la chose eust esté emblee et il mut contre lui action de chose prestee et aprés  quant il sot la uerité que ele auoit esté emblee et il uot laisier l  action de chose prestee et reuenir a l  action de larrencin  lors li soit congiéz donés de plaidier contre le larron ne nule exceptionz ne li soit oposee de ce que il mut action de chose prestee contre celui qui auoit la chose enpruntee por user en  ainz que il seust qu  ele li eust esté emblee  se cil qui enpruta enprunta la chose n  en a fait satifacion au seigneur  car lor est li lerrez deliurés de l  action de larrencin  que li sires de la chose peust mouoir lui  mais il est tenuz à celui qui a fet satifacion au seigneur por la chose qui li fu prestee . 
Car il est aperte chose que se li sires ne sauoit pas au conmencement que la chose fust emblee et il mist auant action de chose prestee et aprés  quant il sot le larrencin  il torna l  action contre le larron  cil est deliurés à qui la chose fu prestee  à quel chief li plest uenist que il mut contre le larron . 
Et cil meismes iugemenz soit tenablez  se cil à qui la chose fu prestee la puet randre ou toute  ou partie . 
Cil à qui la chose fu baillie à garder ne n  en doit pas respondre se ele li est emblee  mais il est corpables de ce tant solement qu  il qui i est auenu par sa tricherie . 
Por ce se la chose li est emblee  por ce que il n  est paz tenus à rendre la par action de chose baillie en garde  ne il ne puet pas plaidier par action de larrencin por ce que la perte n  est paz sor lui  l  actionz del larrencin apartient au seignor contre le larron qui embla sa chose . 
L  on doit sauoir au darrenier que une demande a esté faite  sauoir mon se cil qui est dedanz aage fet larrencin quant il prent autrui chose . 
Et il noz plaist por ce que larrencins uient dou cuer que cil qui est dedenz aage soit oblegiés à cel crime  ce se il est pres d  aage et il entent que il mesfait . 
Action de larrencin  quel que il soit ou apers ou repoz  apartient à faire en sosfrir la paine tant solement  car li sires puet conquerre la chose ou par chalongier la  ou par demander la arriere  mais il la puet chalongier contre celui qui la porsiet  qui que il soit ou li lerrez ou autrez  mais il le puet demander arriere  ou au larron ou à son oir  ia soit ce que il ne la porsie pas . 
Cist titres est des biens rauis par force . 
Cil qui rauist autrui choses par action de larrencin qui n  est pas apers  car nuz n  atouche pluz à autrui chose maugré au seigneur que cil qui la rauist par larrencin  et por ce disons noz par droit que il est engrés lerrez  mais non pourquant  li preuoz amena auant une propre action el non de ce mesfait qui est apelee de bienz rauis par force  et ele est dedenz l  an à .iiii. 
doublez  et aprés l  an por le simple . 
Et ceste action est porfitable se aucuns rauist une sole chose  ia soit ce que ele soit trop tres petite . 
Li quatre doble dobles ne sunt pas tuit de paine  si que l  on puise par desuz chalongier la chose  si conme noz auons dit en action de larrencin  mais la chose est contee es .iiii. 
doblez si que la paine soit des .iii. 
doblez  conment que il soit  ou se li rauiserez est pris es mesfait ou se il n  i est pas pris . 
Car il seroit laide chose que cil qui rauist par force fust de pluz legiere condiction que cil qui emble a celee . 
Ceste actionz apartient quant aucunz rauist par tricherie  car cil qui est menés par aucune erreur et quide que la chose soit seue et ne set pas le droit et il la rauist par tel corage que il croit que il lise à chascun à rauir sa chose par force de celz qui la porsient  il doit estre assouz  et à ce s  acorde que cil qui prent aucune chose par cest corage ne soit pas tenus par action de larrencin . 
Mais que par ce ne soit uoie trouee par coi li rauiseur usent de lor mauestiéz  li establisemenz as princes poruirent miéz en ceste partie que il ne lise à nul à rauir chose mouable ou chose qui se mouue  ia soit ce que il quit que ele soit seue  se aucunz fet contre les establisemenz as princez  sache que il perdera la seignorie de sa chose  et se la chose est autrui  quant il aura rendu la chose  il en pert le pris . 
Et li establisement iugierent que ce soit tenable non pas tant solement es choses muablez qui puent estre rauiez mais es inuasions qui sunt faites es choses qui ne sunt pas muablez  si que li home se taignent par ceste cause de toute rapine . 
Il ne couient pas en ceste action que la chose soit des biens à celui qui la demande  car se ele est de sez biens ou ele ne l  est pas  ceste actionz aura lieu . 
L  on demande  se une chose est prestee à Tyce ou loee ou engaigie ou baillie en garde  si que ce soit sez preuz que ele ne li soit pas tolue  si conme se il a premiz à restorer  ce qui auendra en ses corpez de la chose qui li est baillie en garde  ou se il la porsiet par bonne foi ou il en a l  usuaire ou aucune autre droiture  si que ce soit sez preuz que ele ne soit paz rauie  sauoir mon se ceste actionz li apartient . 
Et l  on doit dire que ele li apartient non pas que il en ait la seignorie  mais ce sanz plus que à lui apartient  et l  on doit dire generalment que por totes les causes de coi actions de larrencin apartient  se la chose est faite à celee  aient tuit ceste action qui est faite en apert . 
Cist titres est de la loi qui fait restorer les damages . 
Actionz de damage apartient par la loi que Aquilius fist  en coi il est establi el conmencement que se aucuns ocit à tort autrui serf ou autrui beste qui est en conte de menues bestez  il soit condampnéz à rendre à son seigneur tant conme la chose uaut plus en cel an . 
Ce qui n  i est paz contenu des bestes tranchiement  maiz de cele qui est el nombre des menuez bestez apartient à ce que noz n  antandonz pas que ce soit dit dez bestes sauuagez ne des chienz  maiz de celez proprement que l  on dit qui paissent  si conme sunt cheual et mulet et asne et beuf et brebis et chieurez  et autresi noz plaist il des porciauz  car li porsel sunt contenu par le non des menues bestez  car il paissent par fouz  et ainsiz le dist Omers  et Marsianz le dist ainsi en ses establisemenz . 
L  on entent que cil ocit à tort qui ocit par nul droit . 
Cil qui ocit dont .i. 
larron n  i est paz tenuz  se il ne puet autrement eschiuer le peril . 
Ne cil n  est pas tenus par ceste loi qui ocit d  auenture  se l  en ne treue que ce ne soit paz en ses corpez  car se il est autrement il n  est pas mainz tenus par sa trichrie que par sez corpez . 
Se aucunz se iuoit as gaueloz et ocit par auenture ton sers qui pasoit par la uoie  l  on doit destinter  car se uns cheualiers a ce fait qui se iouoit el champ où il soloit ioer  l  on entent que il n  i ait nules corpes  et se .i. 
autres a fait aucune tel chose  il est corpablez et cist meismes droit est del cheualier qui a ce fait en autre lieu que an celui qui est establiz à ioer les cheualiers . 
Et se cil qui copoit les branches d  un aubre a ieté une buche ius et il a ocis un de tez sers qui pasoit par desoz  se ce fu fait prez de la uoie conmune ne il ne cria paz  si que l  auenture peust estre eschiuee  il est corpablez . 
Mais se il cria et cil qui pasoit par desoz ne se uot garder  il n  est pas corpablez  et autresi est il sanz corpe se il tranchoit par auenture les branchez d  un aubre qui estoit hors de seur la uoie ou à mi son champ  ia soit ce que il ne criast pas que l  on se gardast  car nus estrangez n  auoit droiture d  aler par cel lieu . 
Et se li mirez qui tailla ton serf laisa à garir le et li sers fu mors par ce  li mires est corpablez . 
Et pou de sens est aconpaigniéz acomparagiéz à corpe  si conme se li mires ocit ton serf  por ce que il l  a malement taillié ou que il li dona medecine que il ne li deust pas doner . 
Se tes sers a esté ocis par la force des mulez que li charretiers ne pot pas retenir por ce que il ne sauoit conduire lez  . 
Mes se il ne les pot retenir  por ce que il estoit trop foiblez  se uns autres les peust auoir retenus plus fermement  il est autresi corpablez . 
Ce meismes noz plest de celui qui cheuauchoit et ne pot ou ne sot retenir son cheual . 
Par ces paroles de la loi tant conme la chose uausist en cel an est cele santance contenue que  se aucuns a ocis ton serf qui estoit buistex ou auueglez ou manz le ior que il fu ocis  mais il n  a pas .i. 
an que il estoit sainz et entiers  il n  est pas tenus en tant com il ualoit le ior que il fu ocis  mais en tant com il ualut pluz en cel an . 
Et par ce croit l  on que l  actions de ceste loi est por faire sosfrir paine  por ce que aucuns i est oblegiéz en pluz que il n  a fet de damage . 
Et por ce quident plusor que ceste action n  aparteigne paz contre l  oir à celui qui a fet le damage   ne fust en nule foiz condempnés en pluz que li damages ne monte . 
Et il apert  non pas par lez paroles mais par lez possissions l  expossissionz de la loi  que l  on ne doit pas tant solement prisier le cors qui est ocis selon ce que noz auonz dit  mais tot le damage qui est auenuz par ce que il est ocis  si conme se aucuns auoit fet de ton serf ton son oir et il est ocis ains que il ait receu l  eritage par ton conmandement  car il est certaine chose que il couient auoir regart à l  eritage que tu as perdu  et se tu as .ii. 
bues qui traient à .i. 
ior et aucuns en ocit l  un  ou tu as .ii. 
cheuauz en ta charrete et il en ocit .i. 
 l  on ne prise pas celui qui est ocis tant solement mais l  enpirement de que li autres a que il a perdu son conpaignon . 
Cil à qui ses sers a esté ocis a franche poesté de mostrer restorement de son damage par le priué restorement de la loi qui fait restorer les damagez et d  acuser le de crime capital . 
Li secons chapitres de la loi que Aquilius fist n  est pas an usage . 
Et li tiers parole de toutes autres menieres de damage . 
Se aucunz a donc nauré .i. 
serf ou beste qui n  est pas el nombre des menues bestes  si conme .i. 
chien ou une beste sauuage  ou il l  a ocise  actionz est establie contre lui en cest tiers chapitre . 
Et damages qui est faiz a tort en toutes autres bestez et en toutes les choses qui sunt sanz ame est uangiéz par ceste partie . 
Se aucune chose est arse ou route ou brisie  action en est establie en ceste partie  ia soit ce que li seus nons de chose route puise bien sosfrir sousfire en toutes ces causez  car l  on entent que la chose est route qui est corrompue en aucune maniere . 
Et por ce non pas tant solement les choses arsez ou lez brisiez  mez les tranchiez et celes qui sunt periez ou porries enpiriees en quelque maniere sont contenuez par cest non . 
Il est respondu que  se aucuns met an autrui uin ou en autrui oile cholz par coi la naturel bonté del uin ou de l  oile soit corrompue  il est tenu par ceste partie de la loi . 
Il est aperte chose que autresi conme aucuns est tenus par le premier chapitre de ceste loi  se home ou beste est ocis par sa tricherie ou en ses corpes  est chascuns tenus par cest chapitre de toutes autres menieres de damagez qui est fais par sa tricherie ou en ses corpez . 
Ne porquant  cil qui fist le damage est oblegiés par cest chapitre non pas en tant conme la chose ualut en cel an  mais en .xxx. 
iors prochains . 
Il n  est pas aiosté en cest chapitre tant com ele ualut pluz  mais il plot a Sabin que la chose fust autresi prosie conme se cele parole i fust aiointe  car il dist que li peuplez de Rome por coi Aquilius fist cele loi quant il en estoit connestablez se tint à paié que ceste parole fust mise el premier chapitre . 
En sor que tot il plot as anciens que droite actionz soit donee par ceste loi se aucuns fet damage par son cors  et porfitablez actions seulent estre donnees contre celui qui fet damage en autre maniere si conme se aucuns a si encloz autrui serf ou autrui beste que il la face morir de fain  ou il maine tant autrui beste que il la fait derompre ou il la dechace tant que il la fait chaoir en .i. 
fossé  ou se aucuns amoneste à autrui serf que il monte en .i. 
aubre ou que il descende en i . 
puiz et li sers muert en montant ou en descendant  ou se il est bleciéz en aucune partie  porfitable actions est donee contre lui . 
Mais se aucuns abat autri serf d  un pont en l  iaue ou de la riue et il est noiés  l  on puet entendre por ce que il le fist chaoir que il a fait le damage par son cors et por ce est il retenu par la loi qui fait restorer les damagez . 
Et se li damages n  est pas fez el cors ne li cors n  est pas bleciéz  mais li damagez est auenus à aucun en autre meniere por ce que actions de la loi qui fet restorer les damagez n  i sosfit paz  il noz plest que cil qui est corpables soit tenus par action por le fait  si conme se aucunz a eu pitié d  autrui serf qui estoit liéz et il l  a deslié por faire le fouir . 
Cist titres est de tort fait . 
On apele generalment tort ce qui n  est pas fait par droit . 
Mais on apele tort especiaument despit ou mesdit ou corpe  si conme l  on dit en la loi qui fait restorer les damagez  que damages est faiz à tort et tors est en autre meniere apeléz desloiautéz . 
Quant li preuoz ou li iugez pronunce aucune chose qui n  est paz drois  l  on dist que il fait tort . 
Tors est fais non pas tant solement quant aucuns est ferus del poing ou batuz de bastonz  maiz quant uilonie li est dite  ou quant aucuns porsiet les biens à .i. 
autre autresi conme se il fust ses deteurs  ia soit ce que il set bien que il ne li doit rien  ou se aucuns escrit letres ou ditié por disfamer autrui ou se il l  a ordoné ou dit  ou il a porchacié par sa tricherie que aucune de ces choses fust faite  et il est aperte chose que tors est faiz en plusors autrez manierez . 
Tors est faiz à aucun  non paz tant solement quant on mesfait à lui meesmez  mais quant l  on mesfait à ses enfanz qui sunt en sa poesté ou quant l  on mesfet à sa fame  et ce est bien raison . 
Se aucuns fait dont tort à la fille à aucun qui est mariee à Tyce  l  on puet plaidier à lui par action de tort fet  non paz tant solement el non de la fille  maiz el non de son pere et de son mari  et se tors est faiz au mari la fame n  en puet pas plaidier par action de tort fet  car il est droit que li home desfandent lez famez et non paz les fames desfandent lez homez . 
Li suirez puet plaidier par action de tort fet el non de sa bruz  se sez maris est en sa poesté . 
L  on ne croit que nuz tors soit faiz as sers  mais il apert que cil qui leur est faiz est faiz à lor seigneurs . 
Non porquant  ce n  est pas en totez les matieres maniere par coi tors est faiz par lez enfanz et par les famez  mais quant trop granz tors lor est faiz qui regarde apertement à la uilonie au seigneur  si conme se aucuns bat autrui serf  car en cest caz est actions proposee . 
Mais se aucunz laidange autrui serf ou il le fiert dou point  nule action de tort fait n  en apartient au seignor qui li sers est . 
Se tors est faiz au serf qui est conmunz à .ii. 
seigneurs  li tors ne doit pas estre prisiéz por tel partie conme chascuns est sez sirez  mais selonc les persones as seigneurs  car li tors est faiz a euz . 
Et se li usuaires d  un serf est Tyce et la proprieté en est Mene  l  on entent que li tors qui est fais au serf est faiz à Mene et ne mie à Tyce . 
Maiz se tors est fais au franc home qui te sert par bonne foi  nule actionz ne t  en sera donnee  mais il en porra plaidier par son non  se il n  est batus ou despis de toi  car lors t  apartient actions de tort fait . 
Il est autresi d  autrui serf qui te sert par bonne foi que actions de tort fet te soit donnee que totes les fois que tors li est fais en despit de toi . 
La paine des tors fez soloit estre oele tele  selonc la loi des .xii. 
tablez  que se uns hom ostat à .i. 
autre .i. 
menbre  unz autretés menbres li fust ostéz  et por os brissié estoient painez de deniers establiez  por ce que li ancien estoient poure . 
Mez li preuost otroient otroierent apréz icelz à celz à qui tors est fais que il preissent prisent lor tort  si que li iugez condenpne celui qui est acuséz en tant conme li acuseres proisera son tort ou en mains  selon ce que il uerra que bienz i ert . 
Mais la partie paine des tors fais qui fu establie selonc la loi des .xii. 
tablez est remese par desacostumance et cele que li preuost establirent est encore usee es iugemenz  car li pris del tort fait est creus ou apetisiéz selonc le degré de la dignité et l  onestés de la uie à celui à qui tors est faiz  et cil degréz de condempnement est par droit gardés en la persone as sers qui que li prisoit pris soit autrement faiz el sers que el qui est procurateur son seigneur que el maain ou el pluz uil ou en celui qui est liéz . 
La lois que Cornelius fist des tors faiz amena auant une action de tort fait qui apartient  por ce que aucuns dit que il a esté boutéz ou batuz ou que l  on a entré sa maison a force . 
Noz entendons sa maison se aucuns habite en sa propre maison ou en cele que il a louee ou qui li est prestee ou en coi il est herbregiéz par grace . 
L  on iuge que tors fais est grans ou por le fet ou por le leu ou por la persone . 
Por le fait  si conme se aucuns est naurés ou batus  por le lieu  si conme se tors est faiz à aucun en theatre ou en tort cort  ou deuant le preuost  por la persone  si conme se aucuns baz hom a fet tort au à un bailli ou à .i. 
senateur  ou se li enfant ont fait tort à leur pere  ou cil qui ont esté franchi à lor patron et  car li tors qui est fez au senateur ou au pere ou au patron est autrement proisiéz que cil qui est faiz à unne basse persone ou estrange . 
Aucune foiz auient que li lieuz ou la plaie est acroist le tort fait  si conme se aucuns est ferus en l  oil . 
Il a pou de disferance se telz tors est faiz à celui qui est en bail ou à celui qui est hors de bail  car il est iugiéz por grant . 
L  on doit sauoir au darrenier que cil à qui toz tors est faiz en puet plaidié citeainnement ou criminalment et  se il en a plaidié citeainnement  quant li tors sera prisiés selonc ce qui aura esté dit  painne soit eniointe à celui qui fist le tort . 
Et se l  on en plaide criminalment  painne li soit eniointe hors ordre  par l  osfice au iuge  si que ce soit gardé que li establisemenz à l  empereor Zenon amena auant que li noble home puissent plaidier par lor procurateurs de tors qui lor sunt fet ou citeainnement ou criminalment ou receuoir les actions qui serunt meues contre euz selonc la forme de cel establisement qui apert pluz apertement que quant l  on le liet . 
Cil qui a fet le tort fet  ce est cil qui a feru aucun  n  est pas tant solement tenus par action de tort fet  mez cil qui a porchacié que autres le ferist . 
Ceste actionz faut par sosfrance et por ce  cil à qui li tors a esté faiz le sosfre sanz plaidier s  en ou il a fet paiz  se il s  en repant apréz  por ce ne puet il pas reuenir à mouoir en plet . 
Cist tistres est d  obligement qui naissent conme de damaige . 
Se li iuges a fait le plet suen  il n  est paz proprement obligiéz por mesfait . 
Maiz por ce que il n  est oblegiéz ne de marchié ne de mesfait  l  on entant que il a pechié en aucune chose  ia soit ce que ce soit par faute de raison  por ce apert il que il soit tenus autresi conme de mesfait et il en sostendra paine selonc ce que li iugez uerra que drois sera . 
Et l  on entent que cil de cui maison aucune chose est ietee ou espandue si que ele fet mal a aucun est obligiéz autresi conme de mesfait  conment que il soit  ou se la maisonz est seue propre  ou se il l  a loee ou se il i abite par grace . 
Et por ce entent l  on que il n  est pas proprement oblegiéz de mesfait  car il est aucune fois tenus por les corpes à autre ou à serf ou à franc . 
Autresi est il de celui qui met ou pant sor la uoie par coi la gent uont conmunement aucune chose qui feroit mal à aucun se ele chaoit  et en cel caz est paine establie de .x. 
deniers d  or . 
Et actionz est establie de ce qui est ieté ou espandu en tant conme il fet de damage . 
Et se franz hom est ocis par ce  painne en est establie de .l. 
deniers d  or  maiz se il uit et l  on dit que mauz li a esté faiz  actionz est donee portant conme il sera auis au iuge que bien sera  et li iugez doit conter lez loiers qui sunt donné as mirez et les autres despansez qui sunt faitez por garir le et la besoingne que il a perdue et que il perdera por ce que il a esté bleciéz . 
Se li filz qui a esté em bail habite hors d  auecques sun pere et aucune chose est ietee ou espandue hors de la maison ou aucune chose i estoit mise ou pandue qui peust mal faire  se ele cheïst  il plot à Iulien que por ce n  aparteigne nule actions contre son pere  mais l  on en doit plaidier ou li filz meismez . 
Et ce meismez doit estre gardé el iuge qui estoit encorrez el bail son pere  qui fist le plest suen . 
Il apert que li mestres de la nef ou li tauerniers ou li osteliers est tenus autresi conme por mesfaiz por la tricherie ou por le larrencin qui est faiz en la nef ou en la tauerne ou en l  ostel  se ce n  a pas esté fait par lui mais par aucun de celz que il a miz en sa nef ou en sa tauerne ou en son ostel  car ia soit ce que actions n  ait ne soit establi contre lui ne por marchié ne por mesfait  non porquant il est aucun pou corpablez de ce que il tient mauaiz sergent . 
En cest caz apartienent actions seur le fet qui est donee à l  oir  mez ele n  apartient paz contre l  oir . 
Cist titres est d  actions . 
Il est tenz que noz parlonz des actions . 
Actions n  est nule autre chose que aucunz a de porsiure en iugement ce que li est deu . 
De toutez les actionz par coi on plaide deuant iuge ou deuant arbitres  de quel chose que ce soit  sunt .ii. 
menieres  l  une qui est meue seur la chose que l  on demande et l  autre qui est meue seur aucune certainne persone . 
Car aucuns chascuns plaide encontre celui qui est oblegiéz à lui par marchié ou conme par marchié  par mesfait ou conme par mesfait et selonc ce mait il auant action encontre certainne persone  par coi il uuet prouer que sez auersaires li doit doner ou faire aucune chose . 
Ou il plaide à celui qui n  est oblegiéz à lui  por aucune chose que il tient . 
Et en cest cas sunt les actionz seur la chose mise auant  si conme se aucuns porsiet la chose corporel que Tyces tient por seue et cil qui la porsiet dit que il en est sirez  quar se Tyces entent à prouer que ele est seue  l  actions est sor la chose . 
Et se il plaide por auoir la droiture d  user d  un champ ou d  une maison  ou d  aler parmi le champ son uoisin ou d  auoir i sa charrete charriere ou d  amener i yaue parmi  l  actionz est seur la chose . 
Et l  actionz de la droiture des possessionz des citéz est de ceste meismez maniere  si conme se Tyces plaide por auoir droiture d  eleuer sa maison plus haut ou de regarder ou de ieter aucune chose ou de meitre son cheueron en la maison son uoisin . 
Encontre ce sunt establies action de l  usuaire et des seruises des possessionz des chanz et de celez des citéz  si conme se aucuns uuet prouer que sez auersaires n  et mie la droiture d  user de son champ ne de sa maison  ne d  auoir .i. 
santier  ne charriere  ne uoie  ne doiz d  yaue  ne d  edefier pluz haut ne de geter i aucune chose  ne de metre ses cheuerons seur son mur  cez actionz sunt seur la chose  maiz eles sunt negatiues . 
Et telz maniere d  actionz n  a pas esté establie en plaiz des choses corporelz  car en teles celes des chosez corporelz demande cil qui ne porsiet paz . 
Et actionz n  est pas establie à celui qui porsiet par coi il met que les chosez ne sunt paz à son auersaire  ne porquant en aucun caz cil qui porsiet est autresi conme cil qui demande  si conme il sera mostré pluz couenablement es liurez de digestes  qui sunt greigneur que cist . 
Mais se ces actions de coi noz auons fet mansion et les autres qui sunt samblablez à elz descendent des causez loiauz et des citeainnez  autres actions sunt que li preuoz a amenees par sa iuridicion seur lez choses et seur les personnez  et il est necessaire chose de mostrer lez par exemple . 
Car li preuoz otroie que l  on plaide souent seur la chose en tel maniere que li demanderez die que il l  et guaeignie par longue tenue ce qu  il n  i a paz guaeingnié ou que cil qui porsiet die que sez auersairez n  ait paz guaingnié par longue tenue ce que il a guaainggnié par longue tenue ce que il a guaaingnié . 
Quar se une chose est baillie à aucun por droite cause  si conme por cause d  achat ou de don ou de doaire ou de laiz  et il n  est paz encore faiz sire de tel chose   il n  a nule droite action certaine citeainne seur la chose de porsieure la  car actionz sunt establiez par le droit citeain  se aucuns chalonge sa seignorie . 
Maiz por ce que il estoit dure chose que actionz faillist en cest caz  li preuoz troua une maniere d  action en coi il dist que cil qui a perdu la possession d  une chose doit prouer que il l  a tant tenue que il l  a guaaingnie par longue tenue  et por ce la chalonge il conme seue . 
Et ceste actionz est apelee publiciane por ce que .i. 
preuoz qui ot non Plubitiuz Publiciuz la proposa premierement en .i. 
banissement  et noz l  apelonz action de dessaisine . 
Encontre ce  se aucuns est hors del païz por la cause de la chose conmune  ou il est en la poesté à ses ennemis et il a gaaingnié par longue tenue la chose à celui qui estoit en la cité  se cil qui porsiet laise à estre hors del païs por la cause de la chose conmune  il est lors otroié au seignor de la chose que il la demandast dedenz l  an  si que il die que cil qui la tient ne l  a paz gaaingnie par longue tenue et que por ce est la chose seue et li preuoz  qui est meus par loiauté  donne à aucun ceste maniere d  action  si conme l  on puet entendre es uolumes el uolume des Digestes  qui est graindrez que cist . 
Et se aucuns baille à .i. 
autre sa chose por bareter ses creanciers et li creancier sunt mis en possessionz de ses bienz par la sentence au preuost  il lor est otroié que il demandent cele chose et dient que la chose ne fut pas baillie à celui qui la tint  et por ce est ele es biens au deteur . 
Actions de chose obligie prent sustance de la iuridicion au preuost  et par ceste action plaide aucuns des chosez au curtiueur qui sunt oblegiéz à lui par droiture de gage por les loiers del champ  et l  actions qui est presque autretele est cele par coi li creancier chalongent lez choses qui sunt oblegiez à elz . 
Il n  i a nule disferance entre gaige et chose oblegie en tant com il apartient en l  action dez chosez obligiez  car la chose de coi couenanz est faiz entre le deteur et son creancier que ele soit oblegie par non de gage et est contenue par l  un et par l  autre non  mais il i a disferance en autres chosez  car noz disons que la chose qui est baillie au creancier est contenue proprement par non de guage  et meesmement se ce est chose muable  et celez qui  sunt sanz estre bailliez  sunt tenues à lui par nue couenance  sunt contenues par non de choses oblegiez . 
Li preuoz establi par sa iuridicion actions sor les personez  si conme de deniers que aucuns a pris à main à paier  et à ceste action estoit asamblee action de receite  mais ele a esté asamblee par nostre establissement à action de deniers pris al mainz à paier  et noz auonz conmandé que ele et s  autoritéz se parte de noz loiz por ce que ele ne uiaut rien . 
Et li preuoz proposa une action del chatel as sers et as filz qui sunt en bail  et cele  par coi l  on demande se li demanderes a iuré et pluseur autre . 
L  on plaide de deniers pris à main à paier o toz seuz ceuz qui ont pris à main à paier deniers ou por elz ou por autrez sanz faire nule ferme couenance . 
Quar se aucuns i a fet ferme couenance  il est tenuz par le droit citeain . 
Li preuoz establi action de chatel contre le pere et contre le seigneur  car ia soit ce que il ne soient paz tenu par le marchié à lor filz ou à lor sers  non porquant il est droiz que il en soient condempné por tant conme il ont de lor chatel  qui est autresi conme li patremoinmes as filz et as fillez et as sers . 
Et se aucuns iure par la requeste à son auersaire que la chose que il demande li est deue et ele ne li est paz paie  li preuoz li done par droit tele action par coi l  on ne demande paz se la chose li est deue  mes se ele il a iuré . 
Li preuoz establi par sa iuridicion pluseurs actions por faire sozfrir paine  si conme contre celui qui trait en cause son patron ou son pere quant il n  a ce empetré  et contre celui qui sostrait par force celui qui est traiz en cause  ou qui a fait par sa tricherie que unz autrez l  en ait soutrait . 
Il apert que lez actions soient seur la chose  par coi l  on enquiert se aucuns est franz ou se il a esté franchis . 
Et sele cele seule a loial cause par coi l  on enquiert se aucunz est franz ou sers et lez autres prennent lor sustance de la iuridiciun au preuost . 
Quant les actionz sunt ainsi deuisees  il est certainne chose que li demanderes ne puet pas demander à autrui sa chose se il i apert que il la doie doner  quar il ne couient pas donner au demandeur ce qui est suen . 
Quar l  on entent que une chose est donee à aucun quant ele li est si donnee que ele est faite seue  ne la chose qui est ia au demandeur ne puet pluz estre seue . 
Il a esté establi por la haine des larrons que il soient tenu par plusors actionz  que il soient tenu par ceste action par deseur la paine del double ou des .iiii. 
doublez se il i apert que il doie randre la chose  ia soit ce que actions seur la chose soit contee contre elz par coi aucuns demande sa chose . 
Noz apelonz les actionz seur la chose le chalongement de la chose . 
Actions seur la persone par coi l  en uuet prouer que aucunz doit doner ou faire une chose . 
Demander la chose esmouoir est mouoir action contre la persone  par coi li demanderres entent a prouer que la chose li doie estre randue  ne nuz denoncemenz n  est orandroit fais en cel non . 
Et aprés  ce uient une autre diuision  que les unes actions sunt establiez por aquerre sa chose et les autres por faire sosfrir painnez et les autres mellees . 
Toutes les actionz seur la chose sunt establiez por porsieure sa chose . 
Et des actions qui sunt contre les personnez il apert que celes qui naissent de marchié sunt presque toutez estables establies por porsieure chosez  si conme cele par coi l  on demande deniers qui ont esté presté ou mis en couenant  et autresi est il de chose prestee et de chose baillie en garde et de mandement et de compaignie et d  achat et de uente et de louage . 
Et se l  on plaide por chose baillie en garde  por ce qui a esté mis en garde por noise ou por feu ou por peril d  eue  li preuoz en donne action el doble se l  on plaide à celui qui la chose fu baillie en garde  ou à son oir par sa tricherie et en cel cas est l  actions mellee . 
Des actions qui sunt establiez por les mesfais  les unes sunt estables establies por faire sosfrir paine tant solement et les autres por sosfrir paine et porsieure chosez et por ce sunt elez mellees . 
Aucun plaident por faire sosfrir paine tant solement  quant il met auant action de larrencin  se l  on plaide donc d  action de larrencin apert por auoir la chose à .iiii. 
doublez  ou de celui qui n  est pas apers por auoir la à doublez  cil plez n  est fes por enioindre painne  car aucuns demande sa chose par propre action quant il dit que ele est seue qui que porsie la chose ou lerres  ou autres  il la puet demander arriere . 
L  actions de biens rauis par force est mellee  car la chose i est chalongie à .iiii. 
doublez et li .iii. 
double i sunt par non de painne . 
Et l  actionz de la loi qui fet restorer les damages est mellee  non paz tant solement quant l  on plaide por le double contre celui qui renie que il n  a pas fait le damage  mais aucune fois quant l  on plaide por le restorement del damage tant solement  si conme se aucunz a ocis .i. 
home boiteuz ou auuegle qui auoit esté en cel an sains et de grans pris  car il est comdampnés en tant conme li hom ualut pluz en cel an selonc la disfinicion que noz auons deuant liuree . 
Actions est mellee contre celz qui ont proloingnié à rendre les choses qui sunt laissiez as saintez eglises et as autrez ennorablez lieuz tant que il en sunt apelé en iugement  car lors est constrains de randre les deniers ou la chose qui fu laisie et autretant par desuz par non de painne  et por ce li doublez est li condempnemenz . 
Il apert dont que unes actions aient cause mellee  ce est seur la chose et seur la persone . 
Si conme l  actions qui appartient entre les oirs de partir leur heritage et cele de partir choses conmunes qui est donnee entre celz à qui une chose est conmune por partir la  et cele de bonner chans  qui est donnee entre celz qui ont chanz uoisins  et en ces .iii. 
actionz est il otroié au iuge por bien et por loiauté que il a iugié aiuge la chose à une des partiez  et se il li samble que l  autre partie soit greuee  il puet condampner cele à qui la chose est aiugie à randre li certainne quantitéz des de deniers . 
Toutez actions sunt muees ou por le simple  ou le double  ou por les .iii. 
doublez ou por les .iiii. 
doublez  car nule actions ne tensent s  estent outre . 
L  on plaide por le simple  si conme por couenance  ou por pris  ou por achat  ou por loage  ou por mandement et por pluseurs autres causez . 
Noz plaidonz por le double si conme de larrencin qui n  est paz apers et de damage et de tort fait et de chose baillie en garde en aucun caz  et de serf corrompu  qui apartient contre celui par qui amonestement et par qui conseil autrui serf s  en est fouis  ou a esté orguilloz contre son seigneur ou a conmencié à uiure lusiriousement ou est empiriéz en quel maniere que ce soit . 
En ceste action est tenu contenu li pris des choses que li sers a tolu à son seignor par fuir s  an  autresi est il des de laiz qui est laisiéz as sainz leus et as honnoréz  selonc ce que noz auons auant dit . 
L  on plaide par .iii. 
doublez quant aucunz met en son libelle greignor quantité que le uerai pris de la chose  si conme quant cil qui plaide demande pluz que l  on ne li doit por ses costemanz . 
Li desfanderres conquerra dont sor le demandeur à .iii. 
doublez le damage que il a eu  por ce que an ces .iii. 
doublez soit contenuz li damagez qui li a esté faiz  si com il est contenu en nostre establisement qui est en nostre Code . 
L  on plaide por .iiii. 
doubles  si conme por larrencin qui n  est mie apers  et de ce qui est fait por cause de poor  et des deniers qui sunt doné à aucun por mouoir plait à tort ou de laisier le  et quant cil qui maintienent les plais demandent aucune chose à lor auersaire contre la riule de nostre establissement . 
Maiz li actionz de larrencin qui n  est paz apers et cele dou serf corrompu se deuise des autres de coi noz auons parlé auec auant en ce que ces actions sunt en toutez menieres à doublez  mais cele de damage et de tort fet sunt à doublez quant cil qui est acuséz le nie et  se il le connoist reconnoist  l  actions n  est fors el simple  et ausi est il aucune fois en action de la chose baillie en garde . 
Mais cele qui apartient des choses qui sunt laisiez as honerables lieus est à doblez non pas tant solement quant cil qui est acuséz le nie  mais quant il prolongue à paier les laiz tant que il en est traiz en cause par le conmandement à noz bailliz . 
Et se il reconnoist et il paie ainz que il soit traiz en cause par le conmandement à noz baillis  il est quitez por le simple . 
L  actions de ce qui est fait par cause de poor se deuise de celez de coi noz auons parlé auec  en ce qu  i est contenu en sa nature que cil qui rent au demandeur sa chose par le conmandement au iuge soit asouz  maiz il n  est paz ainsiz ens autres caz  mais chascuns i est dampnés à .iiii. 
doublez et ainsis est il en l  action d  apert larrencin . 
Les unes actions sunt de bonne foi et les autres d  estroit droit . 
Et les actions de bonne foi sunt cestes  d  achat  de loage  de besoingnes faitez  d  amendement de mandement  de chose baillie en garde  de conpaignie  de garder  de chose prestee  de gaigez  de partir heritagez  de partir choses conmunez  de parolez qui ont esté auant ditez  de change  de demander heritage . 
Et ia soit ce que il ait encor esté en doute iusqu  à ci se actions de demander heritage doit estre contee entre les iugemenz de bonne foi ou non  non porquant nostre establissemenz an iuge apertement que ele est entre celes de bonne foi . 
Et l  action que li hom muet por la cause de sa fame soloit estre uns des iugemenz de bonne foi  mais por ce que noz trouanmes que actionz de couenance est pluz pleniere  noz meismes en action de couenance toute la droiture qui estoit deuant en l  action de la chose as fames  ou pluseurs diuisionz . 
Et por ce que l  actions de la chose as fames fu ostee  l  actions de couenance qui fu amenee en son leu deserui à auoir la nature de iugement par bonne foi en action de doaire tant solement  si que ele soit de bonne foi . 
Maiz noz li donnanmes une maniere d  obligement  car noz iuganmes que fame soit mise par deuant touz les creanciers quant ele plaide por son doaire  et ce auons noz establi por la grace de doaire tant solement . 
Il apert es iugemenz de bonne foi que franche poesté soit donnee au iuge por bien et por loiauté de proisier conbien l  on doit randre au demandeur  et en ce est contenu que se li demanderres doit randre aucune chose à son auersaire  il soit condampnés à randre li si que l  une dete chie en aquit de l  autre  mes es estroiz iugemenz tes escris estoit amenéz par lez leitrez au saint empereur Marc  quant excepcions de tricherie est oposee encontre . 
Mais nostre establisemenz eslargist icelz  qui sunt confremé par estroit droit  que il amenuisent par droit les actionz quelez qu  eles soient  ou sor la chose ou personelz  ou toutes autres  fors cele de chose baillie en garde . 
Car noz creons que il est tors que aucune chose soit opposee encontre par non d  aquit  que aucuns ne perde l  action de ce que il a baillié en garde par l  androit de tel aquit . 
Noz disonz par desuz ce que unes actions sunt qui descendent del iugement au iuge  en coi cil à qui on plaide doit estre condempnés par le iugement au iuge  se il ne fet satifacion à celui qui demande  si conme que il li rande la chose ou que il l  aport auant  ou que il abandonne son serf à sosfrir la painne del mesfait que il a fait . 
Maiz ces actions sunt seur la chose et contre la persone  seur la chose  si conme de dessaisine et de gage et de chose obligie  contre la persone  si conme quant l  on plaide à aucuns de ce qui a esté fait par cause de poor ou par tricherie  et quant l  on demande ce qui fu premis à paier en certain lieu . 
L  actionz de faire la uenir uient del iugement au iuge . 
Il est otroié au iuge por bien et por loiauté en ces actions et ens autres samblablez que il iuge selonc l  auenture la nature de la chose de coi l  on plaide conment satifacions en doit estre faite au demandeur . 
Li iugez se doit entremetre en totes manieres si conme il puet  que il doit s  antante doint santance de certains deniers ou de certainne chose  neis selonc le plait se l  on plait par deuant lui de chose qui n  est pas certainne . 
Il soloit estre que se aucuns metoit pluz en sa demande que on ne li deuoit  il perdoit la cause  ne li preuoz ne li donoit pas legierement enterine restitution se n  auoit mainz de .xxu. 
anz  mais à cestui secorroit l  on quant la cause estoit conneue  autresi conme es autres causez  se il estoit deceu par son aage  et autresi li soloit l  on secorre en ceste cause . 
Mais se il i ot si grant cause de droite erreur que uns tres sage hom en peust estre deceus  l  on secorroit en cest cas à celui qui auoit pluz de .xxu. 
anz  si conme se aucuns auoit demandé .i. 
laiz  et li escrit sunt aprés aporté auant por coi il apert que une partie de lais li est sostraite ou qu  ele a esté laisie ou donnee à autre  ou que autre lais ont esté donné tant que li oirs n  auroit pas la quarte part de l  eritage se il estoient tuit paié  et por ce sunt il amenuisié par la loi qui retaille lez laiz . 
L  on demande plus que droit en quatre manieres  par chose  par tenz  par lieu  par cause . 
Par chose  si est conme se l  on doit à aucun .x. 
liures  et il en demande .xx. 
 ou se cil qui n  a que la moitié en une chose li demande toute  ou greignor partie que il n  i a . 
Par tenz  si conme se aucunz demande ce que l  on ne li doit deuant le terme  ou ains que la condicions soit aconplie  et par ceste raison entent l  on que cil qui paie pluz tart que il ne doit paie mainz que il ne doit  autreci apert il que cil qui demande ains le terme demande pluz que l  on ne li doit . 
L  on demande plus que droit par lieu  quant aucuns a mis en couenant que une chose li soit paie en .i. 
certain lieu et il la demande en .i. 
autre sanz faire mencion del lieu en coi ele dut estre paie  si conme se aucuns fet tel couenant  tu me premés que tu me paieras ce en Ephese  et il li demande aprés à Rome  l  on entent que il demande pluz que droit  por ce que il tot au deteur le preu que il eust se il ne le paiast deuant en Ephese . 
Et por ce li est donnee actionz par le iugement au iuge de demander le en autre lieu  si que l  on preigne garde el preu que li deteurs eust paié el lieu qui fu mis el couenant . 
Et cis preuz est plus troués en marcheandises que en autres chosez si conme en uin  en oille  en froment qui ont diuers pris en diuerses regionz  ia soit ce que denier nombré ne sunt paz presté en totes regionz porce por unez meismes usure . 
Et se aucuns demande la chose en lieu ou ele li dut estre paie  il enplaide par droit par pure action  et li preuoz mostre ce por ce que li preuz del paier est toz sauz au deteur . 
Cil qui demande par cause pluz que l  on ne li doit est prochains à celui qui demande pluz par lieu . 
Si conme se aucuns fait tel couenant  tu me premés à paier un sers ou .x. 
liures  et il demande aprés l  un et l  autre ou l  un sanz plus à son chois  et l  on entant que il demande pluz  por ce que il est es chois à son deteur de paier lequel que il uodra ou le serf ou les .x. 
liures . 
Par ce que le demanderes uelt dont prouer que li sers li est deuz tant solement  ou li denier tant solement  tot il le chois à son auersaire et ainsiz amende il sa condicion et empire cele à son auersaire  et por ce fu establie tele actions que chascuns demant la chose en la maniere qu  ele li fu couenancie . 
En seur que tot  se aucuns a mis en couenant que .i. 
sers li soit donéz sanz nomer le et il demande especialment Stich  ou se il a mis en couenant que uins li soit paiéz sanz nomer le et il demande especialment uin de Champaigne  ou se il a mis en couenent que porpre li soit paié et il la demande de Seur especialment  l  on entent que il demande plus que l  on ne li doit  car il tot a son auersaire le chois qu  i auoit franche poesté selonc la couenance  de paier autre chose que cele que l  on li demande et  ia soit ce que ce c  on li demande uaut mains  non por quant l  on entant que l  on li demande pluz que il ne doit  car il auient souent que li deteur puet pluz legierement paier ce qui est pluz chier . 
Cez choses furent premierement en usage  mais la lois à l  empereur Zenon et la nostre restraint apréz la chose . 
Et li establissemenz à l  empereur Zenon parole que il couient faire se aucunz demande plus que l  on ne li doit par la raison de tenz  se l  on demande plus par quantité ou par autre maniere et se aucuns damages auient par ce à celui à qui l  on demande  il li doit estre randuz à .iii. 
doublez si conme noz auons dit auant . 
Se li demanderes conprent en sa demande mains que l  on ne li doit  si conme se on li doit .x. 
liures et il en demande .u. 
 ou se uns chans est toz suenz et il en demande la moitié  il plaide sanz peril  car por ce ne remaint pas que li iuges ne condenpne son auersaire en cel meismez iugement en tant conme il saura que l  on li doit selonc l  establisement à l  empereur Zenon . 
Se aucuns demande une chose quant il doit demander une autre  il noz plest que il n  ait en ce nul peril  maiz quant la uerités sera seue  noz li otroions que il ament cele erreur en cel meismes iugement  si conme se aucuns doit demander .i. 
serf et il demande .i. 
autre  ou se il dit que ce qui li est deu par couenance li soit deuz par laiz . 
En sor que tot unez actions sunt par coi noz ne conquerons pas tot ce qui noz est deu  maiz aucune fois tot et aucune fois mains  si conme se noz plaidonz por le chatel au fil qui est en bail ou por cel au serf  car se li chateuz uaut autretant conme noz demandonz    li iuges condenpne le pere ou le seigneur en tant conme il a en chatel et noz proposeronz en lieu couenable conment noz deuonz entendre chatel . 
Se fame plaide par action de doaire  il noz plest que sez maris soit condempnéz en tant conme il puet faire . 
Se il a dont autretant de chatel conme li doaires uaut  il est condenpnéz à rendre le tot  et se il a mains de chatel  il est condenpnés en tant conme il puet faire . 
L  actionz de demander doaire est amenuisie de tant conme li maris en puet retenir par droit  car il est otroié au mari que il retaigne des chosez del doaire tant conme il a fait de despansez   si conme l  en puet connoistre par le liure de Digestez . 
Et se aucuns plaide o son pere et ou o son patron  ou se .i. 
conpains plaide à .i. 
autre par iugement de compaignie  li demanderes n  en ait rienz plus que ses auersaires puet paier . 
Autresi est il se aucuns est traiz en cause por son don . 
Lez detes qui sunt contees en aquit d  autres font souent que aucuns conquiert moins que l  on ne li doit  car li iuges doit prandre garde por bien et por loiauté à ce que li demanderes doit randre à son auersaire et abatre itant de sa dete et dempner le desfendeur el seurplus  si conme il a ia esté dit . 
Et se aucuns abandonne sez bienz à ses creanciers et il aquiert aprés aucune chose  li creanciers puet derechief plaidier o lui en tant conme il puet faire  car il n  est paz humainne chose que cil qui est dezpoilliéz de son chatel soit condempnéz en toute la daite . 
Cist titres est de ce qui est fait o celui qui est en autrui poesté . 
Por ce que noz auons auant fait mencion de l  action par coi l  on plaide seur le chatel au serf et as filz qui sunt en bail  il est mestiers que noz traitons plus legierement diligenment de ceste action et des autres qui suelent estre donnees contre les seigneurs et contre les peres el non des sers et des filz qui sunt en baill . 
Et por ce que presque uns meismez drois soit gardéz  se besoingne est faite o lez filz  ou o celz qui sunt en la poesté au pere  que desputoisonz de parole ne soit faite  noz esdrecerons nostre parole as anfans et as peres en qui poesté il sunt et antandrons ce meismes en la persone au serf et au seigneur  car se aucunne chose est gardee proprement en ces persones  noz la mostreront mostrerons tot par soi . 
Se marchiés est dont fais o le sers par le conmandement son seignor  li preuoz premet action contre le seigneur  car il apert que cil qui fait ainsi marchié le face por le seigneur . 
Par cele meismez raison premet li preuoz des deus autres actions por toute la cause  de coi l  une est apelee action de maistrise et l  autre actionz de marcheandise . 
Actionz de maistrise a lieu quant aucuns a fait son sers maistre d  une nef et aucuns marchiés est faiz o lui por la grace de la chose de quoi il estoit fais maistrez et por ce est apelee de maitrise  que quar cil est apelés maistrez à qui li conqués que la nés fait chascun ior apartient . 
Actionz de marcheandise a lieu quant aucuns a mis son serf à uendre en sa tauerne ou à faire aucune marcheandise  et aucuns marchiés est faiz o lui por la grace de l  osfice où il est . 
Et por ce est ele apelee action de marcheandise  que cil qui sunt mis en tel osfice sunt apelé marcheant . 
Ne porquant li preuoz donne ses ces actionz se aucuns met franc home ou autrui serf à estre maistres de sa nef ou à garder sa tauerne ou à faire sez marcheandisez  car il a en cest cas raison de loiauté . 
Li preuoz amaine auant une autre action de departir en uuelment oelment les bienz au serf entre toz ses deteurs  car se li sers marcheande de son propre chatel par le seu de son seignor et aucuns marchiés est fais o lui por cele chose  li preuoz dit que tot ce qui sera en cele marcheandise ou qui en sera receu soit departi entre son seignor  se il li doit aucune chose et toz ses autres creanciers  selonc ce que il doit à chascun . 
Et se aucunz des creanciers se plaint que il en a eu mains que il ne deust  li preuoz li premet ceste action . 
Par desuz ce  a esté amenee auant l  actions del chatel au serf et de ce qui a esté miz el prou son seigneur si que  ia soit ce que marchiés ait esté faiz o lui sanz la uolenté son seignor  ne porquant se aucune chose en a esté mise en son preu  il la doit randre et  se ele n  est en son preu  il an doit randre tant conme li chatelz au serf se puet estandre . 
Il apert que quant que li sers despant par besoingne en la besoingne son seignor soit mise en son preu  si conme se il emprunte deniers por paier à ses creanciers ou por apuier sa maison qui chaoit  ou por acheter froment à tenir son ostel  ou se il en achete .i. 
champ ou aucune autre chose necessaire . 
Se tes sers a dont emprunté .x. 
liures et il en a paié à ton creancier les .u. 
et il a despandu les autrez .u. 
en autre maniere  si conme il uot  tu doiz estre condenpnés por paier del tien les .u. 
qui alerent en ton preu et les autres .u. 
del chatel au serf se il puent estre paié  et de ce apert il que se  cil qui les presta les conquerra toz sor toi . 
Ia soit ce que est une actionz par coi l  on plaide del chatel au serf et de ce qui est mis por le preu son seignor  non por quant il i a .ii. 
condempnemenz . 
Li iuges par deuant qui l  on a plaidé seut dont auant regarder se aucune chose en a esté misse el preu son seigneur  ne il ne uient à prisier le chatel au serf deuant que il set que rienz de ce que li sers a enprunté n  a esté mis el preu au seigneur  ou que il n  i a pas tot esté mis . 
Quant on enquiert conbien li chatelz à .i. 
serf uaut  l  on en prent auant ce que il doit à son seigneur ou à celui qui est en la poesté son seigeur et ce qui remaint est ses chatelz . 
Et aucune fois auient que ce que li sers doit à celui qui est en la poesté son seigneur n  est pas retenu de son chatel  si conme se cil à qui il doit est en sa poesté  car ce que il doit au suen serf n  est pas retenu de son chatel . 
Il n  est pas doute que cil qui fait marchié o le serf par le conmandement de son seigneur et cil à qui actionz de marcheandise ou de maitrise apartient ne puise plaidier de chatel au serf ou de ce qui est mis el preu son segneur  mais il seroit trop fole chose se aucunz faisoit l  action par coi il porroit legierement conquerre toute la daite et il se tornoit au prouer que ce que il bailla au serf fu mis el preu son seigneur  ou que le sers a de chatel que sa dete li puet bien estre toute paie . 
Et cil qui puet bien plaidier que li chateuz au serf soit toz departis oelmant entre toz ses creanciers puet autresi plaidier de son chatel et de ce qui est mis el preu son seigneur  mes ce est ses preus qu  il plaide aucune fois por faire departir le chatel au serf  . 
entre ses creanciers  por ce que la condicions au seigneur n  est pas la milleur en cest cas  ce est que il ne prent pas auant ce qui li est deu  ainz a autretel droiture conme li autre creancier . 
Mais en l  action del chatel au serf est pris auant ce qui est deu à son seigneur et li sires est condempnés au creancier el seurpluz . 
Aucune fois auient que ce est li preus au creancier que il plaide del chatel au serf  por ce que en ceste action conte l  on tot son chatel  mais an l  action de departir ses biens entre toz ses creanciers ne conte l  on fors le chatel de coi il marcheande  et il puet auenir que aucuns marcheande del tiers de son chatel  ou del quart  ou del mains et que li plus en est an terres ou en sers ou en deniers prestéz  et chascuns doit dont eslire icele action que il cuide que li soit pluz porfitable . 
Cil qui puet prouer que ce que il a baillié au serf a esté mis el preu son seigneur puet plaidier de ce qui a esté mis el preu au seigneur . 
Et ce que noz auonz dit del serf ou del seignor  entendons noz del serf fil qui est en bail et dou pere et del neuou et de l  aiel  ou d  elz et de celui en qui poesté il sunt . 
Ce est gardé proprement en leur personez que li conselz au senat desfendi que denier ne lor fussent presté tant conme il sunt en la poesté au pere et actions est donee deuee à celui qui lor preste encontre elz meismes  tant conme il sunt en autrui poesté  et puis que il en sunt hors  conment que ce soit  et contre les peres et les aielz en qui poesté il estoient  autresi bien puis que il les ont mis hors conme deuant . 
Et li senat poruit ce  por ce que il estoient aucune fois chargié de dete de deniers qui lor estoient presté que il auoient despandu en folie et porchasoient la mort leur peres . 
Nos deuons estre amonesté au darrenier que ce qui a esté baillié par le conmandement au pere ou au seigneur et ce qui a esté mis en son preu li puet droiturierement estre demandé  autresi con conme se li marchiés fust fais o lui principaument . 
Autresi noz plaist il que cil qui puet demander par action de maistrise ou de marcheandise puissent puisse droitement demander au seigneur  car l  on entant que li sers fet par son conmandement ce que il fait . 
Cist titres est des actions d  abandoner serf à sosfrir painne . 
Actions d  abandonner sers à sosfrir painne sunt establiez por les mesfais as sers  si conme se il font larrencin ou rauine ou damage ou tort fait  et quant lor sires en est condempnés  il li est otroié ou que il pait le pris de la cause ou que il abandonne les sers à sosfrir la painne de cel mesfait . 
Il a esté otroié par tres bonne raison que li sires soit deliurés por abandonner le sers qui a fait le mesfait  car ce fust tors que li seigneur eussent damage es mezfais as serf de pluz que de perdre en les cors . 
Se li sires est trais en cause par ceste action el non de son serf et il l  abandonne à l  escuser acuseeur  il est deliurés et il pert pardurablement la seignorie de son serf  quar se li sers restore le damage à celui à qui il est abandonnés  quant il aura conquis lez deniers  li preuos le franchira malgré son seigneur . 
Lez actionz d  abandonner sers sunt establiez ou par les lois  ou par le banissement au preuost  par lez loiz si conme de larrencin  de coi l  actions est establie par la loi des .xii. 
tablez  ou de damage ou de tort fait  de coi la loiz l  action est establie par la loi que Aquilius fist  par le banissement au preuost si conme de biens rauis par force et de tors faiz . 
Toutes action de mesfait ensieut le mezfaiteur  quar se tes sers a fait .i. 
mesfet tant conme il est en ta poesté  est l  actions contre toi  et se il uient en la poesté d  autre  l  actionz conmence à apartenir contre l  autre  et se il est franchis  il meismes est tenuz à respondre del mesfait et en cest cas n  est nuz tenuz à abandonner le à sosfrir en painne . 
Encontre ce  l  actionz qui apartient droitement contre aucun puet conmencer à apartenir contre autre por abandoner le  quar se uns franz hom a fait .i. 
mesfet et il conmence à estre tes sers qui puet auenir en aucun cas  si conme noz deimez el premier liure  l  actions qui premierement apartenoit droitement contre lui conmence à apartenir contre toi  por abandoner li à ssosfrir la paine de cel mesfait . 
Se uns sers fet .i. 
mesfet à son seigneur  nule actions n  en est  car nuz obligemenz ne puet estre entre le seigneur et celui qui est en sa poesté et por ce  se li sers uient en autre poesté et il est franchiz  nule actions n  en puet estre meue  ne contre lui ne contre celui en qui poesté il est . 
Et se li sers à .i. 
autre t  a fet .i. 
mesfet et il conmence aprés à estre en ta poesté  l  action faut  car ele est amenee en cas en coi ele ne puet durer  et por ce  ia soit ce que il isse apréz de ta poesté  tu n  en puez plus plaidier . 
Tot autresi conme se li sires a fait .i. 
mesfait à son serf  li sers ne puet auoir nule action contre lui  neis se il est franchis ou uanduz . 
Et li ancien reçurent ce es filz et es fillez qui sunt en bail . 
Mais la nouele conuersacions des homes requiert par droit que ceste aspresce soit refusee et ce soit departi del tot del conmun usage  quar nus ne sosferroit que aucuns abandonnast son fil à autre por faire li sosfrir painne  et encor le sosferroit il pluz à painnes de sa fille  car li peres n  i aueroit pas mains de painne que li filz  et meesmement la grace de chasteé en deliure les fillez . 
Et por ce noz plot il que telz actions soient proposees es sers tant solement  quar noz trouonz pluseurs fois es anciennes lois que li fil qui sunt en bail puent bien estre trait en cause por leur mesfait . 
Cist titres est se beste a fait damage . 
Actions d  abandonner à sosfrir painne lez bestes qui sunt sanz raison  se eles font damage par ioliueté ou par felonnie  et est establie en la loi des .xii. 
tablez  si conme se uns cheuauz fiert del pié ou uns buez boute de sa corne . 
Et ceste actions a lieu es bestes qui sunt meues contre nature  car se eles sunt sauuagez de nature  ceste actions cesse . 
Se uns ors est eschapés à son seignor et il fait damage  ses sires n  en puet pas estre trais en cause  car il n  en est mes sires dés que il li est eschapéz . 
Apouriemenz et est damages qui auient sanz le tort à celui qui le fait  ne l  on ne puet pas dire que beste qui est senz sens face tort . 
Et ces choses apartienent à action d  abandoner ce qui mesfet à sosfrir en la painne . 
L  on doit sauoir par desus ce que il est desfandu el bannissement as uoiers que noz n  aionz chien ne uer ne sengler ne ors ne lyon en lieu où la gent uont conmunement . 
Et se aucuns fet contre ce et sa beste fait mal à franc home  il soit condenpnés en tant com li iuges uerra que bienz et loiautés sera . 
Et se la beste fait mal à autres chosez  ses sires soit condempnés à restorer le damage à doublez  et lez actions des bannissemenz as uoiers i a lieu actions de apouriement . 
Quar por ce  se pluseurs actions ont lieu en un meismes cas  ne destruit pas l  une l  autre et meismez celes qui apartienent à painne . 
Cist titres est de persones par coi nos ne poons plaidier . 
Noz deuons estre amonesté que chascuns hon puet plaidier ou en son non ou en l  autrui . 
Si En l  autrui  si conme procurateurs plaide por son seigneur  et li desfanderes por l  orfelin que il a en garde . 
Et il ne soloit pas estre iadis en us que l  on peust plaidier en non d  autrui  fors por conmune ou por franchise ou por garde . 
En sor que tot  il fu otroié en la loi que Hostilius fist que l  on plaide par action de larrencin el non à celz qui sunt en chaitiuison et à celz qui sunt hors del païs por la cause de la chose conmune . 
Et porce que granz damages uenoit de ce que il ne lisoit pas à demander ne à reprendre respondre en autrui non  li home conmencierent à plaidier par procurateurs  car maladie et aages et necessités d  aler fors dou païz et pluseurs autres causes empeeschent souant lez homez que il ne puent pas porsiure lor droiture . 
Certainnes paroles ne sunt pas establiez par coi procurateur doie estre establiz  ne il ne couient paz que il soit establis par deuant l  auersaire . 
L  on entent que cil est tes procurateurs à qui tu otroiez à demander ta chose ou desfandre la . 
Il a esté esclairié el premier liure conment li desfendeur as orfelins et li procurateur à celz qui ont passé .xiiii. 
ans et as forcenés sunt establi . 
Cist titres est de caucionz . 
Une meniere de caution plot as ancienz  et li nouel en ont amené auant une autre par usage . 
Il soloit iadis estre que se l  on plaidoit por aucune chose  cil qui la porsiuoit estoit constrains de doner caution que se il estoit uaincus et il ne randoit la chose ne la ualor del plet  li demanderres eust pooir de plaidier o lui ou sez plegez  et ceste causions estoit apelee de paier la chose iugie . 
Et l  on puet legierement antandre por coi ele est ainsis apelee  quar se aucuns faisoit couenant que ce que li qui seroit iugié seroit paié  par molt milleur raison estoit constrains cil qui estoit trais en cause par action seur la chose de doner causion  se il receuoit iugement en autrui non . 
Et se cil qui demandoit la chose la demandoit en son non  il n  estoit pas constrains de doner caution que cil en cui non il la demandoit auroit estable ce que il feroit  quar li peris estoit que ses sires ne plaidast autre fois de cele meismez chose . 
Les paroles de banissement faisoient que cil qui auoient en garde les orfelinz et cil qui procuroient les forcenéz et les autres personez que il conuient procurer donoient causion en autretel maniere com li procurateur  maiz aucune foiz auenoit quant il demandoient que la cautions lor estoit quitee . 
Il estoit ainsi quant l  on plaidoit seur aucune chose . 
Et se l  on plaidoit seur certainne persone  ce que noz auons dit estoit tenable par deuers le demandeur  mais par deuers le desfendeur  se aucuns responnoit por autre  il estoit constrains de doner caution  quar l  on ne croit que nus soit auenans desfanderres en autrui cause se il ne donne caution . 
Et se aucuns receuoit iugement en son propre non par action personel  il n  estoit pas constrainz de doner causion de paier ce qui estoit iugié . 
Mais l  on garde orandroit autrement  quar se aucuns est trais en cause en son non par action seur une certaine chose ou seur sa persone  il n  est contrains de doner nule caution par la ualor del plet  mais il la doit por sa persone tant solement que il maintendra le plet iusqu  à fin  ou il en est creus par son serrement   ou il est constrains de faire nue promesse ou de doner caution por la qualité de sa persone . 
Et se plez est meus ou receus par procurateurs par action personel et se li conmandemenz n  est mostrés par escrit par deuers le demandeur  ou il n  est presantéz presanz en iugement por confremer la personne de son procurateur  et li procureres est constrainz de doner caution que ses sires aura establi estable ce que il fera . 
Et ce meismes soit gardé se li desfenderres ou li procureres ou les autres persones qui ont receu autrui choses à gourener plaident par autre que par elz . 
Et se aucuns est trais en cause et il uient auant et est aparilliés d  establir procurateurs  il puet uenir en iugement et asfremer la persone de son procurateur par doner caution de paier ce qui sera iugié par solenpnés couenancez  ou doner caution hors iugement par coi il soit pleges à son procurateur que ce qui sera iugié sera paié  si que il le premet en iugement ou il donne caution hors de iugement . 
Et il et si oir soient oblegié  si que par desus ce soit une autre cautions donnee por sa personne que il uendra auant el tenz que la sentence deuera estre donnee  et se il n  i uient  li plegez paiera totez les choses qui seront contenues el condennement  se l  on n  apele encontre la sentence . 
Se li desfanderres n  est presens en quel cause que ce soit et .i. 
autres uuet enprendre à desfendre le  il le porra bien faire  si que nule desfence disference ne soit faite entre les actions seur la chose et les personelz en tel maniere non porquant que il doint causion de paier ce qui sera iugié selonc la ualeur del plet . 
Quar  si conme noz auons ia dit  l  on entant selonc l  anciene riule que nus soit auenans desfanderes d  autrui chose sanz doner caution . 
En Et totes ses ces choses aparent plus apertement et plus parfitement à l  usage iugemens es enseignemenz des choses . 
Et nos iugonz que ceste forme soit gardee ne mie tant solement en ceste roial cité mais en toutes nos contrees ou l  on fet par auenture autrement por faute de senz  car il couient que totes noz contrees ensiuent le chief de toutes noz citéz  ce est ceste roial cité et sa doctrine . 
Cist titres est des actions pardurables et des temporeus . 
Noz deuonz estre amonesté en cest lieu que les actions qui uienent dez lois et des conselz au senat et dez establissemenz as princes soloient anciennement durer pardurablement  tant que li saint establissement donnarent certainnez fins as actions qui sunt meues seur les choses et as personnelz . 
Et celez qui uienent de la iuridiciun au preuost soloient pluseurs fois faillir au chief de l  an  car la poestés au preuost failloit au chief de l  an . 
Non porquant il auient aucune fois que eles durent parmenablement  ce est iusqu  à la fin qui a esté establie par les establissemenz  si conme sunt celes que il done au porseur des bienz et as autres qui sunt en lieu d  oirs . 
Ia soit ce que actionz de larrencin apert uaingne de la iuridiciun au preuost  non porquant ele dure pardurablement  car il noz samble que ce fust male chose que ele fausist en .i. 
an . 
Toutez les actions qui apartienent par droit contre aucun  ou qui sunt donnees par le preuost  n  apartienent pas ne ne sunt donnees contre son oir  quar ce est une certainne riule de droit que actions qui sunt meues por faire sosfrir painnez des mesfaiz n  apartienent pas contre les oirs as malfaiteurs  si conme de larrancin et dez bienz rauis par force et de domage et de tort fait  maiz ces actions apartienent par le droit citeain as oirs à celz à qui li mesfait ont esté fait contre les malfaiteurs . 
Ne li preuoz ne lor deuee pas fors sanz pluz action de tort fet et les samblez semblablez . 
Et aucune fois auient que l  actions qui apartient d  aucun marchié n  apartient pas contre l  oir à celui qui fist le marchié  si conme se li mors i fist aucune tricherie en coi sez oirs ne guaegnast rien . 
Se lez actionz que noz auons dites auant sunt meues por faire sosfrir paine as malfaiteurs et il ont entamé le plet en leur uie  elez apartienent aprés à l  oir à l  acuser et contre l  oir à celui qui est acusés . 
Et il couient que noz amonestonz que se cil contre qui l  on plaide fait satifacion au demandeur ains que sentence soit donnee  il conuient que il soit asous par l  osfice au iuge  ia soit ce que il fust en tel cause el tens que la sentence deuoit estre donnee que il deuoist estre condempnéz  et ce est ce qui soloit estre dit conmunement que en toz iugemenz pooit li acusés estre asouz . 
Cist titres est des exceptionz . 
Apréz ce couient que noz traions traitonz des exceptions . 
Exceptionz furent trouees por desfendre celz o qui l  on plaide  car souent auient que  ia soit ce que l  actions par coi aucuns plaide soit loiauz  ne porquant ele n  est pas loiauz contre celui que l  on plaide . 
Si conme se tu premés à Tyce ce que tu ne li deuoies pas  ou par poor  ou par error  ou par sa tricherie  il est aperte chose que tu es oblegiéz à lui par le droit citeain  et l  action par coi il demande que tu li rande ce que tu li premeis est bonne . 
Mais ce seroit tors que tu i fussez condempnéz  et por ce est donnee exceptions que tu le premés par poor ou par sa tricherie  par coi tu puisses maitre arriere sa demande . 
Cist meimes droiz est se aucuns est oblegiéz à celui qui li deuoit prester deniers et il ne li a paz prestéz  quar il est certaine chose que il li puet demander lez deniers por ce que il s  obleia à rendre lez  mes il n  est paz drois que il soit condenpnés à rendre lez . 
Et por ce noz plest il que il soit desfandus par exception de ce que li denier ne li furent pas baillié  et noz auons estrecié par nostre establissement le tenz de ceste exception  si conme il est escrit es liures qui sunt deuant cest . 
En seur que tot  se li deteur a fait couenant à son creancier que il ne li demant rien  por ce ne remaint pas que il ne soit oblegiéz  quar li obligement ne sunt pas del tot depecié por couenant  et por ce a li creanciers action contre lui par coi il uuet que il li rende sa dete  maiz por ce que ce seroit tors que li deteurs fust condempnéz contre la couenance  il est desfendus par excepcion de couenant . 
Et autresi  se li creanciers se met sor le sairrement à son deteur et li deteres iure que il ne li doit rien  encor remaint il oblegiéz  maiz por ce que il n  est pas drois que il soit tenus por pariure  il est desfendus par exception de sairrement . 
Et Es actionz par coi l  on plaide seur une certainne chose sunt autresi exceptionz necessairez  quar se cil qui demande la chose se met sor le sairement à celui qui la porsiet et il iure que la chose est seue  por ce remaint il pas que li demanderes ne la puisse chalongier  et ia soit ce que s  entencionz soit ueraie  ce est que la chose soit seue  non porquant il n  est paz droiz que cil qui la porsiet soit condenpnés . 
Et se l  on a plaidié o toi ou par action seur une certainne chose et ou personel  por ce ne remaint pas li obligemenz  et por ce puet on plaidier derechief de cele meismes chose  mais tu dois estre deliurés par exception de chose iugie . 
Il noz sosfice que noz auons aions dit ces choses par cause d  essemple . 
Et par desus ce puet l  on entendre es liurez de Digeste que exceptions soit necessaires por plusors diuerses causes . 
De cois les unes uienent des lois et lez autres de la iuridicion au preuost . 
Lez unes des excepcions sunt apelees pardurablez   et les autres temporelz ou dilatoires . 
Les exceptions pardurables et peremptoires sunt celez qui costretent toziors as demandeurs et destruissent toziors l  action par coi l  on plede  si conme exceptions de tricherie ou de ce qui est fait par poor ou de couenant  quant telz couenanz a esté faiz que la chose ne soit demandee iamaiz . 
Les exceptions temporeuz et dilatoires sunt celes qui nuissent as tens et delaient la chose  si conme exception de couenant temporel quant couenans a esté faiz que la chose ne soit demandee deuant .i. 
certain tens  si conme deuant .u. 
anz  quar quant cist tenz est passéz li demanderres n  est pas empeeschiéz que il ne puisse porsiure sa chose . 
Cil qui uuelent dont plaidier dedens le terme qui a esté miz en conuenant  à qui excepcions de couenant est oposee ou autre sanblance  doiuent proloingnier lor action iusqu  au terme et conmencier le plet aprés le terme  car por ce sunt tes exceptions apelees dilatoires  car eles delaient le plet . 
Et se li demanderes plaide dedenz le terme et exceptions li est opposee  il ne conquerra riens por l  exception . 
Et il soloit iadis estre que il ne pooient pas plaidier aprés le terme por ce que il amenoient folement la chose en iugement  et par cele raison la perdent perdoient il . 
Mais noz ne uolons pas orandroit que la chose soit si destroite  mais cil qui osse mouoir plet deuent le terme de la couenance ou de l  obligement soit sozmis à l  establissement à l  empereur Zenon  que li sainz princes fist de celz qui demandent pluz que l  on ne lor doit  por ce que il demandent ains le terme ce que l  on lor doit . 
Que por ce que il a despit le terme que il meesmes donna ou que la nature de l  action contient  cil à qui il a fait tel tort ait action contre lui por restorer li à doublez son damage  et quant ce sera fait  cil que il trairoit traioit en cause ne soit paz constrains de respondre à lui deuant que il li ait randues toutes les despansez que il a faites el plait  si que li demandeur soient espoenté par tel painne et pregnent à garder del terme del plait . 
En seur que tot  aucunes exceptionz sunt dilatoires por la persone . 
Teles sunt celes qui sunt proposees contre les procurateurs  si conme se aucuns uuet faire son procurateur de cheualier ou de fame  car il n  est pas otroié que il plaident par non de procurateurs ne por lor peres  ne por lor meres  ne por lor famez . 
Mais il puent sanz nul mesfait maintenir les leur causes  et noz iuions que les exceptions qui estoient iadis opposees par les aus procurateurs par la male renomee à celz qui les establissoient  ou à procurateurs meismes  cessent de ci en auant  que la fin dou plet ne soit proloingnie tandis conme l  on estriue de ces choses . 
Cist titres est de replicationz . 
Il auient aucune foiz que l  exceptions qui sambloit au conmencement estre droiturel nuist à tort . 
Et quant ce auint auient  il est mestres mestiers d  autre allegacion por aidier au demandeur qui est apelee replication  car par li est desploié et depecié la droiture de l  exception . 
Si conme se aucuns a fait couenant à son deteur que il ne li demande demandera pas ce que il li doit et il font aprés .i. 
autre couenant que il lise au creancier à demander sa deite  li deteur se puet desfandre par exception de couenant  por ce que il firent couenant que il ne li demanderoit rien  mais por ce que il n  est pas drois que li creanciers perde sa dete  replications li sera donnee del darrenier couenant . 
Et aucune fois auient que la replicationz qui sambloit droiturel nuit à tort . 
Et quant ce auint auient  il est mestiers d  autre alegation por aidier au desfendeur qui est apelee diplications . 
Et se il apert par auenture que la duplication soit droiturel et ele nuit à tort au demandeur  il li est mestiers d  auoir une autre allegation por aidier li  qui est apelee triplication . 
Et la diuersitét diuersité des besoingnes amainne aucune fois l  usage de toutes ces exceptions pluz auant que noz n  auons dit  et l  on les puet connoistre pluz legierement par la uolenté le uolume de Digestes . 
Les exceptions par coi aucuns puet estre desfanduz suelent estre donnees à ses pleges  et ce est par droit  car il apert que ce qui est demandé au plege est demandé au deteur meismez  car il conuendroit qu  il li randit par action de mandement quanque il paieroit por lui . 
Et par ceste raison  se aucuns fist couent à son deteur que il ne li demanderoit pas sa dete  il noz plest que l  on secorre par exception de couenant à celz qui sunt oblegié por lui  autresi conme se couenans eust esté fais o elz meismes que li denier ne lor seroient pas demandé . 
Mais aucunes excepcions sunt qui sunt donnees à deteurs qui ne sunt pas donnees à leur plegez  si conme se li deteur abandonne ses biens à son creancier et li creanciers plaide aprés à lui  il est desfandus par l  excepcion de ce que il abandonna ses biens  mais ceste excepcions n  est pas donnee à ses plegez  car por ce sunt autre autresi oblegié por le deteur que  quant il n  aura de coi paier  li creancier puisse conquerre sa dete uers celz qui sunt oblegié à lui por leur dete le deteur . 
Cist titres est des antredis . 
Il couient que noz traitonz des entredis et des actions qui sunt meues por les entredis . 
Entredis soloient estre formez et conceuemenz de paroles par coi li preuoz conmandoit que aucune chose fust faite  et ce faisoit meesmement quant plais estoit entre aucuns de possessions et de saisine . 
La soueraine diuisions des entredis est ceste que il sunt ou de desfance  ou de restitucion  ou de faire chose uenir auant . 
Li entredit de desfense sunt cil par coi li preuoz desfant que une chose ne soit faite  si conme que force ne soit faite à celui qui porsiet sanz nul uice  ou à celui qui uuet anfouir .i. 
mort là où il a droiture d  enfouir le  ou que l  on ne face edefiement en saint leu  ou que nule chose ne soit fete en floue ou an riuiere qui tolle que les nés ne puissent aler parmi . 
Li entredit de restitucion sont par coi il conmande que aucune chose soit restoree  si conme quant il conmande que la possession de l  eritage que aucuns porsiet conme oirs ou conme porsierres soit retoree à celui qui doit auoir la possession des bienz  ou quant il conmande que la possessionz soit randue à celui qui en a esté mis hors par force . 
Li antredis de faire uenir chose auant sont cil par coi li preuoz conmande que une chose soit aportee auant  si conme cil de qui franchise l  on plaide  ou celui qui a esté franchis à qui ses patronz demande besongnes  ou quant il conmande au pere que il amaint auant ses enfanz qui sunt en sa poesté . 
Non porquant  aucun sunt qui quident que li seul entredit qui sunt de desfance soient proprement apelé   iugement  mais il a esté receu que il sunt tuit apelé entredit car ce sunt choses qui sunt dites entre lez .ii. 
partiez . 
L  autre diuisions d  entredis est tele que li un furent troué por conquerre lez possessions  li autre por retenir la et li autre por recourer la . 
Por cause de conquerre possessions est donnés uns entredis à qui la possession des biens au mort apartient  qui est apelee  des quelz biens  . 
La force et la poesté de cel entredit est que cil qui porsiet conme oirs ou conme porseerez aucun des bienz de coi la possession est donnee à aucun li doie randre . 
Il apert que cil porsiet conme oirs qui quide que il soit oirs  et cil porsiet conme porseeres qui porsiet sanz nul droit tot l  iretage ou une partie que il set bien que n  apartient pas à lui . 
Et por ce dit l  on que cil entredis est de conquerre possession  que il porfitable à celui tant solement qui s  esforce de conquerre ore à prime la possession de la chose . 
Se aucuns a dont perdu la possession d  une chose  cist entredis ne li est pas porfitables à conquerre la  et de cest antredit use li sires del champ contre les chosez au cortiueur  que il li couenance conuenança qu  i fussent tenues en gage por le loier del champ . 
Entredit furent troué por cause de retenir possession quant plaiz est d  une part et d  autre de la propriété d  aucune chose  et l  on demande premierement liquelz doit porseoir la chose et liquelz la doit demander . 
Car se il n  est auant enquis à quel la possession en doit estre  l  actionz au demandeur ne puet estre establie  car la raisons citeainne et la naturel fait que li uns porsiet la chose et li autres la demant à celui qui la porsiet . 
Et por ce que il a greigneur preu an porseoir que an demander  por ce est souent aprés que et presque toz iors granz contens de la possession . 
Li preuz de porseoir la chose est en ce que  ia soit ce que ele n  est pas à celui qui la porsiet    quar por ce que ele est droiturelz les droiturez à l  une et à l  autre sunt occurez  l  on seut iugier contre le demandeur . 
Mais il i a .i. 
de ces entredis qui est apelés un possitanz  de coi l  on use quant l  on plaide de possession de chanz ou d  edefiemanz  et si en i a .i. 
autre qui est apeléz ut robi  de coi l  on use quant l  on plaide por la possession des choses mouablez . 
Et la droiture et la poesté de cez .ii. 
entredis auoit molt grant disferance antre lez ancienz  car cil guaaingnoit par l  entredit de coi l  on use por la possession des terres qui estoit en possession el tenz de l  entredit se il n  i estoit entrés par force ou en repost ou par proiere  ce est se il n  en auoit miz hors son auersaire par force  ou se il ne l  auoit rauie en repost  ou se il n  auoit proié à aucun qui li leust à proisier porseoir la chose . 
Mais en l  entredit de coi l  on use por la possession des choses mouablez uaincoit cil qui auoit porsis la chose en la greignor partie de cel an  se il n  estoit entrés en la possession par force  ou en repost  ou par proiere . 
Mais l  on garde orendroit autrement  car la poesté de l  un et de l  autre entredit est cel lignie oel  en tant conme il apartient à la possession que cil uainque en chose mouable et en chose qui n  est pas mouable qui estoit en possession en ten que li plais fu entaméz  se il n  i estoit entrés ou par force  ou en repost  ou par proiere . 
Il apert que aucuns proise porsiue non pas tant solement se il meismes porsiet  mez se aucuns autres porsiet en son non  ia soit ce que il ne soit pas sozmis à sa droiture  si conme est li cortiuerres . 
Et il apert que il porsiet la chose quant cil la porsiet à qui il la bailla à garder ou cil qui il la presta  et ce est ce que l  on dist que aucunz puet retenir la possession par celui qui la tient en son non . 
Et il noz plest que aucunz puisse tenir retenir possession par seul corage  si que ia soit ce que il n  estoit pas en possession ne autres en son non  ne porquant se il n  ot pas corage quant il s  en parti de laissier la possession  mais de reuenir i  il apert que il retient sa possession . 
Noz deismez el secont liure par que aucuns puet conquerre possession  et il est certainne chose que nuz ne puet conquerre possession par seul corage . 
Entredit furent troué por cause de retor recoureir possession se aucuns est mis par force hors de possession de champ ou de maison  quar lors puet il user de l  entredit de force par coi cil qui le mist hors est constrainz de randre la possession . 
Si conme noz auonz deuant dit  se la chose que aucuns a prise par force estoit de ses biens  mais unz autres la porsiet par loial tytre  il en pert la seignorie par les sains establisemenz  et se ele estoit à autre  quant il l  aura randue  il sera constrains de randre autretant à celui à qui il fist la force . 
Cil qui a par force aucun mis hors de sa poesté possession est tenus par la loi que Iulius fist de force priuee ou de force conmune  de force priuee  se il fet la force sanz armes  de force conmune se il le mist hors de sa possession o armez . 
Noz antandonz par non d  armes non pas tant solement escus ne glaiuez et hiaumes  mais bastons et pierres . 
La tierce diuisions des entredis est tele que li un sunt simple et li autre double . 
Et li simple sunt en coi li unz est demanderes et li autres est desfanderres  si conme sunt cil de restitucion et cil de faire uenir les choses auant  car cil est demanderes qui requiert que une chose li soit randue ou qu  ele soit aportee auant  cil est desfenderes à qui l  on demande que il la rande ou que il l  aport auant . 
Li un des antredis de desfense sunt simple et li autre double . 
Li simple sunt quant li preuoz desfant que nule chose ne soit faite au saint lieu  ne en conmun flouue  ne en la riuiere  car cil est demanderes qui uuet que rien n  i soit fait  cil est desfanderes qui s  esforce de faire i aucune chose . 
Li double sunt si conme quant l  on plaide por la possession d  edefiement ou d  autre chose  e il sunt apelé double por ce que la condicion à l  un une et à l  autre partie i est oel  ne l  on entent paz liquelz est demanderes ne liquelz est desfenderez  mais li uns et li autres sostient la partie de demandeur et de desfandeur . 
Il n  est pas orendroit mestiers de dire de l  ordre et de l  ancienne fin des antredis  quar toutes les foiz que drois est dis hors d  ordre  si conme tuit li iugement sunt orendroit  il n  est pas besoins de randre i entredit  mais l  on iuge autresi sanz antrediz  conme se porfitable actions por le fait eust esté randue por cause d  entredit . 
Cist titres est de la paingne à celz qui plaident à tort . 
Noz deuons ore estre amonesté que cil qui sostenoient les droiz orent grant cure que li home ne s  esmeussent paz legierement à plaidier . 
Et noz meismes en auons grant pansé por ce meesmement que li fol hardement à celz plaident et à celz à qui l  on plaide est aucune fois restrainte par painne de chatel et aucune fois par releigion de sacrement serrement et aucune foiz par poor de mauaise renomee . 
Car on se met par nostre establissement sor le sairement à toz ceus qui traient autres en cause  et li desfanderes use de sez alegationz  mais ce n  est pas deuant que il a iuré que il croit que il a droit de noier ce que l  on li demande . 
Et actionz est establie por aucunes causes contre celz qui renient  por le double ou por les .iii. 
doubles  si conme quant l  on plaide de damages ou de tors faiz  ou de laiz qui sunt laissié as lieuz honerablez . 
Et aucune actionz est par coi l  on puet demander dés l  enconmencement plus que la chose ne monte  si conme quant l  on demande la chose à .iiii. 
doubles por le larrencin qui est apers ou à doubles por celui qui n  est pas apers  car en ces causes et en aucunes autres  se cil qui est acuséz nie ou il reconnoist  si est l  actions dés le conmencement de pluz que la chose ne monte . 
Li fauz acusement sunt refrené par sairement de uerité  car li demanderes est constrains selonc nostre establissement de iurer que il ne muet pas à tort le plait  et li auocas à l  une et à l  autre partie face facent le sairrement qui est conpris en nostre autre establissement . 
Et toutes ces choses ont esté amenees auant por l  action de l  ancien fauz acusement qui est remés par desacostumance  qui punisoit les demandeurs en la disime partie del plait . 
Ne noz ne trouons que ce ait esté fait en nul lieu  mais li deuans dis sairemenz a esté amenéz auant por ces chosez  si que cil qui plaide à tort soit constrains de randre à tort son auersaire le domage et les despansez del plet . 
Es Est iugemenz en coi cil qui sunt condempné sunt mal renomé  si conme de larrencin et de bienz rauis par force ou de tors fez ou de tricherie et d  action de garde et de conmandement et de chose baillie en garde et de conpaignie qui apartient droitement d  une part et d  en une partie et en autre . 
Et por ce  cil des conpaignons qui est dampnés par tel iugement est mal renonmés . 
Et il i a molt grant disferance se aucuns est oblegiés por mesfait ou por marchié . 
Li conmencemenz de toutes les actions qui doiuent estre meuez uient de cele partie del banissement en coi li preuoz dist  el tytre de parler d  apeler an droit  que li auersaires doit premierement estre apeléz en droit  ce est par deuant celui qui doit dire droit en la cause . 
Et en ceste partie donne li preuoz tele honor as peres et as patrons et as enfanz et as peres as patrons et as patronez que il ne lise paz à leur anfans ne à celz ne à celez que il ont franchis à apeler le les en droit  se il ne l  ont requis au preuost et il ne lor a otroié  et se aucuns li apele autrement  li preuoz establit contre lui painne de .l. 
solz . 
Cist titres est de l  ofice au iuge . 
Il couient que noz traitonz de l  ofisce au iuge . 
Et li iuges doit garder premierement que il ne iuge fors si con il est establi par les lois ou par les establisemenz ou par les costumes . 
Et por ce  se l  on plaide contre le seigneur por le mesfet à son serf  se li sires doit estre condempnés  li iuges doit garder que il le condempne en ceste maniere  Ie condenpne Mene à Tyce que il li paist .x. 
deniers d  or ou que il li abandonne son serf à sosfrir la paine de son mesfait . 
Et se l  on plaide por aucune chose  se il donne sentence contre le demandeur  il doit asodre celui qui la porsiet . 
Et se il donne sentence contre celui qui porsiet  il doit conmander que il rande la chose o les fruis  et se cil qui porsiet nie que il ne puet orandroit randre et l  on uoit que il ne le fait pas par barat  termes li doit estre donnés de randre la  mais que il doint pleges de randre au terme ou la chose ou la ualor . 
Et se heritages est demandés  ce meismes soit gardé des fruis que noz auons diz en la demande d  autres choses  et il doit randre raison d  ices fruis que il n  a pas receu par ses corpes  se il porseoit la chose par male foi . 
Mais se il la porseoit par male bonne foi  il ne rendera pas raison des fruis qui sunt despandu  et il couient randre celz qui par les corpes à celui qui porsiet la chose ne sunt pas receu aprés ce que li plez fu entaméz et de celz qui furent receu qui furent despandu . 
Se l  on plaide por faire uenir une chose auant  il ne sosfit pas que cil à qui l  on plaide l  aporte auant  ains couient que il moustre la chause cause de la chose  ce ait est que li demanderes ait cele meismes cause que il eust se la chose eust esté aportee auant dés que l  on enconmença à plaidier . 
Se il l  a dont tant tenue que il l  ait guaaingnie par longue tenue  por ce ne remaint paz que il ne soit comdenpnés . 
En sor que tot li usages iuges doit faire randre lez fruiz qui ont esté cuilli de la chose puis que li plaiz an fu meus iusques à tant que santance an fu donnee  et se cil qui l  on plaide dist que il ne puet pas orandroit mostrer la chose et il demande terme  ne il ne le fet paz por barat  li termes li doit estre donés par plegez . 
Et se il n  aporte auant la chose et il ne uuet pas doner plegez d  aporter li au terme  il doit estre condempnés en tant que li demanderes eust de preu se la chose eust esté aportee auant dés le conmencemant . 
Se l  on plaide par iugement de partir l  eritage  li iuges doit aiugier à chascun des oirs sa partie . 
Se il samble que il griue l  un d  elz  li iuges le doit condenpner en certaine quantité de deniers  et aucuns doit estre condenpnés à celui qui est ses conpains de l  eritage  por ce que il seuz a receu les fruis de tot l  eritage  ou por ce que il corrompi aucune des choses de l  eritage . 
Et se ce doit estre gardé quant il i a plus de .ii. 
oirs . 
Autresi est il se l  on plaide por pluseurs choses par iugement de partir choses conmunes . 
Et se ce est dont d  une meismez chose  si conme d  un champ se ele puet estre partie  il en doit aiugier à chascun sa part  et se la partie à un uaut mielz que cele à l  autre  il li doit faire restorer deniers . 
Et se la chose ne puet estre departie  si conme se l  on plaide por .i. 
serf ou por .i. 
cheual  ele doit estre toute aiugie à un et il doit estre condenpnés à l  autre certaine quantité des de deniers . 
Se l  on plaide por bonner terres  li iuges doit regarder se il est mestiers de faire en iugement  et il en est mestiers en .i. 
cas  ce est à sauoir se il les couient deuiser par plus anciennes certaines bonnes que il ne furent iadis  car lors couient il que aucune partie del champ à l  un soit aiugié à l  autre . 
Et en cest cas couient il que cil soit condenpnés à l  autre en certainne cantité de deniers  et aucuns doit estre condenpnés par cest iugement se il a fait aucune chose mal anciennement maliciousement enuers les bonnes  si conme se il a emblé les pierres qui estoient es bonnez ou il errage les aubres  et por contumace doit chascuns estre condempnés par cest iugement  si conme se aucuns ne sosfre pas que li champ soit mesuré quant li iuges l  a conmandé . 
Ce qui est aiugié à aucun par ces iugemanz est maintenant à celui à qui il est aiugié . 
Cist titrez est des conmuns iugemenz . 
Li conmun iugement ne sunt pas ordonné par action  ne il n  ont rienz samblable as autres iugemenz de coi noz auonz parlé et il a greignor diuersité en mouoir lez et en maintenir lez . 
Il sunt apelé conmun por ce que il est otroié à chascun des peuples que il les maintaigne . 
Li un des conmunz iugemenz sunt chapital et li autre ne sunt pas chapital . 
Noz apelonz celz capitauz qui tormentent de tres grief torment  si conme quant l  on desfant à aucun la conmune de feu ou d  eue ou se il est enuoiés en essil ou condempnés à painne de metal . 
Li autre  qui donent male renomee ou damage de deniers  ne sunt pas capital  ia soit ce que il soient conmun . 
Li conmun iugement sunt cil  la loi que Iulius fist de crime qui est fais contre la maiesté l  empereur ou contre les choses conmunes la chose conmune . 
Et la painne de cest crime est que cil qui en est corpables en pert la uie et sa mimoire est dempnee aprés la mort . 
Et la loi que Iulius fit de refrener les auoutires est de conmuns iugemenz  par coi non pas tant solement cil qui brissent autrui mariage sunt puni par glaiue  mais cil qui font lor desliel lecheries o homes . 
Et par cele meismes loi est punis li uices  quant aucuns conpaigne charnelment o uirge ou ueue  et se cil qui mesfont en ce sunt honestes persones  la lois lor enioint tel paine que la moitiés de toz lor bienz soit pouploié  et se il sunt baz home  il sosfrent paine corporel et sunt enuoié en essil . 
La lois que Cornelius fist des homecides et est des conmuns iugemenz  qui prent ueniance o glaiue des homecides et de celz qui portent dars por ocirre homez . 
Dars est conmunemenz tot ce qui est trait o art  si conme Gas Gaius escrit en l  expositius expositions de la loi des .xii. 
tablez  maiz dars est generalment tot ce que aucuns giete o sa main . 
Il s  ensieut dont que pierres et bastons et fers soit contenus par cest non et il est apeléz dars selon le grieu  por ce que il est enuoiéz au loing et ceste senification poons noz trouer el non de grieu . 
Par ceste meisme loi sunt li enuenimeur condenpné  qui ocient home par lielin ou par enchantement ou qui uandent conmunement mauaisez medecinnez . 
Une autre loi porsiut par nouele painne un tres aspre crime  qui est apelee la loi que Pompeus fist de celz qui ocient leur peres  en coi il est contenu que se aucuns aparaille la mort à son pere ou à sa mere ou à son fil ou à aucun de ses autres paranz  ou en apert ou en repost  et cil par qui tricherie ce est fait ou qui est consantens de cel crime  ia soit ce que il soit estranges  soit punis par la painne à celz qui ocient leur pere  ne soit pas sozmis à glaiue ne à feu ne à aucune autre painne sollempnel  ainz soit cosus en .i. 
sac o .i. 
chien et o .i. 
coc et o .i. 
serpant et o une singesse et soit getés o elz en la mer ou en une eue selonc ce que la regionz le requiert  si que il perde en sa uie l  usage de toz les ellemenz  et li cielz li soit deueé à sa uie et la terre à sa mort . 
Et se aucuns ocit les autres persones qui sunt iointes à lui par linage ou par afinité  il sosferra la painne qui est establie des homecides . 
Et la loi que Cornelius fist de fausoniers enioint painne à celui qui escrit fauz instrument ou fauz testament et à celui qui le seele et à celui qui le resite et à celui qui i met fauz seel et à celui qui le fait et qui l  entaille et qui l  enprient à son enciant par tricherie . 
Et la painne de cele loi est li darreniers tormens contre lez sers  et autresi est il des homecidez et des enuelimeurs  et se il sont franc  il doiuent estre enuoié en essil . 
Et la loiz que Iulius fist de force conmune ou priuee nest contre celz qui font force ou o armes ou sanz armez . 
Mais se la force est faite o armes  cil qui la fait doit estre enuoiés en essil par la loi que Iulius fist de force conmune  et se ele est faite sanz armez  la tierce pars des biens à celui qui la fait est pouploie . 
Mais se aucuns a ieu par force o uirge ou o ueue ou o nonnain  cil qui ce font et cil qui en sunt en conseil et en aide soient puni par paine capital  selonc nostre establisement par coi l  on puet ce sauoir pluz apertement . 
La loiz que Iulius fist de larrancin punit celz qui emblent deniers ou chose conmune ou sainte ou religiouse  et se li iuge emblent les conmuns deniers el tenz que il sunt en baillie  il doiuent sosfrir painne capital  et ne mie il tant solement  mais cil qui les ont seruis et aidiéz à ce faire et cil qui à leur encient les orent receu quant il lez orrent embléz . 
Et li autre qui ancharront en ceste loi seront anuoié en essil . 
Et la lois  qui est entre les conmunz iugemenz  qui donne aucune foiz painne capital par lez sains establissemenz  et aucune foiz pluz legiere . 
Par desuz ce sunt conmun iugement les lois que Iulius fist de pluseurs articlez qui parolent de certainz chapitrez par coi cil qui sunt corpable ne sunt pas traitié à mort  ainz sosmetent à autres painnes celz qui les despisent . 
Et noz auonz ce dit des conmunz iugemenz que uos les puissiés atouchier autresi con au bot del doi  ce est que uoz an puissiéz auoir aucun pou de la connoissance  maiz plus diligenz enseignemenz uouz en sera donnés en liures de Digeste  se Deu plaist . 
Ci faillent les Institutez à l  empereur Iustinian an françoiz . 
