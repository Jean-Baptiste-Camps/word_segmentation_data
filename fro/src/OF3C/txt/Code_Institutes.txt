form El non del pere et del fil et del Saint Esperit Ci conmencent les Institutes au seint empereor Justinian . 
Prologue Il convient que la majestéz l' empereor soit aornee ne mie tant solement d' armes mais de lois , si que li uns et li autres tens , ce et est cil de pés et cil de guerre , puiz se estre govrenéz par droit , et li empereres de Rome soit vainquieres ne mie tant solement es bataillez que il a contre ses ennemis ainz bout arriere par la force des lois les desloiautés a celz qui acusent faucement , et il soit autressi vainquieres par la releigion de droit comme il est contre sez anemis . 
Et noz avonz parfet par l' aide de Deu l' une et l' autre voie par granz voisties veilliees et par soverainne porveance , et lez outrajeuses genz qui ont esté amenees sor soz nostre loi connoissent les painnes que noz avons sosfertez es batailles ";" et Aufrique et plusors autres contrees sor coi Dex noz a donné victoire reconnoissent bien que elez sunt derechief sozmises à la poesté de Rome et a nostre empire . 
Tuit li peuple sunt gouvrené par les lois que nos avonz faites et par celes que noz avonz ordonnees . 
Et quant noz meismes en une clere concordance lez sains establissemenz qui estoient confus devant ce , noz esdreçanmes lors nostre cure à tous les volumez as anciens sagez homes , et noz avons aconpli par le celestiel otroi l' euvre que nuz n' osoit esperer . 
Et quant ce fut parfet par la volenté Damedeu , noz apelames Tribunian , .i. 
grant home , mestre et questeur de nostre saint palés et Theophile et Dorothee , noblez homes de qui noz avons esprové par plusors argumens les sciences et la cure et la loiauté que il ont envers noz conmandemenz , si lor conmandanmez especiaument que il ordonassent noz Institutes par nostre autorité et par noz amonestemens si que il voz lise a aprendre la noveleté des lois non pas par les ancienes fablez mes par l' emperial clarté , et voz oreilles ne vostre entendemenz n' i truise rien qui ne soit porfitable ne qui i soit mavaisement miz , mes ce qui vaut par les argumens des chosez et noz façois voz façiez en .i. 
pou de tanz ce que li ancien pooient à painnes faire en .iiii. 
anz , ce est que il puissent lire toz les establissemenz l' empereor . 
Car voz estes trové digne de si grant honor et de si grant boneurté que li conmencemenz ne la finz de l' enseignement des lois voz veingne de la bouche l' empereor . 
Noz avons dont conmandé que ses ces Institutes soient partiez en .iiii. 
livres aprés les .l. 
livrez de Digestes en coi toz li ancienz drois fu asambléz par cel meismes Tribunian et par les autres homes noblez et bien enparléz , si que li Institutes soient li premier fondement de totez les sciencez dez lois en coi est esclairié briement ce que devant estoit tenu et ce qui estoit aombré par desacostumance et a puiz esté renluminé par le remede l' empereor . 
Et li devant dit sage home noz presentent presenterent les Institutez quant il les orent ordonnees de toz les establisemenz as ancienz et meesmement de celz que Gaius , nostre anceseur , fist et del livre ou il estoient contenu que li mestre devoient faire chascun jor et conment il devoient jugier et de plusors autres establisemens . 
Et noz les leumes et entendimes et lor donnanz donnames la force de noz establisemens . 
Recevez dont ces noz lois o grant entente et o grant estude et mostrés que voz soiés si antroduit que vos aiés esperance que voz puissiez estre parfet en toutes les sciences dez loiz et que nostre empires em puit estre govrenés es parties qui noz voz seront bailliez à garder . 
Ce fu fet .xii. 
jors devant les kalendres de decembre par nostre seignor l' empereor Justinian . 
Livre I Cist titres est de justice et de droit . 
Justice est volentés ferme et pardurable qui rant à chascun sa droiture , et senz de droit et connoissance des choses devines et des humainnez et esciences de droit et de tort . 
Et quant ces choses sunt conneues generalment et noz conmençonz à espondre les drois au peuple , noz disonz que ce puet estre fet o grant porfit , se lez choses sunt livrees premierement legierement et par simple voie et puis par exposition diligent et parfaite . 
Car se noz le faisionz autrement et noz chargionz maintenant dés l' encommencement le corage à l' estudienz qui ci est encore noviaus et n' est pas a freméz de multitude et de diversitéz de chosez , ou noz li ferienz del tout lessier l' estude ou il s' esmoveroit à tart et autressi conme desesperance , qui trait sovent arriere les jonez homez à ce a quoi il peust estre ame nés par pluz legiere voie sanz grant travail et sanz aucune desesperance . 
Li conmandement de droit sunt cist : vivre honestement , gardé garder soi de grever autrui à tort , rande randre à chascun sa droiture . 
Cist droiz a .ii. 
voies : la conmune et la privee ";" li conmunz drois est , qui appartient à l' estat de l' empire de Rome , li privés est qui apartient au porfit de chascun home . 
Noz dironz dont dou privé droit qui est conquillis de .iii. 
partiez car il est concuilliz de naturel conmandement et de celz as genz et des citeainz . 
Cist titres est de droit naturel . 
Li drois naturel est cil que nature enseigna à toutez bestez , et cist drois n' est pas tant solement propres à l' humain linage , mes à toutes les bestes qui naissent en l' air et en la terre et en la mer . 
D' iluec descent li la conjunctions de masle et de femele que noz apelonz mariage , et noz voions que totez les bestes ont le senz de cest droit . 
Li drois citeains ou cil as genz est ainsi deviséz : tuit li peuple qui sunt govrené par lois et par meurs usent en partie de lor propres drois , et em partie de celui qui est conmuns à toz homez , car li drois que chascun peuples establist est propres à la cité dont cil peuples est , et est apeléz drois citeainz por ce que il est proprez à la cité . 
Li drois que raisonz a establi naturelment entre toz homez est gardés de toz et est apeléz li drois as genz por ce que toutes genz usent de cest droit ";" et li peuples de Rome use en partie de son propre droit et en partie de celui qui est conmunz entre toutes genz , et noz proposeronz chascune de ces choses en son leu . 
Maiz li droiz citeains est apeléz de chascune cité , si conme li droiz citeains d' Athainnes , et se aucunz vuet apeler lez loiz que li mestre qui furent en Athenez firent et ordonarent le droit citeain d' Athenes , il ne foloie pas . 
Et autressi apelonz noz le droit de coi li peuples de Rome use le droit citeain as Romainz ";" et toutez les fois que li nonz de la cité de coi li droiz est n' est noméz paz , nos entendonz que ce est li droiz as Romains ";" autressi conme quant l' en parole del poete l' en ne le nome paz , li Greu entendent que ce est li noblez Homers et noz entendons que ce est Virgilez . 
Li droiz as gens est conmunz à tot l' umain lynage , car lez genz establirent lor drois por l' usaige qui le requeroit et por humains besoing ";" car bataillez naquirent et chaitivisonz en vindrent et servage , qui sunt contraire au droit naturel , quar au conmencement naisoient tuit li home franc par le droit naturel et prés que tuit li marchié ont esté establi par le droit as gens si conme achaz et vente et loagez et conpaignie et chose baillie en garde et prest et plusor autre marchié qui ne puent estre nombré . 
Noztre drois est confreméz ou par escris ou sanz escris . 
Drois escris est si conme loiz et les establissemenz au pouple et li conseil au senat et li jugement as princes et li banisement as bailliz et lez responsez as sagez homez . 
Loiz est ce que li prince de Rome establisoient quant .i. 
senateurs ou .i. 
baillis lor demandoit conseil d' aucune chose . 
Li establisemenz au peuple est ce que li menus peuplez establisoit quand cil qui avoient aucune poesté sor elz , si conme sunt li connestable , demandoient conseil d' aucune chose . 
Noz apelonz les princes tot le peuple de la cité si que li senateur et li autre henoré i sunt tenu contenu . 
Li menuz peuples est sanz les senateurs et sanz les honeréz . 
Maiz puis que li rois qui ot non Ortensius ot fait sa loi , li establisemenz au peuple conmencierent à valoir autresi conme lois . 
Li conseuz au senaz est ce que li senaz conmande et establist , car por ce que li peuplez de Rome est si creus que il seroit grief chose à asambler le tot ensamble por confremer une loi , il lor sambla que il estoit bienz que l' en demandast conseil au senat en leu de tot le peuple . 
Ce qui plest au prince a force de loi ";" por ce que li peuples li otroia en la loi roial qui fu faite de l' empire tuit li conmandemenz et toute la poestés seur lui . 
I Il est doné donc certaine chose que quant que li empereres establist par letres et tot ce que il juge en aucune cause et ce que il conmande par banissement est loiz ";" et ce sunt les choses qui sunt apelees establisement . 
Mez li un des establisemens sunt personnel , qui ne sunt pas tret en essemple por ce que li princes ne vuelt pas ce ";" car il otroie aucune chose à aucuns por sa deserte , ou il enjoint paine , ou il secort a aucun , cil establisemenz ne s' estent fors à la persone por coi il est féz , mes quant il est generauz tuit i sunt tenu . 
Li banisement as procurateurs l' empereor n' ont pas petite autorité de droit et noz le solonz apeler le droit as henoréz , por ce que cil qui sunt es heneurs et es maistrisez donent autorité à cest droit . 
Et li voier proposoient banissemenz d' aucunes causes , et cil banissemens est une partie des droiz as hennoréz . 
Li respons as sages homes sunt les sentences et les opinions à celz à qui il est otroié que il facent les droiz , car il estoit establi ancienement que aucuns fussent qui esponsissent conmunement les droiz , et li empereres lor avoit doné poesté de respondre à celz qui demandoient conseil . 
Et por ce estoit estoient il apelé li consillier de droit , et lor sentences et lor opinionz avoient si grant autoritéz que il fu establi que il ne leust pas as jugez à faire encontre . 
Li drois qui n' est pas escris est cil que usages a confermé , car les longuez costumes qui sunt confremees par l' asentement à celz qui en ussent sunt autressi conme lois . 
Et li droiz citeainz est par droit departis en .ii. 
espacez especes , car il nasqui des establisemenz de .ii. 
citéz , ce est asavoir d' Athenez et de Lasedemone , car il avoit tel costume en ces cités que cil de Lasedemone conmandoient à memoire et metoient en escrit les chosez que il gardoient por lois . 
Maiz li naturel droit que toutes les genz gardent oelment , qui furent establi par la dvine proveance , sunt toz jors ferm et ne pueent estre mué ";" mais les choses que chascune cité a establiez seulent sovent estre muees ou par l' asentement au peuple ou par autre loi qui plus puis est faite . 
Toz li drois de coi noz usonz apartient ou à persones ou à choses ou à actionz , et il convient premierement noier veoir des personez , car pou vaudroit a savoir le droit , se l' on ne savoit por ques personez il est establiz . 
Cist titres est del droit des persones . 
La soveraine devisions de la droiture des personez est tele que tuit home sunt ou franc ou serf . 
Franchise , de coi li franc home sunt nomé , est naturel poesté que chascuns a de faire ce que lui plest , fors que il ne face riens par force ne contre droit . 
Servages est .i. 
establisemens del droit as genz par coi aucunz est sozmis contre nature à autrui seignorie . 
Il sunt apelé serf par ce que li empereor conmandent que li chaitif soient vandu , et por ce suelent il estre gardé que il ne sunt pas ocis . 
Cil naissent serf ou il sunt fet serf . 
Il naissent serf quant il naissent de noz servez , maiz il sunt fet serf en .ii. 
menierez : ou par le droit as genz , si conme quant il sunt pris de guerre et mené en chaitivison , ou por le droit citeain si conme quant .i. 
franz hom qui a plus de .xxv. 
anz suesfre que il est vendus por estre des prinz del pris . 
En la condicion as sers n' a nule disferance , mez es franz a plusors diferances , car ou il sunt naturelment franc ou il furent serf et puiz ont été franchi . 
Cist titres et est de celz qui sunt naturelment franc . 
Cil est naturelment franz qui est franz dés que il nest , de qui que il nesse , ou de .ii. 
qui sunt naturelment franc ou de .ii. 
qui ont esté franchi ou d' un qui a esté franchis ou et d' autre qui est naturelment franz . 
Et se aucuns nest de franche mere et de serf pere , por ce ne remaint pas que il ne nesse naturelment franz , autressi conme cil qui nest de franche mere et de pere que l' en ne set qu' i est , qui est conceus de porchaz . 
Il sosfist que la mere soit france el tenz que li enfez nest , et se ele est serve quant ele le consoit et puis est franchie et ele revient aprés en servage si que ele est serve quant li enfes nest , il noz plest que li enfes soit franz ";" car la chaitivoisonz à la mere ne doit pas nuire à celui qui est en son ventre . 
Et por ce fet l' en une demande : se une serve qui est grosse d' enfant est franchise franchie et ele est apréz ramenee en servage et enfante tant conme ele est serve , savoir mon se li enfez est sers ou franz ? Et Marceaus preve que il est franz , car il sosfist à celui qui est el ventre sa mere à ce que il naisse franz que sa mere fu franche en aucun tenz tant que ele le porta , et se ce est voirs . 
Se aucuns nest dont naturelment franz , ce ne li nuist rienz que sa mere fu serve et puis fu france , car il a esté sovent establi que li franchisemenz à la mere ne nuist point à la naturel franchise au fil . 
Cist titres est de cels qui ont esté franchi . 
Cil sunt franchi de droiturel servage sunt ramené à franchise , car franchisemenz est dons de franchise . 
Tant conme aucuns est en servage , il est sozmis à la main et à la poesté d' autrui , et quant il est franchis , il est delivrés d' autrui main et d' autrui poesté , et ceste chose vint del droit as genz . 
Car por ce que tuit li home naissoient franc par le droit naturel , l' en ne savoit rien de franchisement dés que il n' estoit point de servages . 
Mes puis que servagez vint avant par le droit as genz , li benefisses de franchisement vint apréz . 
Et ja soit ce que tuit home fuissent apelé premierement franc par .i. 
non , troiz menierez d' omez conmencierent à estre par le droit as genz : ce sunt li franc et li serf et cil qui sunt franchi qui ont lessié à estre serf . 
Franchisemens est dont faiz em plusors manieres , quar ou li serf sunt franchi par les sainz establisemens dedenz les saintes eglyses , ou devant le juge por aucune droite cause , ou entre amis , ou par leitres , ou par testament , ou par aucune autre dareniere volenté . 
E franchise puet apartenir à serf en plusors autres menieres qui sunt establi par les encienz establisemens et par lez noz . 
Li serf suelent toz jors estre franchi par lor seignors , si que il puent estre franchi en trepaz , ce est quant li sirez va d' un leu a autre ";" si conme quant li prevost ou li visconte ou li juge se vont baingnier ou quant il vont au theatre por regarder les geuz . 
Li estas à celz qui estoient franchi soloit estre partis en .iii. 
partiez , car cil qui estoient franchi gaegnoient aucune fois la greignor franchise et la pluz droiturel et estoient fet droitement franc , et li autre avoient menor franchise et estoient apelé latin , qui estoient franc en leur vie et à la mort revenoient en servage ";" li autre avoient encor menor franchise , qui estoient serf toute lor vie et à la mort estoient franc . 
Et iceste dareniere condictionz est remese et desacostumee par molt lonc tanz et li nons des latins n' est pas molt uséz , et por ce vuet nostre pitiés acroistre toutes choses et ramener les à millor estat et amenda ce par teuz establisemens et le ramena en l' ancien estat . 
Quar dés conmencemens de la cité de Rome apartenoit franchise une et simple , ce est cele meesmes que li franchiserres avoit , fors que cil qui est franchis n' est pas naturelment franz . 
Noz avons mis arriere la meniere de franchise qui ne vient devant à la mort par nostre establisement que noz feimes entre noz decisition decisions par coi noz apaisanmes les estris de laver en l' ancien droit , par l' amonestement de Tribunian , haume haut homme , questain questeur de nostre saint paléz , et noz amendanmes par l' amonestement à cel meismez questeur en .i. 
autre establissement , qui est entre les emperials establisemenz , toute la maniere de la franchise à cels qui sunt apelé latin . 
Et noz otroianmes que tuit cil qui ont esté franchi aient enterrine franchise sanz faire nule devise de l' eage à celui qui est franchis ne de celui qui le franchist ne de la maniere de franchisement , si conme l' en soloit faire ça en arriere , et si i ajostanmes plusors menieres par coi franchise puise estre donee à serf . 
Cist titres est que nus ne franchise ses sers por grever ses creanciers . 
Ne porquant il ne list pas à chascun qui vuet franchir serf que il le franchise , car cil qui franchist serf por grever sez creanciers et por tolir la lor deite ne fet rien , car la loiz enpeesche tel franchise . 
Il list au seignor qui n' a de coi paier ce qu' il doit que il face en son testament de son serf son oir et li doint franchise si que li sers soit franz et soit oirs seus et necessaires , se nus autres n' est oirs en cel testament ou se nus n' est escris à estre oirs ou se cil qui est escris n' est pas oirs por aucune cause . 
Et ce a esté par droit porveu en la loi , quar on se deveroit devoit molt bien prendre garde que li povre home à qui nus ne voloit estre oirs feissent d' un de lor sers lor oirs necessaire , qu' i feist satifaction as creanciers ou , se il ne le faisoit , li creanciers vendissent el non del serf les chosez de l' eritage , que tors ne soit fez au mort . 
Et ce meesmes est drois se li sers est fez oirs sanz franchise . 
Nostre establissemens conmande ce n' est mie tant solement el seignor qui n' a de coi paier ses detez , mes generalment par novele raison d' umanité , si que il apere que franchise li aparteigne par l' escriture , car il ne pert n' apert paz que li voucist que cil que il eslut à estre son oir remainsist sers , porce que il entrelaisa à doner la franchise et que nuz ne fust sez oirs . 
Il apert que cil franchise son serf por grever ses creanciers , n' a de coi paier detez el tenz que il le franchist ou set bien que il n' avra de coi paier quant il avra donné les franchisses . 
Ne porquant il apert mielz que il soit verités que la franchise n' est pas empaiechie se cil qui franchist les sers n' a corage de grever ses creanciers , ja soit ce que ce que il a ne sosfise bien as creanciers , car il avient sovent que li home quident avoir plus que il n' ont . 
Noz entendons dons que la franchise est lors empaiechie quant li creancier sunt grevé en l' une maniere et en l' autre , ce est quant cil qui franchist sez sers le fet par antation antancion antantion de grever ses creanciers et ce que il a ne puet paz sosfire à paier ses detez . 
Il n' est pas otroié en la loi au seignor qui a mains de .xx. 
anz se droite cause de franchir l' en n' i est provee par devant le juge . 
Lez droites causes de franchisement sunt cestes : si conme se aucuns franchi son pere ou sa mere ou son fil ou sa fille ou son frere ou sa suer naturel ";" et toutes ces manieres de franchisement puent avenir quant li sirez fet son oir de fil à son serf , car lors est li peres sers au fil , ou quant aucun enfant de sa serve , car lors est li filz sers au pere . 
Encor i a il autres droites causes de franchisement , si conme se aucuns franchist son mestre ou sa norrice ou celui qui l' a norri ou celui que il a norri ou celi de cui lait il a esté alaitiéz ou .i. 
de ses sers por faire en son procurateur ou une de ses serves por prendre la à fame , por tant que il la preigne à fame dedens .vi. 
moiz , se droite cause ne l' enpeeche et se cil qui est franchis por estre procurateur n' a mainz de .xxv. 
anz quant il est franchis . 
Et puiz que la cause del franchisement est une fois provee , ele ne soit pas rapelee , quele soit ou veraie ou fauce . 
Et por ce que certaine maniere estoit establie de franchir as seignors qui ont mainz de .xxv. 
.xx. 
anz , il avenoit que cil qui avoit aconpli .xxiiii. 
.xiiii. 
anz d' eage pouoit faire testament et establir oir et faire lez , et non porquant , se il avoit mains de .xx. 
anz , il ne pooit pas doner franchise à son serf . 
Mes ce ne devoit pas estre sosfert que cil à qui li ordenement de toz sez biens estoient otroié ne peust pas en son testament doner franchise à .i. 
de ses sers . 
Et por ce noz lor otroions que il ordonent en lor darrainniere volenté lor sers autressi conme lor autres chosez et que il lor puissent doner franchise . 
Mais por ce que franchise est une chose qui ne puet estre prisie , et porce que li ancien desfandoient que nuz ne peust doner franchise à son serf se il n' eust aconpli .xx. 
anz , por ce eslisonz noz lor voie en une maniere et n' otroionz pas à celui qui a mains de .xx. 
anz que il doint en son testament franchise à son serf , se il n' a aconpli .xvii. 
ans et il n' est entrés el disuitime . 
Et dés que li ancien otroient à celz qui estoient en tel eage que il proposassent autrui cause en jugement , noz ne veonz pas por coi l' establece de lor jugement ne lor doie aidier tant que il puissent venir à doner franchise à lor sers . 
Cist titres est de franchir sers en testament . 
Certaine mesure de franchir serf en testament fu establi en la loi que .i. 
hom fist qui avoit non Chienz . 
Et estoit ainsis apeléz à la samblance dou chien qui se gist en la paille , si ne puet mengier ne il ne vuet sosfrir que les vaches en manjussent , qui volentiers en manjassent . 
Car autressi estoit il de cele loi qui ne sosfroit pas que li sires qui ne pooit retenir sez sers aprez sa mort lor donast franchise à toz . 
Et noz jujonz que celle lois soit del tot abatue , por ce que ele enpeesche les franchises et est envieuse , car ce estoit chose assez contraire à humanité que li vif n eussent pooir de franchir tote lor maisnie se aucune droite chause cause n' empeechast la franchise , et cil pooirs fust toluz à celz qui se jugierent muerent . 
Ci vient une autre divisions de la droiture as persones . 
Aprés vient une autre divisionz de la droiture des personnes , car les unez persones sunt de lor droiture et les autres sunt sozmises à autrui droiture . 
Et de celes qui sunt sozmisses à autrui droiture , les unes sunt en la poesté leur peres et les autres en la poesté lor seigneurs . 
Voionz dons de celes qui sunt sozmises à autrui droiture , car se noz savons qui sunt ices personez , noz entenderonz bien sunt de lor droitures . 
Et si traitons premierement de celes qui sunt en la poesté lor seigneurs . 
Li serf sunt en la poesté à leur seigneurs , et ceste poestés vint del droit as genz , car noz poons apercevoir en totes genz oelment que li segneur ont poesté sor lor sers , ou de mort ou de vie , et tot ce qui est aquis par le serf est aquis à son seigneur . 
Mes il ne list en cel tenz à nul dez homez qui sunt soz nostre empire que il soient à desmesure cruel contre lor serf sanz cause droite et loial , car selonc l' establisement au saint empereor Antonin , il est conmandé que cil qui ocit son serf sanz cause ne soit paz mains punis que cil qui ocit autrui serf . 
Mes la desmesuree asprece as seignors est refremee refrenee par l' establisement à cel meismes prince , car quant aucun des prevoz des contrees li demanderent conseil des sers qui s' enfuioient as eglyses ou as ymagez as princez , il conmanda que , se li seignor estoient cruel à desmesure , il fussent constraint de vendre lor sers par bones condictionz , si que li pris en fust as seigneur . 
Et ce fust par droit , quar ce est li preuz à la chose conmune que nus n' use mavaisement de sa chose . 
Et les paroles de cel establissement , qui fu envoiéz au à Marcian , sunt teles : « Il convient que la poestés au seigneur soit toute entiere sor lor sers et que on ne tolle à nul home sa droiture ";" et ce est li prex as seignors meismez que aide ne soit pas devee à celz qui par droit la requierent contre la cruauté à lor seigneurs ou contre faim ou contre trop grant tort fet . 
Et por ce , enquier de des conplaintez à celz de la maisnie Fabin Sabin qui s' en sunt fui à garant à l' ymage l' empereor , et se tu treves que il lez ait tenues pluz asprement que drois n' est ou que trop granz tors lor ait esté fés , si conmande que il soient vandu en tel maniere que il ne viegnent jaméz en la poesté lor seigneur . 
Et se li sires fet aucune chose por grever mon establissement , sache que je panrai plus cruel vengence de cest mesfet . 
» Cist tritres est de celz qui sunt en nostre poesté . 
Nostre enfant sunt en nostre poesté , que noz avons eu de loiauz noces . 
Nocez et mariages est conjonctions d' ome et de fame qui dure tote lor vie sanz departir . 
Noz avonz sor noz enfanz la droiture de poesté , et ce est propre chose as citeains de Rome , car nul ne sont qui aient tés poestéz sor lor enfanz conme noz avonz . 
Cil qui nest dont de toi ne de ta fame , , ce est tes niéz et ta niece . 
Et est en ta poesté , et li efant à ton neveu et à ta nièce , et li enfant qui aprés vienent . 
Ne por quant li enfez qui nest de ta fille n' est pas en ta poesté , mais en la poesté son pere . 
Cist titres est des loiauz mariagez . 
Li citeain de Rome font loiauz mariagez entr' elz , quant il s' asamblent selonc le conmandement des loiz , si que li home soient en l' eage que barbe conmence à venir et lez famez telez que eles puissent sosfrir conpaignie d' ome , conment que il soient , ou en lor droitures ou en la poesté leur peres , portant que cil qui sunt en la poesté lor peres aient l' assentement à lor peres an qui poesté il sunt . 
Quar la raisonz citeainne et la naturel amoneste que ce doit estre fet si que li conmandemenz au pere doit aler avant . 
Et por ce demande l' en se la fille au forsené se doit marier ou se ses filz doit prendre fame . 
Et quant diversez opinions estoient des filz , noz ostanmez la doute et otroianmez que li filz au forsené se peust marier sanz l' asentement dou pere , autressi conme la fille , selonc la maniere qui fu donnee en nostre establisement . 
Il ne noz lit dont paz à prendre totes famez , car noz noz devonz atenir del mariage à aucunez . 
Et mariages ne puet pas estre asambléz entre les personez qui ont le leu len des peres et d' enfanz , si conme entre le pere et la fille ou entre l' aiol et la niece et entre la mere et le fil et l' aiole et le nevou et entres totez les personez qui ainsiz vienent en descendant . 
Et se telez personez s' asamblent , l' on dit que ellez font mariage esconmenié contre loi . 
Et ceste chose est si venue que , ja soit ce que il ne soient en leu len de pere et d' enfanz for par adanption adoption , ne porquant il ne puent pas asambler soi par mariage ";" et cist meesmes drois est establez aprés ce que l' adopcionz est departie . 
Tu ne puez donc pas prandre à fame cele qui avoit conmencié à estre ta fille ou ta niece par adoption , ja soit ce que tu l' aiez mise hors de ton baill . 
En icelez personez qui sunt conjointez par lynage de travers a une autretel garde , mes ele n' est paz si granz . 
Mez sans doute mariages est entre le frere et la seror , conment que il sunt , ou se il sunt d' un pere et d' une mere ou d' un pere et de .ii. 
merez ou .ii. 
peres et d' une mere . 
Et ce se aucune a conmencié à estre ta suer par adoption , mariages ne puet pas estre faiz entre toi et li tant conme l' adoptions dure , mais quant l' adoptions sera faillie et ele sera mise hors del bail ton pere , ";" , il n' i a rienz qui enpeesche le mariage . 
Et por ce certainne chose que se aucuns vuet faire de son gendre son fil par adoption , il doit avant maitre sa fille hors de son baill ";" et se aucunz vuet faire sa bruz sa fille adoptive , il doit avant metre son fil hors de son baill . 
Il ne list à nul home que il prenge à fame la fille son frere ne celle à sa seror ne la niece à son frere ne à sa suer , ja soit ce que il soient del quart degré , car quant il ne puet prandre la fille à aucun , il ne puet pas prandre sa niece . 
Il n' apert paz que il te soit deveé pue tu ne praingnez à fame la fille à la fame de coi tes peres fist sa fille adoptive , car ele ne t' apartient ne par droit naturel ne par droit citeain . 
Li enfant as .ii. 
freres ou as .ii. 
sereurs puent bien estre jout joint par mariage . 
Il ne list pas à home que il prengne la seror son pere ne la sa mere , ja soit ce que ele soit lor suer par adoction adoption , car eles sunt autressi conme li peres ou conme la mere . 
Et par ceste raison voirs que noz ne poonz pas prandre à fame la seror à nostre aiol ne cele à nostre aiole . 
Il noz convient atenir del mariage à aucunez fames por l' onor d' isfanité affinité , si conme il ne list pas a home que il preigne sa filastre ou sa bruz , quar l' une et l' autre est autresi conme sa fille ";" et on doit ce entendre quant ele n' est mes sa bruz ne sa fillastre , car ce se ele est ancor ta bruz , ce est se ele est encor fame ton fil . 
Il i a autre raison par coi tu ne la pues paz avoir à fame , car ele ne puet estre ensamble fame à .ii. 
Et ce ele est encore ta fillastre , ce est se tu as encore sa mere à fame , tu ne la puez paz panre , car ele il ne te list paz à avoir .ii. 
famez ansamble . 
Et il est deveé que nuz ne pregne sa suire ne sa marastre , car eles sunt en leu de mere , et ce doit estre entendu aprés ce que l' afinité est departie , car se ele est encore ta marastre , ce est se ele est ancore fame ton pere , tu ne laisses paz por l' afinité tant solement à prendre la à fame , mes par conmun droit , par coi il li est deveé que il ele ne soient soit ensamble fame à .ii. 
homez , et se ele est ancore ta suire , ce est ce se sa fille est ancor ta fame , li mariages est empaiechiés por ce que tu ne puez paz avoir .ii. 
famez ensamble . 
Li filz que li maris a d' autre fame , et la fille que la fame a d' autre mari se puent bien asambler par mariage , ja soit ce que il aient .i. 
enfant de leur mariage qui soit frere à l' un et a l' autre . 
Se ta fame se departi de toi et ele a une fille d' un autre mari que ele a puis pris , cele fille n' est paz ta fillastre ";" mais Juliens dit que l' on se doit atenir de tel mariage , car l' espousee à mon fil n' est pas ma brus ne l' espouse à mon pere n' est pas ma marastre , ne porquant le ferai à droit se je me taing de leur mariage . 
Il est certaine chose que li servage des linages empeeschent mariages , se li peres ou la fille , ou li frerez et la sereur ont par aventure esté franchi . 
Encor i a il autres personez à qui il est deveé por diverses raisonz que eles ne se marient , que noz avonz otroié que soient nombrees es livres dez Digestes qui furent conquilliéz de l' ancien droit . 
Se aucun s' asamblent contre lez choses que noz avonz dites , l' on n' atent entent pas que il aient i ait mari ne fame ne noces ne mariage ne doaire ";" cil qui nessent donc de cele assamblee ne sunt pas en la poesté leur pere , mez il sunt autretel en tant com il apartienent apartient à la poesté au pere , conme cil qui sunt que la mere conçut de porchaz , car on entent que il aient point de pere , por ce que il n' est paz certaine chose qui est leur peres et por ce suelent si fil estre apelé bastart ou autresi com enfant sanz pere . 
Il s' ensieut dont que quant tele asamblee sera departie l' on ne puise demander arriere ne le doaire ne le don por noces . 
Et cil qui s' asamblent par mariage qui sunt desveé doivent sosfrir autres painnes qui sunt contenuez es sainz establissemens . 
Il avient aucune fois que li enfant qui ne sunt pas en la poesté leur pere maintenant que il sunt né , il sunt aprés ramené . 
Si conme cil qui est filz naturelz et puis est mis à servir en la cort l' empereor et est sozmis à la poesté son pere . 
Et cil qui est nés de franche fame de qui li mariagez n' est pas deveés es lois , mez li peres avoit acostumé à aconpaignier à lui et puis furent li instrument de doaire fet par nostre establissement , cil filz est en la poesté son pere . 
Et ce se autre enfant sunt né de cel meesmez mariage , nostre establisemenz lor done ce meesmez . 
Cist titres est des filz adoptis . 
Non pas tant solement li enfant naturel sunt en nostre poesté selonc ce que nos avonz dit , mez cil qui que noz faisonz noz filz par adoption . 
Adoptionz est fete en .ii. 
manieres , ou par laitrez au prince ou par le commandement as maistres . 
Aucunz puet avoer par l' autorité l' empereur celz ou celez qui sunt leur droiturez , ce est qui sunt hors d' autrui poesté , et ceste maniere d' adoption est apelee arrogation . 
Et noz avoons par le conmandement as mestrez celz ou celes qui sunt en la poesté leur peres , en quel degré que il soient , ou el premier si conme fil et fillez , ou en secont si conme niéz et niesce , ou el tiers si conme li enfant au neveu ou à la niece . 
Mes il est orandroit ainsi que par nostre establisement que , quant li peres naturés done son fil qui est en son bail à estrange persone par adoption , les droiturez de la poesté au pere naturel ne faillent pas por ce , ne nule chose que il ait ne vient au pere adoptif , ne il n' est pas en sa poesté , ja soit ce que noz li aions donné la droiture d' avoir son heritage se il muert sanz faire testament . 
Et se li peres naturel donne son fil en adoption , non pas à estrange home mais à l' aie au fil de par sa mere , ou se li peres naturel est hors de baill et il donne son fil à son aiel de par son pere , ou il li done au besaiel de par son pere ou de par sa mere , en cest caz s' asemblerent asamblent en une persone les droiturelz naturelz et celez et celez d' adoption , et la droiture au pere adoptif est estable et couplee par naturel lien et estrainte par loial maniere d' adoption , si que il soit en la mainsnie et en la poesté à cel pere adoptif . 
Et quant .i. 
enfes qui est dedens aage est avoéz par laitres l' empereur , li avoement est otroiéz quant la cause est conneue , et l' en aquiert enquiert se la cause est honeste et se ce est li preuz à l' orfelin . 
Et li avoemens soit fez en une condictionz , si que cil qui avoe l' orfelin doint causion à aucune conmune persone , ce est à .i. 
notaire , que se li orfelinz muert ains que il soit en eage , il rendera toz ses biens à celz qui fussent si oir , se li avoemenz n' eust esté faiz . 
Et cil qui lez avoes ne les puet pas metre hors de son baill se il ne sunt digne d' estre miz hors de baill , quant la cause sera conneue , et lors lor rande il toz les bienz . 
Mes se cil peres se muert et il met hors de son hiretage le fil que il a avoé ou il le met en sa vie hors de son bail sanz droite cause , il li est conmandé que il li laist la quarte partie de ses biens par desuz les bienz que il aporta à son pere adoptis et par desuz celz que il a puiz aquis . 
Il ne noz plest pas que li pluz jones puisse avoir le pluz viel quar adoptions ansieut nature , et ce seroit merveillez à oïr que li filz fust pluz vielz que li peres . 
Cil qui fet dont son fil d' aucun par adoption ou par avoement doit estre .xviii. 
anz pluz vielz de lui . 
Il list à aucun avoé avoer .i. 
autre en liu de nevou ou de niece , ja soit ce que il n' ait point de fil . 
Et aucuns puet avoir avoer autrui fil el lieu de son neveu et autrui neveu en lieu de son fil . 
Maiz se aucuns avoe .i. 
enfant en lieu de neveu autresi conme se il fust de son fil avoé que il a en sa poesté , ou de son fil naturel qui est an son bail , il convient en cest cas que li filz asente , . 
, , . 
En plusors cas est cil qui est avoéz sanblablez à celui qui est nez de loial mariage , et por ce , se aucuns a avoé .i. 
estrange par l' empereor ou par devant le prevost ou par devant le governeur de la contree , il peut doner celui meismez en adoption . 
Mais ceste chose est conmune à l' une et l' autre adoption que cil qui ne puet engendrer enfanz par nature les puet bien avoer , mez cil qui sunt chastré ne les puent avoer . 
Famez ne puent pas avoir filz adoptis , car ele n' ont pas en lor poestéz lor filz naturés , mez elez puent bien avoer par l' indulgence au prince por avoir confors de lor enfanz que elez ont perdus . 
Et ce est propre chose à l' adoption qui est faite par l empereor que , se cil qui a enfanz en sa poesté se done à estre fiz adoptis , il seuz n' est paz sozmis à la poesté à celui qui l' a avoé , maiz tuit li enfant que il a en sa poesté , autresi conme se il fussent nevou adoptif . 
Et ainsi avoa li sains empereres Augustus Tybere ainz que il eust avoé Germanie Germanicus ";" et quant l' adoptions fu parfaite Germanicus mez estre adoptif à l' empereor . 
Li ancien racontent que il trovarent escrit es livres Caton que se li sires fet de ses sers ses filz adoptif il puent estre franchi par ce , et par ce fumes noz enseignié et conmandanmez en nostre establisement que li sers que sez sires apela son fil en ses escris soit franz par ce , ja soit ce que ce ne li sosfise pas à recevoir la droiture de fil . 
Cist titres est de maitre hors de baill . 
Voionz ore en quel maniere cil qui sunt sozmis à autrui droiture sunt delivré de cele droiture . 
Et noz poons entendre conment li sers sunt delivré de la poesté au leur seigneur par ce que noz avonz dit avant de celz qui sunt franchi , mes cil qui sunt en la poesté leur pere sunt de leur droiture quant li peres est mors . 
Mes il puet ci avoir distinction , quar quant li peres est mors li fil et lez fillez qui estoient en sa poesté sunt en totez menieres de lor droiturez , mes quant li aielz est mors , li neveu et lez nices qui estoient en sa poesté ne sunt paz en toutez menierez de leur droiturez , se ainsiz est qu' il chient en la poesté leur pere apréz la mort lor aiel . 
Quar se leur aiel muert et lor peres remaint en vie , qui estoit en la poesté au sien pere , il sunt en la poesté lor pere apréz la mort lor aiel . 
Mez se lor peres morut ainz que lor aiel , ou il issit de la poesté au sien pere ains que il morust , cil qui ne porrent lors chaïr en sa poverté poesté sunt de leur droiture . 
Quant cil qui est envoiéz en essil por aucun mesfet pert la cité de Rome , il s' ensiut que li enfant sunt delivré de la poesté à celui qui en ceste meniere est ostés del nombre as citeainz de Rome , autresi com se il fust mors . 
Et par autretel raison , se cil qui estoit en la poesté son pere , ";" mes se il est rapelés par l' indulgence au prince , il reçoit en toutes choses l' ancien estat . 
Et li pere qui sunt envoié en essil jusqu' à certain terme retienent lor enfanz et en lor poesté , et encontre ce li enfant qui sunt envoié en essil jusqu' à terme remainnent en la poesté leur peres . 
Cil qui est fés sers à torment laise sez filz à avoir en sa poesté . 
Cil sunt fet serf à torment qui sunt dampné à paine de porter metal , si conme cil qui on fet mantel de plonc , ou cil qui sunt sozmis as bestez . 
Se li filz qui est em bail son pere devient chevaliers ou il est faiz senateurs ou consilliers , il remaingne en la poesté son pere , quar chevalerie ne dignités de consillier ne delivre pas son fil de la poesté son pere , mais la soverainne dignitéz a celz qui sunt autresi conme pere l' empereor delivre par nostre establisement le fil de la poesté son pere déz que li empereres li a bailliéz lez escris de cele dignité . 
Quar qui sozferroit que li peres peust relaichier son fil de lai des laz de sa poesté par meniere de metre le hors de son bail et la hautesce l' empereor ne peust pas oster d' autrui poesté celui que ele a esleu conme son pere ? Se li peres est pris et menéz en chaitivisonz , ja soit ce que il soit féz sers a sez ennemis , ne porquant la droiture des enfanz est escrulé porce que il ne puet avenir que li perez revendra de la chaitivison . 
Quar se cil qui sunt pris revienent arriere , il ont toutez lor anciennez droiturez , et por ce , li peres revient , il avra ses enfanz en sa poesté autresi com s' il n' eust onques esté hors de la cité . 
Mais se li peres muert en la chaitivison , il apert que li filz fu de sa droiture dés que li peres fu pris . 
Et se li filz ou li niéz est pris et menéz en chaitivison , noz disonz autresi que la droiture de la poesté au pere est encrulé por ce que il puet avenir que il revandront revendra de la chaitivison ";" et noz disonz que cil revient de chaitivison qui entre dedenz lez bonnez de nostre empire qui sunt autresi , selonc lez ancienz , conme l' antree de sa maison . 
Quant aucunz a esté pris et si annemi sunt vaincu et il est recouvréz , l' on dit que il est venuz revenuz de chaitivisonz . 
En sor que tot li enfant laissent à estre en la poesté dou leur pere quant il les maitent hors de leurs baill . 
Maiz il les metoient en tel meniere hors selonc l' anciene forme dez lois , que il faisoient samblant de vendre les et de franchir lez ou il atendoient que il en avoient lez laitrez l' empereur . 
Mez nostre porveance reforma ce en mielz par nostre establisement , si que toz li ancienz enseignemens soit ostéz , et li pere aillent par devant les jugez ou par devant lez bailliz de qui juridicion il sunt et metent hors de lor mains lor filz ou lor fillez , ou lor neveuz ou lor niesces , , , que il a mis hors de son baill conme li paitrons a es bienz à celui que il a franchi . 
Et se li filz ou la fille sunt dedenz aage quant li peres les met hors de son baill , il covient que il les preigne en garde . 
Noz devons estre amonesté que cil qui a son fil en sa poesté , ou .i. 
neveu ou une niece de cel fil , il a ait franche poesté de metre le fil hors de son baill et de retenir en sa main le neveu ou la niece , ou de retenir le fil en sa poesté et de metre hors de son baill le neveu ou la niece ou de metre les toz ensamble hors de son bail . 
Et ce meismes doit estre entendu des enfanz au nevou ou à la niece . 
Et se li peres donne en adoption son fil que il a en sa poesté à son aiel ou à son besaiel naturel , selonc nos establisemenz que noz avonz fet de ce , et il esclaire ce en cort par devant avenant juge , si que cil qui est donnéz en adoption est presenz et ne le contredit paz , et cil qui le reçoit autresi , la droiture au pere naturel faut et il vient en la poesté au pere adoptif en qui personne noz avonz avant dit que l' adoptions est premiere pleniere . 
Il convient savoir que se ta bruz a .i. 
enfant de ton fil et tu mes ton fil hors de ton baill ou tu le donez en adoption tant comme ta bruz est grosse , por ce ne remandra paz que li enfez qui naistra de li ne soit en ta poesté , maiz se li enfes est aprés ce que ses peres est mis hors de bail ou que il est donéz en adoption , il sera sozmis a la poesté son pere qui est hors de bail ou a cele à son aiel adoptif . 
Et si covient savoir que li enfant naturel ne li adoptis ne puent en nule maniere contraindre lor pere de metre lez hors de sa poesté . 
Cist titres est de cels qui sunt en garde ou en mains de procureor . 
Or venonz à une autre division des personez , car des personez qui ne sunt paz en autrui poesté , les unez sunt en garde ou en autrui procurement , lez autres ne sunt ne en l' un et ne en l' autre . 
Voions dont de celez qui sunt en garde eu en procurement , car par ce entendrons noz des autres personez qui ne sunt ne en l' un ne en l' autre . 
Or voions dont premierement de celz qui sunt en garde . 
Garde , si conme Servius dist , est droiture et poestéz qui est donee et envoie octroiee par le droit citeain sor franz homez et à desfendre le por ce que il ne se puet desfandre , porce que il est dedenz aage . 
Li gardeur sunt cil qui ont cele force et cele poesté par coi il sunt ainsiz apelé , et si sunt nomé autressi conme desfendeur . 
Il est dont otroié as peres que il doignent en leur testament desfendeur à lor enfanz qui sunt dedenz aage que il ont en leur poesté . 
Et ce est tenable en toute meniere au fil et à la fille qui sunt en bail lor pere et il puet en son testament doner desfendeur à ses neveuz et à ses nieces , et , se ainsiz est , que il doient doit aprés sa mort revenir en la poesté lor pere . 
Se tez filz est dont en ta poesté el tenz de ta mort , tu ne porras pas en ton testament doner desfendeur à ton neveu de par lui , ja soit ce que il soit en ta poesté , car quant tu seraz mors il chairra en la poesté son pere . 
Por ce que cil qui sunt encore à naistre sunt en plusors autres cas autresi conme cil qui sunt ja né , il noz plest en cest caz que desfendeur puissent estre donné en testament cex qui sunt encore el ventre à la mere autresi bien conme celz qui sunt ja né , se il sunt tel que il fussent en la poesté as perez se il nasquissent en lor vivant . 
Et se li peres donne en son testament desfendeur à son fil qui est hors de sa poesté , il doit estre confreméz par la sentence au prevost sanz nule enqueste . 
Li quel puent estre desfendeur . 
Cil qui est hors del bail ne puet paz tant solement estre faiz desfenderez mais cil qui est en la poesté son pere . 
Et li sers à celui qui se muert puet par droit , el testament son seignor , estre faiz desfenderez à sez enfanz si que franchise li soit donee . 
Et l' on doit savoir que se il le fet desfendeur à sez enfanz sanz franchir le , il apert que droite franchise li apartient , parce que il a la garde des enfanz son seignor ";" maiz se il le fet lors desfendeur par erreur , autresi conme se il fu franz , il convendra dire autre chose . 
Autres Autrui sers est por noiant faiz dezfanderes en testament , mais il puet issi ainsi estre faiz quant sez sirez l' avra franchi , et ceste condicions est por noiant mise quant aucunz fet de son propre serf desfendeur à sez enfanz . 
Se cil qui est forsenés ou qui a mains de .xxv. 
anz est faiz desfenderez en testament , il sera desfenderez quant la forsenerie l' avra laisié ou quant il avra acompli .xxv. 
anz . 
L' on ne doute pas que viellars ne puisse estre desfanderez jusqu' à certain tanz , ou soz condition ou ainz que li oir soit establiz . 
Maiz il ne puet pas estre desfenderes de certainne chose ou de certainne cause , car li desfenderes est donéz à la persone et ne mie à la chose ou à la cause . 
Se aucunz a doné desfendeors à sez filz ou à ses fillez , il apert que il lez ait donéz au fil ou à la fille qui estoit encor el ventre sa mere quant li peres fu mors , car cil qui est encore el ventre sa mere est contenus par le non del fil ou de la fille . 
Et se cil qui se muet muert a neveuz , l' on demande se defendeur lor sunt doné par le nonz des filz . 
Et l' on doit dire que il apert que desfendeur lor soient sont doné , et se il dist que il donoit desfendeurs à sez enfanz . 
Car li nonz d' enfanz contient filz et fillez et neveuz et niecez et celz qui sunt encorres a nestre , maiz li neveu ne lez nieces ne sunt pas contenu el non del fis , car li fil sunt apelé autrement que li nevou ";" et se il lez a donéz à celz qui sunt encor à naistre , li filz et li autre enfant i seront contenu qui sunt encores el ventre lor merez . 
Cist titres est des desfendeurs qui sunt donné par loi . 
Se aucun sunt à qui desfenderes n' est pas donéz en testament , lor parant sunt lor desfendeor par la loi des .xii. 
tablez , et cil desfendeur sunt apelé loial . 
Li parant sunt cil qui sunt joint as enfans par lynage par devers le pere , si conme lor frerez de par le pere , ou li filz au frere , ou li onclez , ou li filz à l' oncle . 
Et cil qui sunt joint as enfanz de par lor mere ne sunt pas de celz partiz parenz , ne porquant il sunt joint à elz par droit naturel . 
Ce que la loiz apele à la garde lez enfanz les paranz sanz testament ne doit pas estre ainsi entendu : se cil qui pooit doner as sez enfanz desfendeurs ne fist point de testament , maiz se il ne fist en son testament nule mencion de la garde . 
Et l' on entant que ce avient quant cil a qui la garde est baillie muert ainz que cil qui fist ie testament . 
Maiz la droiture del parenté est plusors foiz perie en totes menieres par l' amenuisement des chiéz , quelz quar parantés est nonz de droit citeain . 
Et la droiture d' autre linage n' est paz muee , car la raisonz citeainne puet corrompre les chosez citeainnez , mais ele ne puet pas corrompre les chosez naturelz . 
Cist titres est d' amenuisement de chiés . 
Amenuisemens de chiéz est muance des à savoir del premier estat , et ele avient en .iii. 
menierez car ele est ou grande ou moiene ou petite . 
Li granz amenuisemenz de chief est quant aucunz pert la cité de Rome et franchise tout ensamble , si conme il avient en celz qui sunt fet serf à torment par cruauté de sentence , ou à celz qui ont esté franchi qui ne faisoient paz envers lor patronz ce que il devoient , par coi il sunt condenpné , ou à celz qui sosfrent que il soient vandu por partir au priz . 
Li moiens amenuisemens de chief est quant la cités est perdue et franchise est retenue , si conme il avient à celui à qui l' yaue et li feu sunt desveé ou à celui qui est envoiéz en essil fors dou païz . 
Li petis amenuisemens de chief est quant la cités et franchise remaint a aucun , maiz li estas est muéz , et ce se avient en celz qui soloient estre de lor droiture et commandent conmencent à estre sozmis à autrui droiture . 
Se li filz qui estoit en baill et est mis hors de bail , ce est amenuisemenz de chief . 
Mes se sers est franchis , ce n' est pas amenuisemenz de chief , car il n' avoit point de chief . 
Et cil à qui li dignitéz est muee plus que li estaz ne sosfrent paz amenuissement de chief . 
Et por ce est il certaine chose que cil qui sunt osté del senat ne sosfrent pas amenuisement de chief . 
Et ce qui a esté dit que li lynages remaint apréz l' amenuisement de chief est voirs , se l' en entent del menor amenuisement de chief , car li linnage remaint , car se li grant amenuisement de chief i avient , la droiture del linnage perist , si conme se li unz de celz qui sunt d' un lynage est amenéz en servage ";" mais se il est aprés franchis , li linages revient . 
Et se aucunz d' elz est envoiéz en essil , li lynages faut . 
Et porce que la garde des enfanz apartient de par lor pere , ele n' apartient paz à toz ensamble , mais a celz qui sunt li plus prochain ";" et se li un sunt autresi prochain conme li autre , ele apertient à toz . 
Si conme cil qui sunt dedenz aage ont plusors frerez qui sunt tuit d' un meesmez degré , et por ce sunt tuit ensamble apelé à la garde . 
Cist titrez est de la garde à celz qui ont esté franchi . 
La garde de celz et de celes qui ont esté franchi apartienent à lor patron par cele meisme loi des .xii. 
tables , et cele garde est apelee loial , non pas por ce que cele loi face mencion cele garde par non , mais por ce que ele est receue par l' ezpositionz de la loi et des consilliers de droit , autresi conme se ele fust establie par lez parolez de la loi . 
Car por ce que la loiz conmande que li heritage à celz et à celes qui sunt franchi venissent à lor patronz se il morusent sanz faire testament , crurent li ancien que la garde en devoit apartenir à elz , car autresi conmande la lois que li parent as orfelinz que ele apele à lor heritage soient tenu à garder sovent lez , car là où li prex de l' eritage est doit estre la charge de la garde . 
Et por ce avonz noz dit sovent que se une fame franchist .i. 
enfant qui est dedenz aage , ele est apelee à son heritage , ja soit ce que uns autrez l' ait en garde . 
Cist titrez est de la garde des nevex . 
Se Une autre garde est receue à la maniere de cele as patronz , qui est autresi apelee loial . 
Quar se aucunz met hors de son bail son fil , ou sa fille , ou son neveu , ou sa niece de par son fil , il en avra la garde selonc la loi . 
Cist titres est de garde par fiance . 
Il i a une autre maniere de garde qui est apelee garde par fiance , car se li peres a mis hors de baill son fil ou sa fille , ou son neveu , ou sa niece , qui sunt dedenz eage , la garde en appartient à lui selonc la loi . 
Et quant il sera mors , se il a anfanz maslez , il seront desfendeur de lor filz et de leur frerez et de lor sereurs . 
Et quant li patronz est mors qui a , selonc la loi , la garde de celz que il a franchis , la garde en apartendra à sez filz selonc la loi . 
Et por ce que li enfant au mort fussent de lor droiture apréz la mort lor pere , se il ne les eust mis à sa vie hors de son bail , il ne revienent pas en la poesté à leur freres ne en lor garde . 
Et li sers qui est franchis a autretel droiture envers lez enfanz son seignor apréz sa mort . 
Tuit cist sunt ainsiz apelé orfelinz se il sunt de parfait aage , et nostre establisemens conmanda que ce soit gardé generalement en totes gardez et en toz procuremenz . 
Cist titres est qu' il doit doner desfendeurs à celz qui point n' en ont . 
Se aucuns estoit à qui nuz desfenderes ne fust donnéz , se ce estoit à Rome , li prevoz de la cité et de la greignor partie des connestables dou peuple li donoient desfandeors par la loi que Attilius fist . 
Et se ce estoit es contrees , li prevost des contrees li donoient par la loi que Julius et Ticius firent . 
Et se desfenderes estoit donnéz à aucun en testament soz condiction ou à terme , ainz que la condictionz ou li termes fust aconpliz , li pooit .i. 
autres desfanderez estre donéz par ces loiz meesmez ";" et se il estoit donnés purement , tant conme nus n' estoit oirs par le testament , pooit li desfenderez estre , , . 
, demandés par cez meesmez loiz qui laisoit la garde se cil qui avoit esté pris revenoit de chaitivisonz , quar cil qui revenoit conmençoit aministrer la garde . 
Mez l' en ne prendoit pas les devant ditez lois nule caution des desfendeurs que lez chosez as orfelins seroient sauvez , ne riens n' estoit contenu de constraindre les desfendeurs d' aministrer la garde . 
Maiz noz usons de tel droit que li prevost de la cité facent a Rome par lor juridition desfendeurs par enqueste et li governeur des contrees les facent en lor contrees , ou li mestre les facent par lez conmandemens as prevoz , se les richeces à l' orfelin ne sunt grandez . 
Et noz ostonz par nostre establissement toutez tez forces et ordononz que li conmandemenz au prevoz ne soit pas entendus atendus ";" maiz se li chatelz as orfelins vaut jusqu' a .l. 
solz , noz volonz que li desfendeur des citéz , ou li evesques del liu ou ce sera , li doingne desfendeurs et pregne de lui caution selonc la forme de l' establisement au peril à celz qui la reçoivent . 
Ce est chose convenable au droit naturel que cil qui sunt dedenz aage soient en garde , si que cil qui n' est pas de parfait aage soit governés par la cure d' autres . 
Et por ce dont que li desfendeor font les besongnez as orfelinz et as orphelinnez , quant il sunt venu en aage il convient que raisonz lor en soit randue par jugement de garde . 
Cist titres est de l' autorité à desfendeurs . 
L' autoritéz au desfendeor est aucune chose en aucunes causes necessaire as orfelinz et en aucunez ne lor est pas necessaire , car se il met en convenant que aucune chose li soit donee , l' autoritéz à son desfendeur ne li est paz necessairez , mais se il premet à autre aucune chose à doner , il convient que il ait l' autorité à celui qui l' a en garde , car il noz plest que il lor lise à amender lor conditions , c' est sanz l' autoritéz à celz qui lez ont en garde , maiz ne la puiscent pas empirier sanz lor autorité . 
Et por ce se l' autorités au deffendeur n' est eue es causes en coi l' une et l' autre partie s' est oblegie , si conme en achas et an vantez et en louagez et en conmandemenz et en chosez bailliez en garde , cil à qui li orfelin font marchié sunt oblegié à elz . 
Ne porquant cil qui sunt dedenz aage ne puent paz recevoir heritage ne demander la possezsion des bienz ne prendre heritage par causez d' elez sanz l' autorité de celui qui lez a en garde , ja soit ce que ce soit lor guainz et que il n' i aient nul damage . 
Et li desfenderes doit estre presenz à cele besoigne et doner autorité , se il quide que ce soit li preuz à l' orfelin , quar l' autoritéz au desfendeor qui vient aprés le fet ou que il li done par sez leitrez n' i vaut rien . 
Se il convient que plais soit entre l' orfelin et celui qui l' a en garde d' autre chose que de la garde , por ce que li desfenderes ne li puet doner autorité contre lui meismez , unz procureres est donéz à l' orfelin en son leu par qui li plaiz est menéz ";" et quant il est finéz , il laise à estre procurreres . 
Cist titres est en quel maniere garde faut . 
Quant li orfelin ou les orfelinez sunt en eage , il sunt delivré de la garde . 
Et li ancien voloient que li aage fussent pris es mallez , non pas tant solement par lez anz mes par l' ezgart dou cors , et nostre majestéz juja que il estoit drois en nos tanz que la veue dou cors que li ancien faisoient es famez s' estende dusqu' aus homez . 
Et por ce avons noz fés uns establisemens et avons ordonné que aagez conmaint es malez apréz .xxiiii. 
.xiiii. 
anz , et la riule as ancienz qui a par droit esté donee des fames remaigne en son ordre , si que l' on croie que elez puissent sosfrir conpaigniez d' omez dés que elez ont aconpli .xii. 
anz . 
Garde est finee se cil qui sunt dedenz aage sunt fet fil adoptif ou il sunt envoié en essil et se li orfelinz est ramené en servage ou il est pris et menéz en chaitivisonz . 
Et se li desfenderes est donéz en testament jusqu' à une certaine condition , il laise à estre desfenderes dés que la conditionz est aconplie . 
Autresi est finee garde par la mort as orfelinz ou par cele as desfendeurs . 
Et tote garde faut par l' amenuisement do chief au desfendeur par coi franchise en ou la cité de Rome est perdue . 
Mais par le petit amenuisement del chief au desfendeur , si conme se il se done à estre filz adoptif , est finee la garde de la loi qui vient qui vient de la loi tant solement et les autres n' en sunt pas fineez , mais li amenuisemens del chief à l' orfelin ou à l' orfeline fine totes gardes , ja soit ce que ce soit li pluz petiz . 
En sor que tot cil qui sunt fet desfendeor jusqu' à certain tens ostent la garde quant li tenz est aconpliz . 
Et cil laissent à estre desfendeur qui sunt osté de la garde por ce que il samble que il soient sozpecenex , ou quant il s' escussent por droite cause et metent jus le faissel de la garde , selonc lez chosez qui que noz proposerons apréz . 
Liquel puent avoir procureurs . 
Li masle qui ont passé .xxiiii. 
.xiiii. 
anz et lez famez qui puent sosfrir conpaignie d' ome procureurs tant que il aient aconpli .xxv. 
anz , car ja soit ce que barbe lor conmence à venir , non por quant il sunt ancore de tel aage que il ne puent paz procurer lor besongnes . 
Cil meismez bail bailliz qui donent desfendeurs donent procurex , mez procureurs n' est pas donnés en testament , et quant il est donnéz , il est confreméz par le jugement au prevost ou au govreneur de la contree . 
Cil qui sunt fors de garde ne paz procureurs malgré leur , fors por plaidier ";" procureor lor puent estre doné à une certaine cause . 
Ja soit ce que li forcené et li fol dezpandeor aient plus de .xxv. 
anz , non porquant il sunt an la cure à lor paranz de par lor peres , selonc la loi des .xii. 
tablez . 
Maiz ce se ce est à Rome , li prevoz de la cité leur fet doner procureurs par enqueste , et se ce est es contrees , cil qui lez governent lor doient doner . 
Et procureur doient estre doné à celz qui sunt dezvoiés de leur pansees et as sors et à celz qui sunt malade de pardurable maladie , por ce que il ne puent paz procurer lor chosez . 
Aucune fois avient que li orfelin procureurs si conme quant li desfendeur qui lor sunt doné par la loi ne sunt paz covenable ";" car desfenderez ne puet pas estre donnéz à celui qui a desfendeur , maiz procureres li puet bien estre donnéz . 
Et se li desfenderez qui fu donéz en testament ou par le prevost n' est paz covenablez à aministrer lez chosez à celui que il a en garde , ne porquant il ne fet nul barat , unz procureres li sieut estre ajoinz . 
Et procureur suelent estre donné es leuz as desfendeors qui s' ezcusent de la garde à tanz et ne mie pardurablement . 
Et se li desfenderes est empaiechiéz par maladie ou par autre besoing que il ne puet aministrer lez chosez à l' orfelin , et li orfelins est hors del païs ou il est enfez , li prevoz de la cité ou cil qui governe la contree establira tel procureor conme li desfanderez vodra , à son peril . 
Cist titres est de la caucion que li procureur ou li desfendeur doient doner . 
Ne porquant que lez besoingnez as orfelinz ou as orfelines ou à celz qui sunt en garde ne soient gasteez ou amenuisiéz par lez desfendeurs ou par lor procureurs , li prevoz s' entremetra que li dezfandeur et li procureur doinsent plegez . 
Maiz ce n' est pas chose pardurable , quar li desfendeur qui sunt doné en testament ne sunt pas constraint de doner plegez , car lor loiautés et lor diligence est provee par celui qui fist le testament . 
Et li desfendeur et li procureur qui sunt doné par enqueste ne sunt pas chargié de doner plegez , car il sunt esleu conme convenable . 
Et se dui ou plusor sunt doné en testament ou par enqueste , li uns puet osfrir plegez de garder de damage celui qui lor est bailliéz en garde et estre miz par devant son conpaignon , si que il seuz aministre totes les besongnez à l' enfant ou sez conpainz osfre les plegez et sunt soit mis par devant lui et soit toz seuz en l' aministration . 
Il ne puet dont pas demander par lui plegez à son conpaignon , mais il li doit avant osfrir si que il doint à son compaignon le chois de prendre plegez ou de doner lez . 
Et se nus d' elz n' ozfre lez plegez et cil qui fist le testament conmanda lequel il voloit qui feist lez besoingnez à l' enfant , et cil les doit faire , si com il est contenu el banissement au prevost . 
Et se li desfendeur se descordent à eslire celui ou celz qui doivent faire les besongnez à l' anfant , li prevos s' en doit entremetre . 
Et ce meesmes doit estre prové en pluseurs qui sunt doné par enqueste , ce est que la greignor partie d' elz puise eslire par qui lez chosez à l' enfant seront aministrees . 
L' on doit savoir que non paz tant solement li desfendeur et li procureur sunt tenu as enfanz ou as autres que il procurent por l' aministracion , mez il doivent avoir action contre celz qui en reçoivent lez plegez , si que cele actions lor puise doner le darrenier secors . 
Et ceste actionz est donee contre celz qui deussent avoir pris plegez dez desfendeurs ou des procureurs et il ne les pristrent paz ou il les pristrent telz n' estoient pas convenable ";" et ele s' estent jusqu' à lor oirs par les espousez as sagez homez et par lez establisemenz as empereurs . 
Et ce i est contenu que se li desfendeur et li procureur ne donent caution , gage soient pris d' elz par coi il soient destroit . 
Maiz li prevoz de la cité et li govrenerez de la contree ne nus autres qui ait droiture de doner desfendeurs ne sera tenuz par ceste action , mes cil sanz plus qui doivent demander les pleges . 
Cist titres est par quel cause li procureur et li desfendeur sunt escusé . 
Li procureur et li desfendeur sunt escusé par diverses causez , car il sunt aucune fois escusé por lor enfant , conment que il soient ou en hors de lor bail ou en lor poesté . 
Car se aucuns a à Rome .iii. 
enfanz vis , ou en Lombardie .iiii. 
, ou en une autre contree .v. 
, il puet estre escuséz de toute meniere de garde autresi conme de toz autres servisez , car il noz plest que garde ou cure soit uns conmuns servisez . 
Mais li fil adoptif ne valent rienz à celui à qui il sunt donné en adoption , maiz il valent à leur pere naturel . 
Et li mort ne valent rienz à lor pere , et li enfant au fil valent et sunt en lieu de lor pere , maiz cil à la fille ne valent rien . 
Li fil qui vivent tant solement valent à lor pere à escuser le de toutes garde , mais se il sunt perdu en bataille , l' on demande se il li valent . 
Et il est certaine chose que cil seul li vaillent qui furent perdu en asaut , quar l' on entent que cil vivent perdurablement qui sunt ocis par la chose conmune . 
Et li emperere Marc dit que cil qui aministre les choses de la bouche bourse l' empereor puet estre escuséz par .v. 
.vi. 
moiz . 
Cil qui sunt fors del païs por la cause de la chose conmune sunt escusei de totez menieres de garde , et se il sunt entré en garde ou el procurement et puis conmencent à estre fors del païs por la cause de la chose conmune , sunt escusé de toutez menierez de gardez tant conme il sunt hors del païs por la cause de la chose conmune , et .i. 
procureres est dedenz ce donnéz en lor leu . 
Et se il revienent , il le faissel de la garde , car il ne doivent pas estre oiseuz ou ainsiz conme ou ainsize comme , Papinianz escrit , maiz cil qui sunt apelé az novelez gardes ont cest terme . 
Et cil qui ont aucune poesté se puent escuser , si conme li empereres Marc escrit , mes il ne puent paz laissier la garde que il ont enprise . 
Nuz ne se puet escuser de garde por le plet que il a contre celui que il a en garde , se li plais n' est par aventure de touz ses biens ou de tot son heritage . 
La garde charge de .iii. 
gardes que aucuns n' a pas porchaciez , ainz li sunt enjointes , autresi conme maugré suen , l' escuse de recevoir la quarte ";" en tel maniere non por quant , se il a en garde plusors orfelinz qui n' aient que .i. 
patremoinne , cele garde ne soit contee que por une . 
Et li saint freres et li emperere Marc escristrent que escusemenz puet estre donés povreté se cil à qui la garde est enjointe puet mostrer que il soit portrez si povres que il ne s' en puist entremetre . 
Aucunz puet estre escuséz de garde por maladie , quant il est telz tele que il ne se puet entremetre des soiez besongnez meismez . 
Et li empereres Pius escrit autresi que cil qui ne set paz letres puet estre escusés de garde , ja soit ce que cil qui ne sevent pas letrez puent aucune foiz sosfire autrui chosez . 
Se li peres donne en son testament aucun desfendeur par hainne por grever le , ce le puet bien escuser ";" autresi conme cil n' en puent estre escusé qui premistrent au pere as orfelins que il les garderoient . 
Li saint frere escristrent que li escusacionz à celui ne doit pas estre receue , qui ne set nule autre raison d' escuser soi fors tant sanz pluz que il ne connisoit pas le pere as orfelins . 
Se la hainne que aucuns ot au pere as orfelins fust mortel et acordemenz n' en fust pas faiz , ce le suent escuser de la garde . 
Il Cil à qui li peres as orfelins mut plet de son estat est escuséz de la garde . 
Et cil qui a .lxx. 
anz se puet escuser de toutez menierez de garde . 
Cil qui avoient mainz de .xxv. 
anz soloient estre jadis escusé de gardez , mes nostre establisemenz lor desfent ore que il n' entendent à nule maniere de garde , si que il ne lor est nus besoing d' escuser soi , car il est contenu en l' establisement que nuz qui ait mains de .xxv. 
anz ne soit apeléz à garde par la loi , car ce ceroit contre droit que cil qui ont mestier d' aide en aminnistrer lor chosez et sunt governé soz autres . 
Ce meismez doit estre gardé en chevalier que il ne soit receus à avoir la garde d' autrui enfant , neis se il le vuet . 
Et li gramarien et li retorien et li mire qui en lor païs enseignent ses ces esciences et sunt dedenz le nombre ne doivent pas estre chargié de nule garde . 
Se cil qui se vuet escuser en a plusors excusationz et il a prové les unez , il ne li est pas desveé à user dez autrez dedenz le tens qui est establis . 
Cil qui se vuelent escuser de garde ne doivent paz apeler , ainz se doivent escuser dedenz .l. 
jors apréz ce que il sevent que il sunt nomé à la garde , de quel maniere il soient , ce est conment que il aient esté esleu . 
Se il sunt dedenz .c. 
liues de là où les chosez sunt que il doivent aminnistrer , et se il sunt outre il aient por chascunes .xx. 
liues .i. 
jor de terme si que li .l. 
jor dedenz les .c. 
liues , car li contes doit estre faiz , si conme Scevola disoit , si que il n' aient pas mains de terme que .l. 
jors . 
L' on croit que cil à qui la garde d' un orfelin est baillie , a la garde de tot son patremoinne . 
Cil qui a aministré la garde d' aucun tant conme il avoit mainz de .xiiii. 
anz n' est paz costrains d' estre pris sez procureres maugré sien , si que ja soit ce que li peres à l' enfant qui li donna en son testament desfendeur dist que il voloit que cil meismes fust ses procureres . 
Ne porquant li empereur Sevoirs et Antonins escristrent que il ne doit pas estre constrains de recevoir la cure . 
Cil meismez escristrent que li maris qui est procureres sa fame s' en puet bien escuser , ja soit ce que il ait ja conmencié à entremetre soi de ces chosez . 
Se aucuns s' est escuséz de garde par fauces alegations , por ce n' est il pas delivrés del faissel de la garde . 
Cist titres est des desfendeurs sozpeceneus . 
L' en doit savoir que li termes de soupeçon descent de la loi des .xii. 
tablez . 
La droiture d' oster sozpeceneus est donnee à Rome as prevoz de la cité et es contrees à cels qui les governent et au legat au visconte . 
Noz avons monstré liquel puent connoistre de sopeçon , or voionz li quel puent estre sozpecenex . 
Et sanz dote , tuit cil qui ont orfelins en garde puent estre fet sozpeceneus , conment que il aient esté donné ou en testament ou en autre meniere . 
Et por ce , se aucunz a la garde d' un orfelin par la loi , il porra estre acuséz conme sopeceneus . 
Et se il est patron à l' orfelin , encor puet l' on dire ce meismez , por que l' en se gart d' alever mavaise renomee au patron , ja soit ce que il soit ostés conme sozpeceneus . 
Il convient que noz voionz aprés liquel puent acuser de sozpeçon . 
L' on doit savoir que ceste actions est ausi conme conmune , ce est que tuit la puent meitre avant . 
En sor que tot fames sunt receues à movoir ceste action selonc l' escrit as sains empereurs Sevoir et Antonin , mais ce sunt celes qui le funt par pitié , si conme la mere à l' orfelin et sa norrice et s' aiole et sa suer . 
Et se aucune autre fame est de coi li prevoz voie que ele ait grant pitié de l' orfelin , si que ele ne sormont pas la vergoigne de la nature as famez , mais se ele est meue par pitié et ele ne puet pas sosfrir le tort qui est faiz à l' orfelin , li jugez la doit recevoir et acuser celui qui a l' orfelin en garde . 
Li orfelin qui ont mains de .xiiii. 
anz ne puent pas acuser celz qui les ont en garde conme sozpeceneuz , mais cil qui ont pluz de .xiiii. 
anz puent bien escuser lor procureurs par le conseil de lor amis . 
Et ainsiz escristrent li saint empereur Sevoirs et Antonins . 
Cil est sozpeceneuz qui n' aministre paz lez chosez à l' orfelin par bonne foi , ja soit ce que il ait bien de coi restorer le damage que il li fait , si conme Julyens escrit . 
Cil meismez Julyens descrit que li desfenderez puet estre mis arrere conme sozpeceneuz ainz que il conmaint à aministrer les choses à l' orfelin . 
Se cil qui est ostés de la garde conme sozpeceneus en est ostés por sa tricherie , il est mal renoméz , et se il en est ostéz par sa corpe , il n' est pas mal renomméz . 
Se aucunz est acuséz conme sozpeceneuz , il li est desfendu que il ne s' entremete dez chosez à l' orfelin devant que la cause soit finee , si conme il plest a Papinian . 
Et se li plez de la sozpeçon est conmenciéz , et cil qui estoit acuséz muert dedenz ce , li plaiz remaint . 
Se cil qui a .i. 
orfelin en garde ne vuet pas venir avant por l' establir norriture à l' orfelin , il est contenu en l' epistre as empereurs Sevoir et Antonin que li orfelins soit mis en possession dez biens à celui qui l' a en garde ";" et se il i a aucunes chosez qui empirassent par demeure , il est conmandé que .i. 
procureres li soit donnés par qui elez soient vanduez . 
Cil porra dont estre ostés conme soupecenelz qui fet que norriture ne puet estre establie à l' orfelin . 
Et se il en dit mençonge , il noz plest que il soit ranvoiéz au prevost de la cité por estre puniz , autresi conme cil i est envoiés qui donne deniers por avoir l' aministrasion d' aucune garde . 
Se il est prové que cil qui a esté franchis ait aministré par barat la garde dez fils ou dez neveus à son patron , il soit anvoiéz au prevost de la cité por estre punis . 
L' on doit savoir en derrenier que cil qui aministrent par barat la garde qui lor est baillie en doivent estre osté , ja soit ce que il osfrent plegez , car la plevine ne change paz lor mavés proposement ainz lor done pluz longuement la poesté de mal faire en la chose à ce que il ont en garde . 
Et noz croionz que cil sunt sopeceneuz qui est de tex meurs que l' en doit avoir sozpeçon de lui . 
Maiz li desfenderes qui est povres et non por quant il est loiaus et diligenz , ne doit pas estre ostéz de l' aministrasion conme sopeceneus . 
Ci conmence li secons livres des Institutes à l' empereur Justinian . 
Cist titres est de la division des chosez . 
Noz avonz traitié es livres devant cest de la droiture as personez , or voionz des choses qui sunt en nostre patremoine ou defors . 
Les unes des chosez sunt conmunes à toz par le droit naturés , les autres sunt conmunes à une université et les autres ne sunt à nul . 
Et plusors en i a qui sunt à certains seigneurs qui sunt aquisez à chascun par diversez causez , si conme noz mosteronz aprés . 
Ces chosez sunt conmunes par le droit naturel : li airs et li ans l' yaue , la mers et li rivagez de la mer , car il n' est desfendu à nul que il ne puise venir au rivage de la mer , por tant que il se teigne des villez et dez monumens et des edefiemenz , car ces chosez ne sunt pas de la droiture as genz autresi conme la mer . 
Tuit li flove et li port sunt conmun ";" et por ce est la droiture de peschier conmune à toz en port et en fluevez . 
Li rivagez de la mer est tant conme li floz porprent en yver quant il est li graindrez de l' an . 
Li usagez des rivierez et des fluevez conmunz par le droit as genz , autresi conme cil des fluevez meimez . 
Chascuns a dont franche poesté d' arver i et doner ses chaaries az aubrez qui croissent en la rive et de deschargier i sa nef autresi conme de nagier par le fleuve . 
Maiz la propriétéz des rivez est à celz qui sunt seignor des terres joignanz , et por ce sunt leur li aubre qui i naissent . 
Li usagez des rivagez de la mer est conmunz par le droit as genz , autresi conme cil de la mer meismez ";" et por ce chascuns i puet faire une loge ou il s' i herberge et sechier sez rois et traire de la mer et l' on ne puet entendre que la proprietés n' en soit à aucun . 
Les chosez qui sunt es cités , si conme li theatre et lez autres choses qui sunt conmunes à cités , sunt conmunes à tote l' université et ne sunt pas propres à chascun . 
Lez chosez saintes et releigiousez ne sunt à nul , car ce qui est de la devine droiture n' est biens à nul home . 
Lez chosez sunt saintez qui sunt sacrees à Damedeu par lez evesques , si conme lez eglisez et li don qui sunt saintefiié au service Damedeu , que noz desfendonz par nostre establisement que il ne soient vendu ne angagié for sanz plus de la raençon des chaitis . 
Se aucuns establit par s' autorité aucune chose conme sainte , ele n' est pas sainte mes esconmenie ";" et li lieu en coi eglises ont esté qui sunt depecies est encore sainz , si conme Papinianz escrit . 
Chascuns fet lieu religion par sa volenté quant il i enfuet mors , et li leuz est toz suenz . 
Maiz il ne li list pas à enfouir le el lieu qui est conmunz à lui et à autre maugré soz conpaignon , maiz il li list bien à enfouir , maugré sez conpaignons , el sepucre qui est conmuns à lui et as autres . 
Et se .i. 
autres a l' usuaire d' un liu , il noz plest que cil qui en a la propriété ne puise pas faire cel lieu releigieus maugré à celui qui en a l' usuaire . 
Il list à aucun enfouir mort en aucun lieu par l' otroi au seigneur del liu et , ja soit ce que il ne le vuele pas , aprés ce que li mors i soit enfouis , non porquant li lieuz est faiz releigiex . 
Lez saintez choses , si conme li mur et les portes , sunt en une maniere de la devine droiture et por ce ne sont elez es bienz à nul . 
Et noz disonz que li mur sunt saint por ce que paine de chief est establie contre celz qui i forfont aucune chose , et por ce apelonz noz saint confermement icelez partiez des lois en coi noz establisonz partie contre celz qui font contre la loi . 
Les choses sunt faites proprez à leur seigneurs en maintes manierez , car noz conqueronz la seignorie d' aucunes choses par le droit naturel , qui est apeléz li drois as gens , si conme noz avonz dit , et si conquerons la seignorie d' aucunes par le droit citeain . 
Il est dont mielz que noz conmençonz au plus viel droit . 
Et il est aperte chose que li droiz naturelz est li pluz vielz , qui amena avant la droiture des chosez o l' umain lynage . 
Quar li drois citeains conmencierent à estre quant les citéz conmencierent à estre faites , et li maistre à i estre fet et les lois à estre escritez . 
Lez bestez sauvages et li oisel et li poisson , ce sunt toutez les bestez qui naissent en mer et en terre et en ciel , sunt par le droit as genz à celui qui lez prent ";" car ce qui avant n' estoit à nul est par naturel raison à celui qui lez prent . 
Ne il n' a point de diferance se aucuns prent en sa terre ou en l' autrui lez bestes sauvagez et lez oisiauz ";" mais se aucuns entre en autrui terre por chacier ou por oiseler , se li sires de la terre le voit avant , il li puet bien desfendre que il n' i antre . 
Et l' on entent que quant que tu prenderaz de telz chose , se tu entant conme il sera en ta garde , et quant il sera eschapéz de ta garde , il revenra en sa naturel franchise et laira à estre tuens et puis sera à celui qui le porra prandre . 
Et l' on entent que il a receu sa naturel franchise quant tu ne le puez mais veoir , ou tu le voiz bien mais il est en tel lieu que tu ne le porroiez paz legierement prendre . 
L' en demande se tu as si navree une beste sauvage que ele pust bien estre prise , savoir mon se l' on entant maintenant que ele soit toie . 
Et il plest à aucun que ele soit maintenant toie , , tant conme tu la porsiuz , et se tu la laises à porsivre , ele laise à estre toie et est à celui qui la prant . 
. 
Et noz confremonz la daerriene sentence , car plusors choses porroient avenir qui te convenroit à prendre la . 
La nature des mouches qui funt le miel est sauvage . 
L' en entent dont pas que cellez qui s' asient sor ton aubre soient toiez devant que tu les aiez recoilliez en ton vaisel , plus que li oisel qui font lor nit en ton aubre . 
Et por ce , se unz autres les requiert , il en sera sires ";" et se elez i ont fet branches de miel , chascuns les porra oster . 
Ne porquant se tu voiz que aucuns entre en ta terre tant conme la chose sera entiere , tu li porras desfendre que il n' i entre paz . 
L' on entent que li getons qui est voléz de ton vaisel est tiens tant conme tu le puez veoir et tu le puez porsivre legierement . 
Et se il est autrement , il sera à celui qui le porra prendre . 
La nature as poons et as colons est sauvage . 
Ne se ne lor tot pas que il ont acostumé à voler s' en et à revoler es maisonz , car autresi font lez mouches qui font le miel de qu' il est certaine chose que lor nature est sauvage . 
Et aucun ont cers si privés que il suelent aler en boiz et revenir , et non porquant nul n' en nia que leur nature ne soit sauvage . 
Tel riuele est dont provee en ces bestez qui par costume seulent aler et revenir que l' on entende que eles soient totes toiez tant com eles ont corage de revenir , car se eles laissent à avoir corage de revenir , eles laisent à estre toies et sunt à celz qui lez prennent . 
Il apert que elez laisent à avoir le corage de revenir quant elez laisent à revenir selonc lor costume . 
La nature as gelinnez et as oiez n' est pas sauvage , et por ce poonz noz entendre que les gelines que noz apelonz sauvagez sunt autrez et lez oies que noz apelonz sauvagez sunt autres . 
Et por ce , se tez oiez ou tez gelinez sunt espoentees par aucun cas et elez s' anvolent , ja soit ce que tu en aiez perdu la veue , non porquant eles sunt toiez en quel lieu que elez soient . 
Et qui les retient par corage d' avoir lez de gaaing , l' on entant que il fait larrencin . 
Lez chosez que noz prenons sor noz ennemis sunt maintenant nostres par le droit as gens , si que nez li franc home que noz prenonz sunt nostre serf ";" non porquant se il eschapent de nostre poesté et il revienent en lor païs , il l' ancien estat . 
Lez pierrez precieusez et lez autres choses qui sunt troveez el rivage de la mer sunt maintenant par le droit naturel à celz qui lez trevent . 
Li foon qui sunt né des bestez qui sunt sozmises à aucun seignor sunt suen par cel meismez droit . 
Se que .i. 
flevez a ajoint à ton champ par chrestine est aquis à toi par le droit as gens . 
Crestine est uns acroisemens d' yaue qui vient celeement . 
Et il apert que ce soit ajoint par crestine qui est ajoint si petit et petit que tu ne puez paz entendre conbien il en i a venu en chascun moment . 
Et se la force dou flouve a sostrait aucune partie de ton champ et ele l' a enjoint au champ ton voisin , il est aperte chose que ele est toie . 
Maiz se ele est longement ajointe au champ ton voisin et li aubre que ele enporta o li ont fichiéz lor racinnez en la terre à ton voisin , il apert de cel tans que il sunt aquis au chant ton voisin . 
L' ile qui est en la mer , qui n' avient paz sovent , n' est à nuz . 
Mais quant isle nest en .i. 
fleve , si conme il avient sovent , se ele est droitement en mileu del flouve , ele est conmune à celz qui porsivent lez chanz d' une part et d' autre del flouve , selonc la laise que chascuns chanz a pris de la riviere . 
Maiz se ele est pluz pres de l' unne rive que de l' autre , ele est celz tant solement qui porsivent le champ par devers cele rive . 
Mes se li flevez est deviséz en aucune partie et il s' espant apréz parmi .i. 
champ si que il fet autressi conme .i. 
isle , li chanz est à celui à qui il estoit avant . 
Et se li flevez laise del tot son naturel chanel et il conmence à corre par .i. 
autre lieu , li premiers chanelz est à celz qui porsivent le champ lez la riviere ";" et li noviauz chanelz est d' autretel droiture conme li floves , ce est conmunz . 
Et se li fleves revient en aucun tanz à son premier chanel , et li noviaus chanelz vient derechief à celz qui porsivent les chanz sor la riviere . 
Il est autrement se toz li chanz à aucuns est covers d' yaue , car se ne mue pas la manieres del champ . 
Et por ce , se l' yaue s' en reva , il est aperte chose que li chanz soit à celui à qui il fu premierement . 
Quant aucunz a fet une chose d' autrui matiere , aucun suelent demander li quelz en est sire par naturel raison , ou cil qui a fet la chose , ou cil qui la matiere fu ";" si conme se aucunz fait vin d' autrui crapez ou oile d' autrui olivez , ou froment d' autrui espiz , ou .i. 
vaisel d' autrui or ou d' autrui argent ou d' autrui arain , ou miéz d' autrui miel ou d' autrui vin , ou emplastrez d' autrui medecines , ou une nef ou une huge d' autrui mairrien . 
Et aprés plusor doutes que Sabinz et Procles i amenarent , la moiene sentence noz plot à celz qui quident que , se la chose puet estre ramenee , , , cil qui la fist en soit sirez . 
Et vesci l' exemple : .i. 
vaisiauz qui est forgiéz puet estre ramenéz à une masse d' or ou d' argent , maiz li vins ou li yaue ou li fromenz ni puet paz estre ramenéz à grapes ne à olivez ne as espiz , ne li miés ne puet estre ramenés à miel et à vin . 
Et se aucuns a fet une chose partie de sa maniere et partie de l' autrui , si conme se il a fet miel de son vin et d' autrui miel , ou emplastres de sez mecinnez medecinnez ou dez autrui , ou robe de sa lainne et d' autrui , l' en ne doit paz doter que cil qui à fait la chose ne soit sirez en cest caz , car il n' i a paz mis tant solement sa painne , maiz une partie de la matire . 
Ne porquant , se aucunz a ancoisu en sa robe autrui propre , ja soit ce que la propre est pluz preciouse , ne porquant tot remaint à celui qui la robe est , por ce que la robe fu faite ains que la propre i fut ajointe ";" mais cil qui fu sires de la propre avra action contre celui qui la prist , ou il la porra demander arriere qui qui l' enblast , ou cil qui fist la robe , ou autrez , car ja soit ce que lez choses qui sunt ataintez ne puent pas estre chalongiez , ne porquant eles puent estre demandees arriere as larronz ou as autres qui les porsivent . 
Se lez matierez qui sunt à .ii. 
sunt asamblees et mises en une euvre par la volonté as seigneurs , l' euvre qui est faite de cele asamblee est conmune à l' un et à l' autre , si conme se aucun ont mis ensamble lor vinz ou fondu ensamble lor or et lor argent . 
Et se lez matierez sunt diverses et une chose en est faite , si conme miés est faiz de miel et de vin ou laitonz est faiz d' or ou d' argent , cil meismez drois est tenablez , car l' on ne doute pas que la chose ne soit conmune , en cest caz ";" et se lez matieres sunt asamblees par aventure et ne mie par la volonté as seigneurs , queles qu' eles soient , ou d' une meismez meniere ou de diversez , il noz plest que cil meismez drois soit tenablez . 
Et si le fromenz Tyce est melléz a ton froment , se ce est par vostre volenté , il sera conmunz , car ce qui estoit propre à chascun de voz est mis ensamble par vostre assegement . 
Maiz se ce a esté fait par aventure , ou Tyces asamble son froment au tien sanz ta volenté , il n' apert pas qu' il soit conmunz , car chascuns remaint en sa propre sustance . 
Il n' apert pas que li fromenz soit conmunz pluz que li fouz qui est asambléz de tes bestez et des seuez , et se li uns de voz retient tot cel froment , actionz apartient à l' autre sor la chose , portant conme il i a del sien en froment . 
Cil est contenuz en l' ofice au juge que il regart que li fromenz à chascun estoit et combien il en i avoit . 
Quant aucuns edefie en sa terre d' autrui matiere , l' en entent que il est sirez de l' edefiement , car ce qui est edefié ensuit la nature de la terre . 
Ne porquant cil qui fu premierement sires de la matiere , ne laise pas à estre sires , mais il ne le puet pas chalongier dedenz ce ne plaidier por faire la aporter avant , por la loi des .xii. 
tablez , en coi il est contenu que nuz ne soit constrains d' oster autrui chevron , se il est ajoins en sa maison , ainz en rende au doublez ce que il vaut , par l' action qui est apelee de cheveron ajoint . 
Par non de chevron est entendue tote matiere de coi ediefement sunt fait . 
Et ce a esté porveu que il ne convainne depecier lez edefiemenz . 
Maiz se li edefiemenz est depeciéz par aucune cause , se li sirez de la matiere n' en a eu le pris a dobles , il lez porra lors chalongier et plaidier por faire la aporter avant . 
Et encontre ce , se aucunz edefie de sa matiere en autrui terre , la maisonz soit à celui à qui la terre est . 
Maiz cil qui estoit sires de la matiere en pert en ce cas la proprieté , car l' en entent que ele est estrangie par sa volenté , dés que il savoit que il edefioit en autrui terre . 
Et por ce , ja soit ce que la maisons soit depecie , il ne puent chalongier la matiere . 
Il est certaine chose que , se cil qui a edefié la maison en autrui terre en est en possession , et li sirez de la terre vuet que la maison soit soie , ne il ne paie pas le pris de la matiere et les louiers à celz qui ont faite la maison , il puent estre mis arriere par exsepcion de tricherie , se cil qui edefia la maison porsivoit la terre par bonne foi . 
Quar se il savoit que la terre estoit autrui , l' on li puet dire que il edefia folement en la terre que il savoit bien que ele estoit à autrui . 
Se Tyces a mis autrui plante en sa terre , elle sera soie . 
Et encontre se , se il a mis sa plante en la terre Mene , la plante sera Mene , se la plante a en l' un cas et en l' autre fichiés sez racinnez en la terre . 
Maiz ainz que ele ait fichiéz sez racinnez , ele est à celui à cui ele estoit ainz que ele fust plantee . 
Et ainsiz , dés que la plante fiche en terre sez racinnez , la proprietéz en est muee ";" et se li aubre Mene aprient la terre Tyce et il i fiche sez racinnez , noz disonz que li aubres est Tyces . 
Et raisons ne sosfre paz que l' on entende que li aubrez soit à autre que à celui en cui terre il est enracinnéz . 
Et por ce se uns aubres si est pres des bonnez de .ii. 
chanz et il est racinés en l' un et en l' autre , il est conmunz . 
Par cele meismez raison que les plantes qui sunt racinnees en la terre sunt au seignor de la terre , sunt suen li blef qui i sunt semé ";" autresi conme cil qui a edefié en autrui terre puet estre desfandus par exseption de tricherie . 
Selonc lez chosez que noz avons dites , se li sires del champ li demande l' edefiement , se puet desfendre cil qui a semé autrui terre à ses despanz . 
Lez laitres d' or sunt à celz qui li parchemins est , autresi com les choses qui sunt edefies et semees en terre sunt au seigneur de la terre . 
Se Tyces a escrit en ton parchemin .i. 
yne ou unez itroites ou une orison , Tyces n' est paz sires de celle euvre , mais tu . 
Maiz se tu demandez à Tyce tes livres ou ton parchemin ne tu n' es pas aparilliéz de paier lui le pris de l' ecriture , il s' en porra desfendre par exception de tricherie , se il en entra en possession par bonne foi . 
Se aucunz a point en autrui table , li un quident que la table soit à celui qui fist la pointure , et il est avis as autres que la pointure quele qu' ele soit est à celui qui la table estoit , maiz il noz samble mielz que la table soit à celui qui fist la pointure ";" car il seroit laide chose que la pointure à .i. 
tres bon poindeur suist fuist le seigneur d' une povre table ";" et por ce , se li sires de la table la porsiet toute painte et cil qui l' a painte la demande ne il ne vuet pas paier le pris de la table , il porra estre mis arriere par exception de tricherie . 
Et se cil qui l' a point la porsiet , il convient que porfitable actions soit donee au seignor de la table contre lui , et en cest cas , se il ne paie le pris de la painture , il porra estre mis ariere par exception de tricherie , se cil qui l' a point la porsieut par bonne foi . 
Et il est aperte chose que se cil qui point la table ou autrez la porsiet par male foi , actionz de larrencin en apartient au seignor . 
Se aucunz achate .i. 
champ par bonne foi de celui qui n' en estoit paz sires mais il quidoit que il en fust sirez , ou il l' a receu de lui par bonne foi en don ou par aucune droite cause , il noz plest , par naturel raison , que li fruit que il en a receu soient sien por sa cortiveure et por sa painne . 
Et por ce , se li sires dou champ vient avant et il le chalonge , il ne puet pas plaidier o lui por le fruit que il en a receu , quil sunt dezpandu . 
Maiz ce n' est pas otroié à celui qui a porsiz autrui champ à son esciant ";" et por ce sera il constrains de rendre les fruis et le champ . 
Cil a qui li usuaires del champ apartient n' est par faiz sires des fruis se il ne les a receuz ";" et por ce , se il muert ains qu' il ait recoilliz lez fruis , ja soit ce que il soient meur , il n' apartient pas à ses oirs , ains sunt aquis au seignor de la propriété . 
Et pou s' en faut que ce n' est dit del cortiveor . 
Li foon sunt conté es fruiz des bestez autressi conme li laiz et la lainne . 
Et por ce li aignel , li cheverel et li veel et li porcel sunt déz que il sunt né à celui qui a l' usuaire dez bestez . 
Li enfant à la serve ne sunt pas del fruit , il apartienent dont au seignor de la proprieté ";" car il sambloit male chose que uns hom fust fruis por ce que tuit li fruit des chose sunt coilli por causez dez homes . 
Maiz se aucuns a l' usuaire d' un fon , il doit metre des foonz en lieu des bestez qui sunt mortez , ";" doit il planter autres , car il doit par droit cortiver les choses et user conme prodom . 
Li saint empereres Adrianz ensevi le naturel droit et otroia que li tressors que aucunz treve en sa terre soit à celui qui le treve . 
Et se aucuns le treve en autrui terre par aventure et sanz proveance , il otroia que la moitiés en soit à celui en qui terre il est trovéz et la moitiés à celui qui le treve . 
Et se aucunz le treve en la terre l' empereor , il est establi que la moitiéz en soit à l' empereor et la moitiéz en troveor . 
Et à ce s' acorde que se aucuns le treve en conmun leu ou en lieu qui apartiegne à la borse l' empereor , la moitiéz an soit soie et la moitiéz à la cité ou à la borse l' empereor . 
Noz aquerons lez choses par droit naturel quant elez noz sunt livreez , car il n' est rienz qui pluz s' acort a droit naturel que faire la volenté au seignor qui vuet que sa chose soit baillie à autre . 
Et por ce , de quel maniere la chose corporel soit , se ele puet estre baillie et cil qui en est sirez la baille , ele est estrangie . 
Les possissions que aucunz tient dont par treuz sunt estrangez en ceste meismez meniere ";" les possessionz que l' on tient par treu sunt celez qui sunt es contrees et il n' a nule disferance par nostre establissement antre les et celes de Lombardie . 
Et se lez choses sunt bailliez par cause de don ou par aucune autre droiturel cause , elez sunt estrangiez sanz nul doute . 
Cellez qui sunt vandues et livrees ne sunt paz aquitees à l' achateur , se il ne paie au vendeur le pris ou se il ne l' en fait satisfacion en autre maniere , si conme par plegez ou par gage . 
Et ce est contenu en la loi des .xii. 
tablez ";" ne porquant l' on dit que ce avient par le droit naturel . 
Maiz se cil qui vandi la chose se tient à ce que li acheteres li covenance loiaument , l' on doit dire que la chose est maintenant à l' achateor . 
Ne il n' a point de disferance se li sirez baille à aucun sa chose ou .i. 
autre à qui la possessions en est otroié li baille par sa volenté . 
Et par ceste raison , se aucunz a baillié à aucune franche aministracion de totez sez besoingnez et cil aminnistrerez vant aucunez dez choses son seignor et il la livre , ele est à celui qui la reçoit . 
Il avient aucune fois que une volantéz , sanz livrer la chose , sosfist à estrangier la , si conme se aucuns te vent ou il te donne la chose que il te presta ou que il te bailla à garder . 
Car ja soit ce que il ne la te baillast paz por cause de don ne de vente , ne porquant , dés que il vuet que tu la taingnez en tel maniere , la proprietés en est toie , aussi bien conme se il le t' eust baillie en cel non . 
Et se aucunz a mis ses marcheandises en une chambre et il lez vent et baille à .i. 
acheteur lez clez de la chambre , il li baille lez proprietéz des marcheandises . 
Et aucune fois avient que la volentés au seignor que il a envers personne qui n' est pas certainne li donne la proprieté de sa chose , si conme quant .i. 
sires gete en une grant asamblee d' omez .i. 
faisel de lances et ne set pas laquelle chascuns doit avoir , ne porquant il vuet que chascune que cil porra avoir soit siue : dés que chascuns en prent .i. 
, si en est il sirez . 
Et par ceste raison apert il veritéz que se aucuns degerpist sa chose et .i. 
autres la prent , ele est maintenant seue . 
La chose est gerpie que li sirez laise par tel pansee que il ne vuet que ele soit pluz seue , et por ce laise il maintenant à estre en sirez . 
Mais il est autrement dez chosez qui sunt getees en tempeste de mer por cause d' alegier la nef , car eles sunt tozjors à lor seigneurs , por ce que il est aperte chose que il ne les getent pas par corage que il ne vuellent que elez soient leur , maiz por garder de peril elz et leur nef . 
Et por ce , se la force de la mer les enmaine à la rive et aucunz les prent por corage d' avoir les de gaaing , il fet larrencin . 
Et il est prest que autresi de ceste chose , conme de ce qui chiet à aucun qui chevauche si que il n' en set rien . 
Cist titres est des choses qui ne sunt pas corporex . 
En sor que tot , lez unez des choses sunt corporelz et lez autrez ne sunt pas corporelz . 
Lez chosez corporelz sunt celez qui puent estre atouchiez par lor nature , si conme terre , home , robe , ors et argenz et plusors autres chosez qui ne porroient paz estre nombrees . 
Lez choses qui ne sunt pas corporelz sunt celez qui ne puent estre atouchiez et telez sunt celez sunt celez qui ne puent estre en droiture si conme heritagez , usuairez , usaiges et obligemenz quel que il soient . 
Ne l' en ne doit pas faire force en ce que chosez corporelz sunt contenuez en heritage , car li fruit qui sunt receu del champ sunt corporel , et ce qui noz est deu par aucun obligement en corporel si conme chanz , sers et deniers ";" mais la droiture de l' eritage , et la droiture dou serf d' aucune chose , et la droiture d' aucun obligement ne sunt pas choses corporelz . 
En cel nombre sunt lez droiturez dez possessionz de chascunz et de celez dez cités , qui sunt apelees servise . 
Cist titrez est des droitures des possessionz . 
Les droiturez dez possessionz des chanz sunt cestez : sentiers , charriere , voie , duis d' eve . 
Sentiers est la droiture que aucunz a d' aler par autrui champ sanz mener beste . 
Charriere est la droiture de mener i beste en charrete . 
Cil qui a dont santier n' a paz charriere , mais cil qui a charriere a santier et en puet user sanz mener i beste . 
Voie en droiture d' aler par autrui champ et de mener i beste ou charrete , car voie contient en soi et sentiers et charriere . 
Doiz d' eve est la droiture de mener eve par autrui champ . 
Li servise dez possessionz dez citéz sunt joint as edefiemenz et il sunt dit des citéz por ce que noz apelonz toz edefiemenz possessionz des citéz , neis se il sunt fet an la voie . 
Li servisez des possessionz des citéz sunt que li un des voisinz sonnent le marrien à l' autre , et que il lise à l' un des voisinz à metre sa solive suz le mur à l' autre , ou que aucunz reçoive sor sa terre ou suz sa maison le degout de la maison son voisin , et que aucuns se gart d' edefier sa maison en tel maniere que ele nuise à la lumiere de la maison son voisin . 
Aucun quident par droit que l' on doie conter es servises des possessionz des chanz la droiture que aucunz a de puisier eve par desuz autrui terre et d' amener i ses beste à l' eve , et la droiture de paistre sez bestez et de cuire chauz et de fouir pierres en autrui terre . 
Et ces choses sunt apelees servisez de possessions por ce que elez ne puent estre establiez sanz possessionz , car nuz ne puet aquerre possessionz de chanz ne de citéz fors cil qui a possessionz , ne nuz ne le puet de voir , fors cil qui a possession . 
Se aucunz veut establir à son voisin aucune droiture , il le doit faire par covenances d' une part et d' autre ";" et aucunz puet en son testament condanpner son oir que il ne face sa maison si haut que ele nuise à la maison son voisin , ou que il suesfre que il mete sa solive suz son mur , ou que li gouz de sa maison chaie sor sa terre , ou que il li sosfre à avoir parmi son champ sentier ou charriere ou doiz d' eve . 
Cist titrez est d' usuaire . 
Usuairez est la droiture que aucuns a d' user autrui chosez , sauve la sustance des chosez . 
Et ceste droiture est en chose corporel ";" et quant la chose faut , il covient que la droiture faille . 
Usuaires est departis de la proprieté , et ce avient en plusors menierez : si conme quant li usuairez d' une chose est laisiéz à aucun , car li oir a la nue proprieté , et cil a l' usuaire à qui il est laisiéz ";" encontre ce , se il laise le champ sanz l' usuaire , cil à qui il le laisa en a la nue proprieté et li oirs en a l' usuaire , et il puet laisier à l' un l' usuaire et à l' autre la proprieté sanz l' usuaire . 
Et se aucunz vuet doner à .i. 
autre usuaire sanz testament , il doit faire par convenancez d' une part et d' autre . 
Et que lez proprietéz ne fussent toz jors sanz preu , se li usuairez an fust departiz à toz jors , il noz plot que li usuairez faillist en certainez manierez et revenist à la proprieté . 
Usuairez est establis ne mie tant solement en terrez ne en maisonz , mez en sers et en bestes et en autrez chosez , fors en celez qui sunt gastees par user en ";" quar icelez choses ne reçoivent usuaire ne par le droit naturel ne par le droit citeain . 
Et en cest nombre sunt vinz , oilez , fromenz , robez ";" et aprés ces chosez sunt denier nombré , car pou s' en faut que il ne faillent par usaige quant l' on les mue sovent . 
Mais li senaz juja por cause de porfit que li usuaire de tez chosez puent estre establi si que cautions soit donee au seigneur de la proprieté que elez li seront randuez quant li usuaires faudra . 
Se li usuaires de deniers est donc laissiéz , il sunt baillié à celui à qui il est laissiéz à faire conme del suen , il doit doner causion de randre autretant de deniers quant li usuairez faudra en aucune maniere . 
Lez autrez chosez soient bailliéz à celui à qui li usuairez en est laissiéz , si que elez soient seuez , maiz elez soient avant proisiez , et il doint caution de randre autretant de deniers com eles seront prisiez quant il morra ou quant li usuaires faudra en autre maniere . 
Li senaz n' establit dont pas usuaire de telz chosez , car il ne pooit mes establir autresi conme usuaire par caution . 
Usuaires est finéz se cil à qui il fu donéz le quite au seignor de la proprieté , car se il le cuite à .i. 
autre , ce ne vaut rien ";" et se cil qui a l' usuaire d' aucune chose en aquiert la proprieté , que l' en apele confremement , il est certaine chose que la droiture de l' usuaire faut . 
Se lez maisons de coi aucunz a l' usuaire ont esté arses ou elez sunt chaoitez par terre moite ou par lor mavestié , il convient que li usuairez faille ne il n' est paz puiz deux à celui qui li avoit avant . 
Usuairez est finéz par la mort à celui qui il estoit establi et par les .ii. 
greignors amenuisemenz de chief . 
Quant usuairez est toz finéz , il revient à la proprieté , et li sirez de la proprieté conmence de cel tenz à avoir en la chose pleniere poesté . 
Cist titres est de nu usaige . 
Ou usaiges seut estre establiz en cele meismez meniere en coi usuairez est establiz , et si est finéz par celez meismez menierez par coi usuairez est finéz . 
Maiz il a mains de droiture en usaige que en usuaire , car cil qui a le nu usaige d' un champ n' i a fors tant sanz pluz que il use des herbez et des pomez et des flors et des autres chosez à ce que mestier li est chascun jor ";" et il li list à demorer en champ tant sanz pluz conme il puet demorer sanz faire mal au seignor et sanz empaiechier celz qui cortivent le champ , ne il ne puet vandre ne donner ne louer à .i. 
autre la droiture que il i a , mais cil qui a l' usuaire puet faire totes ces chosez . 
L' on entant que cil qui a l' usaige d' unne maison i a tel droiture que il seuz i puet habiter ne il ne puet pas baillier à autre cele droiture , et à paines a il esté receuz que il li lise à herbregier i .i. 
hoste ";" maiz il ait pooir d' abiter i o sa fame et o sez enfanz et o cels que il a franchis et o lez autres franches personnes de coi il use mains que de sez sers . 
Et il est covenable chose que , se li usages d' une maison apartient à une fame , il lise hà habiter li otot son mari . 
Et cil à qui li usages dou serf apartient puet user tant solement de son servise , ne il ne li est otroié en nule maniere que il baut à autre sa droiture , et cil meismez drois est en .i. 
jugement . 
Et se li usages d' un fouc de brebis est laissiés à aucun , il ne puet pas user del lait ne des agniauz ne de la lainne , car ce sunt li fruit , mais il puet user de fienz à fienbrer sez chanz . 
S' abitacionz est laisie à aucun en establie en aucune maniere . 
Il n' apert que ce soit ne usaigez ne usuairez , ains est autresi conme une droiture toute propre . 
Et noz avons premis por le profit dez choses , selonc la sentence Marcel , à celz qui ont habitation que il en puissent user en louer la à autre . 
Il noz sosfise que noz avons ci dit dez servises et d' usuaire et d' usaige et d' abitacion . 
Noz traiteronz dont d' iretagez et d' obligemenz en lor lieuz . 
Noz avons dit aucune some en quel maniere choses sunt aquisez par le droit as genz , or voionz conment eles sunt aquisez par le loial droit et par le chiteain . 
Cist titres est de celui qui achate par bone foi la chose de celui qui n' en est pas sires . 
Il avoit esté establi par le droit citain que se aucuns achetoit un chose par bonne foi de celui qui n' en estoit pas sirez , que il cuidoit qu' i en fust sires , ou il l' avoit receu de lui en don , ou par aucune droite cause , se cele chose fust movable , ele fust seue en totes terres se il la tenist .i. 
an , et se ele fust movable , il li covenist tenir jusque à .ii. 
anz ainz que il le guaaingnast par longue tenue en Lombardie tant solement , que les seignoriez des choses ne fussent en doute . 
Et por ce que ce estoit establi et li ancien quidoient que li devantdit tant sosfisassent as seignors à enquerre lor chosez , une millor sentence noz plot , que li seignor ne perdent lor chosez en pou de tens et que ce ne soit pas encloz en certain leu . 
Et por ce noz feimez sor ce .i. 
establisement en coi il est contenu que lez choses muablez soient guaaingnies par longue tenue de iii. 
anz , et celez qui ne sunt pas muables par pluz lonc tanz , ce est par .x. 
anz antre celz qui sunt present , et par .xx. 
antre celz qui ne sunt pas present . 
Et en ce meismes menieres soient aquisez les seignories dez choses par possession , ne mie tant solement en Lombardie , mais en totes les terres qui sunt govrenees par nostre empereres . 
Mais aucune foiz avient que se aucuns porsuit par bonne foi une chose tres longuement , nule longue tenue ne la puet faire soie , si conme se il porsiet franc home ou chose sainte ou relegieuse ou serf fuitif . 
Lez chosez emblees et celez qui sunt porsisez à force ne puent paz estre gaaignies par longue tenue , . 
Et ce qui est dit par la loi desfent que les choses qui sunt emblees ou porsises à force ne puissent estre guaaingnies par longue tenue n' apartient pas à ce que li lerres qui porsiet une chose , car autre raisons lor tot à conquerre la , ce est ce que il la porsient par mal foi : mais nus autres n' a pooir de guaignier la par longue tenue , ja soit ce que il l' ait achetee par bonne foi ou receue en autre meniere droiturel de celui qui l' avoit emblee ou qui la porsivoit par force . 
Quar cil fet larrencin qui vant chose qu' il set bien qui est autrui , ou qui l' a baillie par autre cause . 
Maiz non porquant il est aucune foiz autrement , quar se li oirs vant ou done à aucun par bonne foi la chose qui avoit esté prestee au mort , ou louee ou baillie en garde , et il quide que ce soit de l' eritage , ou il l' a donee an doaire , il n' est paz doute que cil qui la reçoit ne la puise guaagnier par longue tenue , car cil qui li bailla la chose ne l' avoit paz par larrencin , car li oirz qui la vendit par bonne foi conme seue n' i fist pas larrencin . 
Et se cil à qui li usuaires d' une serve apartient quide que sez anfes soit siens et il le vent ou il le donne , il ne fet paz larrencin , car larrencins n' est paz faiz sanz ouvrage d' embler . 
Et il puet avenir en autres menierez que quant aucuns baille à .i. 
autre autrui chose sanz vice de larrancin , cil à qui ele est baillie la puet guaingnier par longue tenue . 
Cist drois s' eztent bien as chosez qui ne sunt paz muablez , si conme se aucuns porprent sanz force la possession d' un liu por ce que cil qui en est sires est fors del païz , ou por sa negligence , ou porce que il est mors sanz oirs , car ja soit ce que il porsiet le champ par bonne foi , de coi il set bien que il est atenu , ne porquant se il le baille à autre qui le reçoit par bone foi , cil le porra gaaignier par longue possession , car il n' a paz receu chose emblee ne chose qui est esté porsise par force . 
Et la sentense à aucun des anciens est abatue , qui quidoient que larrencins fust faiz del champ ou del liu ";" et l' on a porveu par les establisemenz as princez à celz qui porsient les choses qui ne sunt paz muablez , que longue possessionz et de coi l' on ne doute paz ne lor puisse estre tolue . 
Et aucune foiz avient que chose emblee ou porsise par force puet estre guaaignie par longue tenue , si com se ele revient par tel maniere en la poesté son seignor , car lors en est ostéz toz li vicez et la langue tenue li vaut . 
Chose qui aparteigne à la borse l' empereor ne puet estre guaaingnie par longue tenue ";" mais par puissant escrit que quant li bien sunt escheoit à la borse l' empereor et il ne li est pas encor denoncié , se aucunz en achate une chose par bonne foi et ele li est livree , il la puet gaaignier par longue tenue et ainsiz l' escrirent li empereor Pius et Sevoirs et Antonins . 
Et l' en doit savoir au darenier que la chose doit estre tele que ele n' et nule vice en li , à ce que cil qui l' a achetee par bonne foi ou qui la porsiet par autre droite cause la puisse guaaingnier par longue tenue . 
Erreurs de fause cause ne dome pas longue tenue , si conme se aucuns quide que il ait acheté ce que il n' a paz acheté et il le porsiet , ou se il porsiet autresi conme par don ce qui ne li a pas esté donné . 
La longue possession que il avoit conmencié à valoir au mort est contenue à son oir et à celui qui a la possession de sez bienz , ja soit ce que il sache bien que li chanz soit autrui . 
Se li mors n' ot droitures conmencement de possession , nostre establisemenz vaut à son oir ou à celui qui a la possession de sez bienz , ja soit ce que il n' en sache rien . 
Et li empereor Sevoir et Antonin escristrent que il covient autresi garder que li tanz de la longue tenue soient continué entre le vendeur et l' acheteur . 
Il est contenu el banissement au saint empereor Marc que cil qui achate autrui chose de la borse l' empereor la tient .v. 
anz apréz ce que ele li est vandue se li sires de la chose la demande puiz , il puet estre mise arriere par exception . 
Li establisemens à l' empereor Zenon a bien porveu à celz qui reçoivent aucune chose de la borse l' empereor par vante ou par don ou par aucunne droiture tytre , si que il soient maintenant seur et vainqueor se il en mevent plet ou il en est esmeus contre elz . 
Il lise à celz qui quident que aucunnez actionz lez aparteignent por les choses qui sunt donnees ou enguagies ou vandues que il en movent plet contre nostre saint tressor jusqu' à .iiii. 
anz . 
Et nostre sainz establissemenz que noz avons fait novelement establi de celz qui reçoivent en dons aucune chose de noz ou de la noble empereris ce meismez qui est contenu es devanz dis establissemenz des choses qui sunt estrangiez par la borse l' empereor . 
. 
ens manieres de dons sont , car li un sunt fait par cause de mort et li autre ne sunt pas fet par cause de mort . 
Donz qui est faiz por cause de mort est cil qui est faiz por sozpeçon de mort , quant aucunz donne une chose en tel maniere que , se il muert , il soit à celui qui la reçoit , et se il garist il ait arriere sa chose , ou se il se repent del don , ou se cil à qui il done muert avant . 
Cist don qui sunt fet por cause de mort sunt ramené par toutez chosez à meniere de laiz . 
Car por ce que li sage home doutoient savoir mon se ce estoit donz ou laiz , et il i avoit signe de l' une et de l' autre cause , et li un l' amenoient à une maniere et li autre à une autre , noz avonz establi que il soient en toutez choses samblablez à .i. 
laiz , et il soit ainsiz conme nostre establisemenz le confrema . 
Et à une somme sonmez , donz por cause de mort est quant cil qui done la chose vuet mielz que ele soit seue , se il vit , que à celui à qui il la donne ";" et si viaut mielz que cil à qui il la donne l' ait que sez oirs . 
Autre don sunt qui sunt fait sanz nule pansee de mort que noz apelonz entre lez vis , qui ne sunt paz aconpaignié as laiz , et se il i sunt parfait , il ne puent pas estre rapelé . 
Il sunt parfait quant li doneres esclaire sa volenté par escrit ou sanz escrit , et nostre establissemenz voit que il coveigne que la chose qui est ainsiz donnee soit baillie autresi conme cele qui est vandue , si que se ele n' est baillie et li donz ait force pleniere parfaite , et il coveigne par force que li donneres li baut . 
Et por ce que li prince qui furent ça en arriere voloient que li don fussent confremé par escrit se il valoient pluz de .c. 
solz , nostre establisemenz crut la quantité dusqu' a .vc. 
solz et vot que tel don fussent establi sanz escrit . 
Et aucun don sunt que il ne covient pas confremer , ains ont an soi pleniere fremeté . 
Et noz avonz trové par desuz ce plusors chosez qui donent as donz pleniere fremeté , et toutez choses puent estre conquillies par noz establisemenz que noz avonz devant proposéz . 
Ne porquant , l' on doit savoir que , ja soit ce que li don sunt tres plenier , ne porquant se cil a qui il sunt donné ne sunt tel conme il doivent envers les donneurs , noz avonz donné par nostre establissement as donneurs congié de rapeler les donz por certainnes causez , que cil qui ont donné lor choses autres ne sosfrent tort ou damage par ceuz à qui il les ont donnees selonc lez menierez qui sunt nombrees en nostre establissement . 
Une autre meniere de donz est entre les vis , de quoi li ancien sage home ne savoient rien . 
Maiz li saint prince qui puis ont esté l' amenarent avant , qui est apeléz dons devant noces ";" et ceste meniere de donz soit lor tenables quant li mariagez sera asambléz , , et telz dons n' estoit nule foiz fez aprés le mariage . 
, Li sainz empereres Justinianz nostre peres octroia que , se aucune tel chose avient , li donz devant noces puise autresi estre creus puiz que li mariagez est asambléz , maiz lors n' estoit paz li donz covenablez por ce que li donz estoit apelés devant noces , qui ainsiz pooit estre creuz aprés les noces . 
Mais nouz , qui volonz plenterement espondre les establisemens et que li non s' ensievent as chosez , avonz establi que tel don ne soient paz creu tant solement , ainz puissent estre fet tout de novel , puiz que li mariage sunt asamblé et ne soient paz puis apelé devant noces , mais puiz noces ";" et ensievent en ce lez doairez , que autresi conme li doaire ne sunt pas creu tant solement apréz le mariage , ains sunt donné et establi tot de novel , puissent li don qui sunt donné por noces estre creu et establi tot de novel , non paz tant solement devant le mariage , maiz aprés . 
Une autre meniere de conquest citeain estoit jadiz par droiture d' eschaiement qui estoit tele : se dui home avoient .i. 
serf conmun et li uns li donnoit franchise , ou en testament ou en autre meniere , il en perdoit sa partie en cel caz et ele escheoit à son compaignon . 
Maiz por ce que ce estoit mauvaise chose par exemple que li serf n' eust pas la franchise et que li seigneur qui estoient pluz humain i eussent domage , et cil qui estoient pluz cruel i guaeingnassent , noz vosinmez amender ce par nostre establissement conme chose plainne d' envie . 
Et trovanmez une voie par coi li uns et li autres des conpaignonz puisse user de nostre begnefice , et la franchise vaille à celui à qui ele est donnee por coi il est aperte chose que li ancien maistre de loi establirent plusors chosez contre les conmunes riulez , et cil qui a donné la franchise vaille , à celui à qui elle est donnee , por coi il est aperte chose que li ancien maistre de loi establirent plusors choses contre les conmunes riulez , et cil qui a donné la franchise s' esjoïse , por ce que ses donz est establez et li autres n' i ait nul damage , ainz ait le priz de tel partie conme il avoit el serf , selonc ce que noz avonz jugié . 
Cist titres est que li hom ne vande le doaire sa fame . 
Il avient aucune foiz que cil qui est sires de la chose ne la puet pas estrangier , et cil qui n' en est paz sires a pooir d' estrangier la . 
Car il est dezfandu par la loi que Yuliuz fist que li maris ne vande maugré sa fame le champ qui li a esté donnéz à doaire , ja soit ce que il est suenz , et que il li est donnéz par cause de douaire , maiz nos amendanmes cele loi et l' amenanmes en millor estat . 
Et por ce que la loi avoient lieu es choses qui estoient en Lombardie tant solement et desfendoit lez ventes qui estoient faitez malgré as famez et que elez ne fussent engaigiez , noz meimes remande en l' une et en l' autre chose si que li estrangemenz soit desfenduz es choses qui sunt en autrez contrees que en Lombardie , et li obligemenz autresi , si que li unz ne li autres ne puisse paz estre faiz , ja soit ce que lez famez s' i asentent , que la fragilités as famez de lor nature ne lor tot à damage de lor sustance . 
Et encontre ce , li creancier puet bien vendre le gaige quant il est mis en covenant , ja soit ce que la chose n' est paz seue , maiz il apert par aventure que ce soit porce que l' on entant que li gaiges est vanduz par la volenté au deteur qui mist en covenant dez l' enconmencement que li guages fust vandus se li denier n' estoient randu au creancier . 
Maiz conselz a esté mis par nostre establisement que li creancier ne soient enpaiechié de porsievre lor droiture et que il n' apert que li deteur perdent por noiant la seignorie de leur chosez , et certainne maniere a esté mise par coi li gage puissent estre vandu , et l' on l' a porveu assez bien à chascunne partie , ce est au deteur et au creancier . 
Noz devonz ore estre amonnesté que cil ou cele qui sunt dedenz aage ne puent estrangier nule dolor chosez sanz l' autorité à celui qui les a en garde , et porce , se il preste à aucuns deniers sanz l' autorité à celui qui lez a en garde , il n' i conquiert nul obligement , car li denier ne sunt paz à celui qui lez reçoit , et por ce puent li denier estre chalongié se il sunt en aucun leu . 
Maiz se li denier que cil qui est dedenz aage a prestéz sunt dezpandu par bonne foi , il puent estre demandé arriere , et se il sunt despandu par male foi l' on en puet plaidier por faire lez amener avant . 
Maiz toutez choses pueent estre donees par droit à celui ou à cele qui sunt dedenz aage sanz l' autorité à celui qui lez a en garde . 
Et por ce , se unz deteurs paie à celui qui est dedenz aage ce que il li doit , il est mestiers que il ait l' autorité de celui qui l' a en garde , et se il li paie autrement , il n' en sera paz quitez , maiz ce a esté establi par aperte raison l' establisanmant que noz envoianmez as avocas de Cesaire par l' amonestement Tribunian , haut home et questeur de nostre saint palaiz , en coi il fu ordonné que il lise à celui qui à orfelin esgarde , que il reçoit et pait les detez à l' orfelin par la sentence au juge sanz nul damage . 
Et quant ce sera fait , se li jugez pronunce que li deteur à l' orfelin paie ce que il doit à celui qui l' a en garde et il li paie , il soit plenierement aquités par cele paie . 
Et se li paiemenz est faiz autrement conme ci que noz avons ordonné , se li orfelins a ses deniers sez ou il en est faiz pluz riches et il demande encore sa dete , il porra estre mis arriere par exception de tricherie , maiz se il li a despandu malement ou il li ont esté emblé , exceptions de tricherie ne vaudra rienz au deteur , ne por ce paiement ne remandra paz que il ne soit condenpnéz à paier les , por ce que il a paié folement sanz l' autorité à celui qui l' avoit en garde et n' a pas paié selonc nostre ordonnement . 
Et encontre ce , cil et celez qui sunt dedenz aage ne puent paz paier lor detez sans l' autorité à celui qui les a en garde , car ce qui est paié n' est pas à celui qui le reçoit , car il ne lor est otroié que il metent nule de lor chosez hors de lor mainz sanz l' autorité à celui qui les a en garde . 
Cist titres est de celz par qui noz aqueronz aucunne chose . 
. 
Aucune chose noz est aquise ne mie tant solement par noz meismes , mais par celz qui sunt en nostre poesté , et par les sers an coi noz avonz l' usuaire , et par noz sers et par autrui sers que noz porseons par bonne foi . 
Voions donz pluz legierement en chascunne de ces choses par soi . 
Il estoit dont jadis ainsiz que li enfant que li pere avoient en lor poesté quel que il fussent , ou fil ou fillez , aqueroient à lor peres tot ce qui venoit à elz par aucune maniere , fors sanz pluz les chastiauz que il conquestroient par chevalerie , sanz nule autre distincion . 
Et ce estoit fait pardurablement , si que il lisoit au pere que il donnast ce qui estoit aquis par .i. 
de sez enfanz à l' autre ou à .i. 
estrange , ou qui il la vendist et baillast , si conme il vosist . 
Maiz il nos sambla que ce n' estoit paz humainne chose , si feismes .i. 
general establissement par coi noz espargnames et gardanmez az enfanz et as peres l' onor qui lor est deue . 
Noz confremanmez donc que se li enfant conquierent aucune chose par le chatel lor pere , se soit tot aquiz au pere selonc l' ancienne forme , quar ce n' est nus tors se ce qui est parti dou chatel au pere revient a lui ";" et se li fiz aquiert acune chose par autre cause , li perez en avra l' usuaire et li filz en avra la seignorie , que ce que il a aquis par sez travauz et par proesce fortune ne vaigne à autre et li tort à corroz . 
Et noz avonz establi el cas en coi il soloit ainsiz estre que quant li perez metoit son fil hors de son bail , il avoit congié par les ancienz establisemenz de retenir , , la tierce partie dez choses qui ne sunt pas aquisez au pere par le fil , autreci conme se il prist loier por metre le hors de son baill ";" et il n' estoit paz humainne chose que li fiz perdit une partie de ses chosez por estre mis hors de bail , et que l' onor qui li est avenue par ce que il est fais de sa droiture descroise par l' amenuissement de sez chosez . 
Et por ce avonz noz establi que li peres qui pooit retenir la tierce partie de la seignorie des choses retaingne la tierce partie , non paz de la seignorie , maiz de l' usuaire , ainsiz remandront au fil toutes ses choses et li peres en sera pluz riches quant il avra la tierce partie de l' usuaire . 
Et ce noz est aquis qui a esté baillié à noz sers et ce qui lor a esté convenancié , ou que il aquierent par aucune autre cause ";" et ce noz eschiet sanz nostre seu ou malgré nostre . 
Quar li sers qui est en nautrui poesté ne puet avoir nule chose qui soit seue , et se il est faiz oirs à aucun , il ne puet recevoir l' eritage se par nostre conmandement non , et se il reçoit par nostre conmandement , l' eritage est aquiz à noz , autresi conme se noz meismez fuissiemez fait oir ";" autresi noz est lais par elz . 
La proprietés ne noz est pas aquise tant solement par celz qui sunt en nostre poesté , maiz la possessionz , car de quel choze que il conquierent la possession , noz la porsevonz , et por ce noz est aquis par elz saisine et possessionz de lonc tanz . 
Il noz plet ainsiz des sers en coi nos avonz l' usuaire tant solement que quanque il aquierent de nostre chatel ou de lor paine soit nostre , et ce que il conquierent par autres causez soit à celui qui a la propriété en elz . 
Se cil sers est faiz hoirs d' un heritage ou .i. 
laiz li est laissiéz , ou aucune chose li est donnee , ele n' est pas à celui qui a en lui l' usuaire , maiz à celui qui en a la propriété . 
Et ce meismez noz plest de celui qui noz porseons par bonne foi , qui que il soit , ou franz ou autrui sers ";" et ce qui noz plest de celui qui en a l' usuaire noz plet de celui qui le porsiet par bonne foi . 
Ce qu' il aquiert dont autrement que par ces .ii. 
causez apartient à lui se il est franz , ou à son seigneur se il est sers . 
Mais quant cil qui porsiet serf par bonne foi l a tant porsis que il l' a guaaingnié par longue tenue , por ce que il est fez sires en ceste meniere , il puet conquerre par lui ce que il aquiert par toutes causez . 
Cil qui a l' usuaire ne le puet gaaingnier par longue tenue , premierement por ce que il ne le porsiet paz , ainz a la droiture d' usuaire sanz plus , et aprés por ce que il set bien que li sers est à autre . 
La proprietés de la chose ne noz est pas aquise tant solement par lez sers en coi noz avons l' usuaire ou par celz que noz porseonz par bonne foi , ou par franche personne qui il noz sert par bonne foi , mais par la possessionz . 
Et noz parlonz en toutes ces personez selonc la disfinicion que noz avonz dite avant . 
Autresi est se il ont aquise possession par nostre chatel ou par lor paine . 
Il apert dont par cez choses que rienz ne noz puet estre aquise par nule cause par les franz homes qui ne sunt pas sozmis à nostre droiture , et que noz ne porseons par bonne foi ne par autrui sers a en qui nos n' avons pas l' usuaire , et ce est ce que l' on dit que rienz ne puet estre aquis par estrange persone , fors ce qui noz plest qui soit aquis par franche persone , si conme par procureur , non pas tant solement à ceuz qui sevent maiz à celz qui ne sevent paz , selonc l' establisement au saint empereur Sevoir . 
Et par ceste possession en puet estre aquise la seignorie , se cil fut sirez de la chose , qui ou em bailla la possession ou longue tenue , se il n' en fu pas sirez . 
Il noz convient que noz aionz amonesté jusques ci conment chascunne chose noz soit aquise , car la droiture de noz est aquise autreci conme les autres chosez . 
Noz raconterons pluz covenablement aprés comant les choses noz sont laisiez , que li mors conmande à son oir que il noz rande . 
Or voions dont en quel maniere chose noz est aquise par université : se voz estes donc fais oirs à aucun , ou voz demandéz la possession de sez biens , ou se voz l' avoés à fil , ou si bien vos sunt baillié por cause de garder les franchisez , toutes ces ses chosez vienent à vouz . 
Voions dont premierement des heritagez , de coi la condicionz est double , car heritages apartient à voz ou par testament ou sanz testament . 
Et il covient premierement veoir de celz qui noz apartienent par testament . 
Et por ce est il mestiers que nos espontions le conmencement d' ordoner testament . 
Cist titres est des testamens . 
Testamenz est apeléz por ce que ce est tesmoingnemenz de la pancee à celui qui le fait . 
Maiz que nule chose de l' ancienneté ne soit mesconneue , l' on doit savoir que .ii. 
menieres de testament furent jadis en usage , de coi li unz estoit fais en pais et en oiseuse , et li autres estoit faiz quant on devoit aler em bataille . 
Et apréz vint une autre maniere de testamenz qui estoit faiz quant on metoit aucuns hors de bail , autresi conme par une fainte vente . 
Cist testamenz estoit fez par devant .v. 
tesmoins de citeainz de Rome , qui que tuit estoient en aage d' omme , et par devant celui qui faingnoit que il achetoit celui que l' on metoit hors de bail . 
Maiz les .ii. 
premieres manieres de testament sunt desacostumeez dés le tanz as ancienz et , ja soit ce que la darreniere a duré pluz longuement , non porquant ele a ja laissié en partie à estre en usage . 
Mais les devant ditez manierez de testamenz estoient raportees au droit citeain , et aprés fu establi par le banissement au prevost une autre forme de faire testament en coi il covenoit que nuz fust mis hors de bail , mais li saiel as .vii. 
tesmoins i sosfisoient , quar li seel as .vii. 
tesmoinz i estoient necessaire . 
Maiz quant li drois citeains et cil au prevost commença à estre joins ensamble petit et petit en usee une concordance par l' usage as homez et par sez lez establisemenz et par les amendemenz , il fu establi que li .vii. 
tesmoing i fussent amené , si que li droiz citeains le requeroit et que lor subcristions fust faite et lor seel fussent mis el testament , si conme il est contenu es establissemenz et el banissement au prevost . 
Si que cist drois soit partis en trois parties et que li tesmoins et lor presence qui doit estre à faire les testamenz vaine del droit citeain , et les subscripcions à celui qui fet le testament et as tesmoins veigne veignent de la forme dez sains establisemenz , et li seel et li nombre dez tesmoins veigne del banissement au prevost . 
Mais que nus baras ne soit faiz as testamenz et que il soient pluz ferm , nostre establisement ajosta à toutez cez chose que li nons à l' oir soit escris par la main à celui qui fait le testament ou as tesmoins , et toutes choses i soient faites selonc la forme de l' establissement . 
Tuit li tesmoing puent saieler le testament par .i. 
seel car autresi puet bien avenir que li .vii. 
seel brissent fussent d' une meismes antailleure , et si conme Ponpinius Ponponius dist , il list bien a aucun que il saiele d' autrui seel . 
Cil qui ont poesté de faire testament , il puent bien estre amené à estre tesmoing , mais fame ne anfez , ne sers , ne mus , ne sors , ne forcenéz , ne cil qui n' a pas l' aministracion de sez bienz , ne cil à qui les lois desfendent que il ne port tesmoignage ne puet pas estre el nombre de tesmoing . 
Mais se l' on quidoit que aucuns des tesmoinz fust franz el tenz que li testamenz fu faiz , et il aparut apréz que il estoit sers , li saint empereur Adrian et Sevoir et Antonins escrirent que il secorrent au testament par lor grace , que il soit autresi tenus conme se il fust tres bien faiz , por ce que , el tenz que li testamenz fu seeléz , tuit tenoient cel tesmoing por franc ne nus n' estoit qui meust plet de son estat . 
Li peres à celui qui fet le testament et cil qui est en sa poesté et dui frere qui sunt en la poesté leur pere puent bien estre fait tesmoing en .i. 
testament , quar rien ne tot que plusor tesmoing ne puent bien estre amené d' une maniere mesnie à tesmoingnier une besoingne . 
Cil qui est en la poesté à celui qui fet le testament ne doit paz estre contés el nombre des tezmoing ";" mais se li filz qui est en bail fet testament del chatel que il a acquis par chevalerie , ses peres n' en est pas tesmoins par droit , ne cil qui est en sa poesté ";" que li tesmoing à celz qui sunt d' une maniere mesnie est refusés en cest caz . 
Et cil qui est escris à estre oirs ne cil qui est en sa poesté , ne ses peres qui l' a en sa poesté , ne li frere qui sunt en la poesté à cel meismes pere ne puent pas estre tesmoing en ce le chose , car l' on croit que tote ceste besoingne qui est faite por ordonner testament est faite entre l' oir et celui qui fet le testament . 
Car ja soit ce que toz celz drois estoit trobléz et li ancien qui metoient arriere de porter tesmoing tesmoingnage en testament celui qui achetoit la maisnie , et celz qui estoient joint à lui par poesté otroie otrioient que li oirs et cil qui sunt joint à lui par poesté portassent tesmoingnage en testament , ja soit ce que cil qui ostroient ce amonestoient que l' en ne devoit pas user mavaisement de droit , non porquant noz amendons cele forme et tornons lor amonestement en force de loi et ne dononz pas à l' oir ne as autres personez qui sunt jointes à lui congié de porter tesmoignage en testament , pluz que à celz qui encienement soloient acheter la maisnie ";" et por ce ne sosfrimes pas que cil escienz enciens establisemenz fust mis en nostre code . 
Noz ne desfendonz pas à celz à qui li lai sunt laisié et à qui li oirs doit randre aucune chose par le conmandement à celui qui fet le testament ne as autres personnes qui sunt jointes à elz que eles ne puissent porter tesmoingnage es testamenz , ains avons ce otroié espiciaument en .i. 
de noz establisemenz , et par milor raison en donnonz nous congié à celz qui sunt en lor poesté et à celz an qui poesté il sunt . 
Il n' a point de disferance se li testamenz est faiz en tablez ou en parchemin ou en autre maniere . 
Aucunz puet escrire .i. 
meismez testament en plusors lieuz , si que totez choses i soient faites selonc l' ancienne forme , et ce est aucune foiz necessaire chose se aucuns vuet par aventure aler outre la mer et porter o lui son testament et laisier le à son ostel ou por plusors autres causes qui avienent as humains besoins . 
Et noz disonz ce des testamenz qui sunt fet par escriz , et se aucunz vuet ordoner son testament sanz escrit par le droit citeain , se il i amaine .vii. 
tesmoins et il dist sa volenté par devant elz , sachés que cil testamenz est parfaiz et fers et estables par le droit citeain . 
Cist titres est des testamenz as chevaliers . 
La devant dite forme de doner testamenz est pardonnee as chevaliers par les establissemenz as princes , por ce que il ne sevent pas tant de droit conme li autre . 
Car ja soit ce que il n' i amainent pas le loial nombre des tesmoins , ne garde l' autre solenpnité des testamenz , por ce ne remaint pas que lor testament ne soient à droit fet , ce est asavoir quant il sunt en bataille . 
Et nostre establisemenz a par droit ce amené avant . 
Coment que l' on sache dont sa darreniere volenté , ou par escrit ou sanz escrit , li testamenz vaut por sa volonté ";" mais il n' ont paz tel previlege es autres tanz en coi il sunt hors de bataille , ou en lor maisonz ou ailleurs , mais il lor est otroié par la chevalerie que li il facent testament , ja soit ce que il soient ou bail lor pere , mais que ce soit par le conmun droit et icele forme soit gardee en lor testament que noz avonz dite es testamenz as autres . 
Et Tinianuz Trejanus escrist et à Savoirs des testamenz as chevaliers en tel maniere : « Li previleges qui est donnés as chevaliers que lor testament soient tenable , conmemt que il soient fait , doit estre ainsis entenduz que l' on doit premierement estre certain que li testamens a esté faiz , et il puet estre faiz sanz escrit , autresi conme cil à celz qui ne sunt pas chevaliers , se li chevaliers de qui bien on plaide par devant toi apele home por dire sa volenté par devant elz , et il parla si que il esclaira que il voloit que fust ses oirs , et à qui il voloit doner franchise , il puet sambler que il a fait en ceste maniere testament sanz escrit et sa volentés doit estre ferme . 
Et se il dist à aucun , si conme il seut avenir aucune foiz : je te faz mon oir , ou je te laz toz mes bienz , il ne convient pas que ce soit gardé en lieu de testament , ne il n' apartient paz pluz à elz que à celz à qui cis previleges n' est pas donnéz . 
Car se il fust autrement , il avenit legierement apréz la mort à aucun chevalier que tesmoing venissent avant qui afremassent que il eussent oï dire à aucun que il laisoit toz sez bienz à aucun , et por ce fussent mestorné li verai jugement . 
» Li chevaliers qui est mus ou sors puet bien faire testament . 
Maiz se ce lor est otroié par l' establissement as princez , tant conme il chevauchent et il sunt en ost . 
Et se li ancien chevalier ou cil qui sunt fors de l' ost font testament , il le doivent faire par le droit qui est conmuns à toz citeains ";" mais cil qui le feront en l' ost ne le feront pas par le conmun droit , mais si conme il vodront . 
Li testament que il feront conme chevalier vaudra dedenz l' an sanz plus que il seront anvoié en leur maison . 
Se il muert dont dedenz cel an et il a fait oir soz une condition qui ne puet avenir devant que li anz est passéz , l' on demande se li testamenz vaut autresi conme testamenz à chevalier . 
Et il ne nos plest que il vaille conme testamenz à chevalier . 
Et se aucuns a fait testament ains que il soit chevaliers et il ne l' a parfait pas fait à droit et il est aprés ce faiz chevaliers , et tant conme il estoit en ost il a seelé cel testament et ja aroient i a ajoint ou sostrait aucunes chosez ou sa volentés est esclairie en autre maniere en chevalerie , l' on doit dire que li testamenz vaut por la novele volenté au chevalier . 
Et se chevaliers est donnés en adoption ou il est mis hors de bail son pere , sez testamenz vaut por la novele volenté , autresi conme testamenz à chevalier , ne il n' apert pas que il doie estre faiz vains por le movement de son estat . 
L' on doit savoir que lez lois qui furent faitez çà en arriere et li establisement as princes otroiarent à aucun que il eussent chatéz autresi conme chatex conquis par chevalerie et lor otroiarent que il feissent testament , ja soit ce que il fussent en bail . 
Et nostre establisemenz estendit ce pluz largement et otroia à toz que il feissent testament de tex chatex , mais que ce fust par le conmun droit ";" et se la forme de cel establisement est bien gardee , il ne lira a nul que il soit en doute de nule des choses qui apartienent a cel droit . 
Cist titres est à quelz personnes il loist à faire testament . 
Ne porquant il ne list pas à toz à faire testament . 
Car cil qui sunt sozmis à autrui droiture n' ont paz pooir de faire testament , si que ja soit ce que lor pere lor otroit otroient à faire testament , non porquant il ne le puent pas faire par droit fors cil que nos avons devant nombréz , et meesmement li chevalier qui sunt en la poesté leur peres à qui il est otroié par les establisemenz as princes que il facent testament de ce que il ont aquis en chevalerie . 
Et ceste droiture fu donnee au commencement à celz tant seulement qui sunt en chevalerie par l' autorité Cesar et Nerve et Trajan , le tres bon empereur . 
Et il est aprés otroié par l' autorité l' empereur Adrian as viellars qui ont laisié la chevalerie par viellesce , se il font dont testament de chatel que il aient aquis par chevalerie , li chateuz apartendra à celui de cui il ont fait lor oir , et se il morurent sanz faire testament et il n' ont nus enfanz ne nus freres , li chevax chatelx apertendra à lor peres par droiture de seignorie . 
Et par ce poons noz entendre que se li filz qui est en la poesté son pere conquiert chatel par chevalerie , li peres ne li puet paz tolir ne li creancier son pere ne le puet pas vendre ne travillier l' en en autre meniere , ne cil chateus ne sera pas conmuns à ses freres aprés la mort son pere , mais ce que il avra aquis par chevalerie sera suen propre , ja soit ce que il est ainsi par le droit citeain que li chatelz à tous à savoir celz qui sunt en la poesté leur peres sunt autresi bien contees as perez conme li chatel as sers sunt conté as biens lor seigneurs , esceptees les choses qui por diverses causes ne sunt pas aquises as peres selonc le saint establisemenz et meesmement selonc les noz . 
Se aucunz autres qui soit ou bail son pere , fors cil qui ont tel maniere de chatel , fait testament tant conme il sera en bail , il ne vaudra rienz ja soit ce que il muire puis que il sera mis hors de bail . 
Cil qui sunt dedens aage que barbe puet seult venir à home ne puent faire point de testament , car li jugemenz de lor corage n' est nuz , ne li forcené qui n' ont point de saine pansee . 
Ne il ne puet chaloir se cil qui estoit dedenz aage quant il fet le testament est an aage quant il muert , ou cil qui estoit forsenéz quant il le fist revient en son senz quant il muert . 
Se li forsené font testament el tens que lor forcenerie les antrelaise , il apert que il l' aient fait par droit , et li testamens vaut por ce que il le firent devant la forcenerie , car li la forcenerie qui vient aprés ne deztruit pas le testament qui a esté faiz par droit , ne nule autre besongne qui ait esté à droit faite . 
Li folz despanderes à qui l' aministracions de ses biens est desfendue ne puet pas faire testament , mais cil est estables que il fist ains que l' iministracions l' aministrations de ses biens li fust desfandue . 
Li mus et li sors ne puet pas faire toz jors testament . 
Et noz parlons d' icelz sors qui n' oient ne tant ne quant , et ne mie de celui qui oit à tart . 
Autresi entent l' en que cil est mus qui ne parole point et ne mie cil qui parole à tart , car il avient sovent que li sage home et li letré perdent le pooir d' oïr par plusors caz , et de parler legierement , et por ce nostre establisemenz les secort , si que il puissent faire testament en certain cas et en certaine maniere et les autres choses qui lor sunt otroiez . 
Et se aucuns conmence par aucune maladie ou par autre cas à estre mus ou sors aprés ce que il a fet son testament , por ce ne remaint pas que li testamenz ne soit tenablez . 
Li avuglez ne puet faire testament fors en la forme que la loi que Justin mon pere establi . 
Li testamenz que cil fet qui est en chaitivison tant conme il i est ne vaut rien , ja soit ce que il revaigne de la chaitivison , mais cil que il fait fist tant conme il estoit en sa cité vaut conment que il soit , ou se il revient de la chaitivison , ou se il i muert . 
Cist titres est des deseritemens des enfans . 
Ceste forme que noz avonz avant dite ne sosfist pas à ce que li testament vaillent en totes manierez . 
Mais cil qui a son fil en sa poesté se doit entremetre que il face de lui son oir par non , et se il le trespasse sans rienz dire de lui , li testamenz ne vaut rien , mais se li filz muert ainz que ses peres , nuz ne porra estre oirs par cel testament porce que li testamenz ne valut rienz dés l' encommencement . 
Li ancien n' esgardoient pas ainsiz des fillez ne dez enfanz qui descendoient dez filz quel que il fussent , ou masle ou femelez ";" mais se il n' estoit estoient faiz oir , li testamenz n' estoit paz por ce quasséz , mais la droiture d' eschiemant lor estoit donnee jusqu' à une certaine partie de l' eritage , ne il n' estoit pas besoins as peres de desheriter ses ces persones par non , mais il lor lisoit à faire ce entre les autrez . 
Il apert que aucuns soit deseritéz par non se cil qui fait le testament n' a que .i. 
fil et il a dit ainsi : mez filz ne soit pas mes oirs , ja soit ce que il ne nome pas son propre non . 
Cil qui sunt encorres el ventre lor meres quant lor perez muert doivent estre fait oir ou desherité par non , et la condicionz à toz est oel en ce que li testamens vaut se li fiz qui est encore el ventre sa mere est trespasséz , mais quant il est nés li testamenz est rompuz et est toz quassés par cele raison . 
Et por ce , se la fame de cui l' on esperoit que .i. 
filz ou une fille nasquit aprés la mort son pere avorte , cel anfant , ce n' enpeesche riens celz qui sunt fait oir que il ne puissent requerre l' eritage . 
Lez filles soloient estre desheritees ou par non , ou entre les autres , si que se eles estoient deseritees entre lez autrez , aucune chose lor estoit laisie que il n' aparust que eles fussent trespassees par oubliance ";" et il noz plest que li fil qui sunt encores el ventre lor merez ne soient pas mis hors de l' eritage se il ne sunt desherité par non en ceste maniere : quel enfant que ma fame ait , il ne soit pas mes oirs . 
Cil qui vienent en liu de l' oir qui est establis sunt autresi conme li enfant qui sunt encore à naistre . 
Si conme se aucuns a .i. 
fil en sa poesté et de cel fil .i. 
nevou ou une niece , quar li filz si est li pluz pres del pere et a toz selz les droitures que oirs doit avoir , ja soit ce que li niéz ou la niece soient autresi en la poesté son pere , maiz se li filz muert ainz que li peres et ou il ist de sa pouesté par autre raison , li niéz ou la niece conmenceront à estre en son lieu et ont en cele maniere les droitures que oirs doient avoir ";" et que li testamenz ne soit rous en ceste maniere autresi conme cil qui le fait doit faire de son fil son oir ou desireter le par non . 
Se il vuet que li testamenz soit à droit faiz , doit il faire son oir de son neveu ou de sa niece de par son fil ou deshireter le par non , que il n' aveigne par aventure se li peres vit et li filz est mors que li niés ou la niece qui sunt el lieu del fil rompent le testament par prochienneté de lynage . 
Et se ce est porveu par la loi que Vivus Julius fist en coi la maniere de desheritement est mostree à la samblance de celz qui naissent aprés la mort leur pere . 
Il n' est pas besoing de faire oirs ne de desireter par non lez filz qui sunt hors de bail , car il ne sunt paz li pluz prochien oir par le droit citeain , mais li prevoz conmande que li fil et lez filles qui sunt hors de bail soient desherité se il ne sunt fait oir , si que li fil soient fet oir par non et les filles entre lez autrez , et se ne sunt paz oir ne il ne sunt desherité si conme noz avonz dit , li prevoz lor premet la possession dez bienz contre les tablez del testament . 
Tant conme li fil adoptif sunt en la poesté au pere adoptif , il ont autretel droiture conme cil que li perez a aquiz de son mariage , il doivent dont estre fait oir ou deserité selonc ce que noz avonz dit des filz naturelz . 
Cil qui sunt hors dou bail lor pere adoptif , il ne sunt paz conté entre lez enfanz ne par le droit citeain ne par celui qui apartient au banissement au prevost , et par ceste raison avient il que tant com il sunt en la mainsnie lor pere adoptif , il sunt autresi conme estrange es choses qui apartienent à leur pere naturel , si que li peres naturelz n' a pas besoing de faire lez sez oirs ou de desirreter les par non ";" et quant il seront mis hors dou bail à lor pere adoptif , il conmenceront à estre en autretel point conme il fussent se il fussent mis hors de bail à leur pere naturel . 
Maiz li ancien establisoient ce , et nostre establissemens ne quidoit que il eust en ce droit point de disferance entre les masles et les femelez , car li une et l' autre persone , ce est li maslez et la feme , le use de l' osfice de nature en la creation as homez ";" et selonc l' ancienne loi des .xii. 
tablez , tuit estoient apelé ensamble à l' eritage lor pere qui moroit sanz faire testament , autresi bien lez filles conme li fil , et il apert que li prevost ansevirent ce apréz , et por ce fu establiz unz meismez drois es filz et es fillez et es autres persones qui descendent d' elz et d' eles , qui sunt né , et an celz qui sunt encores à nestre , si que cil qui sunt em bail et cil qui sunt hors de bail soient desherité par non et il aient cele meismez force en quasser les testamenz leur peres et en tolir leur heritagez que li fil meismez ont qui sunt en la poesté leur pere , ou qui sunt hors de bail , conment que il sunt ou se il sunt ja né ou se il nessent apréz la mort leur pere . 
Noz avonz amené certaine division sor les fiz adoptis qui est contenue en nostre establissement que nos feismez avant dez adoptis . 
Et se uns chevaliers qui est en garnisons fet son testament et il ne deserite pas par non sez filz qui sunt ja né et qui sunt encore à naistre et les trespasse sanz mot dire , ja soit ce que il sache bien que il ait enfanz , il est contenu es establisemenz as princes que sa sillence vaut autretant conme desheritemenz fet par non . 
La mere ou li aiel de par la mere n' ont pas besoing de faire ses enfanz oirs ou de desireter lez par non , ainz lez puent trespasser , car la science à la mere et à l' aiel de par la mere et as autres qui vienent par devers la mere fet autretant conme li deseritemenz au pere . 
Et se la mere fet par pas son oir de son fil ou de sa fille , ne li aiel de par sa mere ne fait pas son oir de son neveu ou de sa niece que il a de sa fille , il n' ont pas besoing de desireter lez par non , ne par le droit citeain ne par le banissement au prevost encore li prevoz premet à ses enfanz la possession des biens contre les tablez del testament , maiz une autre aide lor est gardee , qui noz sera faite aperte .i. 
pou aprés ce . 
Cist titrez est d' establir oirs . 
Il est otroié que l' on face sez oirs ou de franz homes ou de sers , et autresi bien d' autrui sers conme del sienz propres . 
Il soloit ainsis estre jadis selonc la sentence à pluseurs que il ne lisoit paz à faire de ses propres sers sez oirs se l' on ne lor donast franchise , mais il est ores otroié par nostre establisement que l' on les face oirs sanz doner leur franchise . 
Ne noz n' avonz pas establi ce por noviauté , mais por ce que il estoit drois , et Pauluz escrit que il plot ainsis à Artilian et sez livrez que il escrit à lui et à Sabin . 
L' on entent que cil est proprez sers en coi cil qui fait le testament a la nue proprieté et uns autres en a l' usuaire . 
Uns cas puet avenir en coi la dame ne puet pas faire de son serf son oir ne doner li franchise si com il est contenu es establissemens as empereors Sevoir et Antonin , de coi les parolez sunt telez : « Il n' apert pas que Sevoir , qui estoit acusés d' avotire , fust par droit franchis , devant la sentence , el testament sa dame qui estoit acusee de cel meesmes crime , et de ce s' ensieut il que ce que la dame fist de lui son oir ne soit de nule valeur . 
» L' on entent que cil sers est autrui en coi cil qui fait le testament a l' usuaire . 
Se li sers de coi ses sires a fait son oir remaint en cele meesmes cause , il est faiz par le testament franz et oirs necessairez . 
Et se cil qui fait le testament le franchit en sa vie , il est en sa volenté de recevoir l' eritage , car il n' est pas oirs necessaires ne il n' a pas del testament son seigneur l' un et l' autre , ce est l' eritage et la franchise . 
Et se il estoit autrui sers , il doit recevoir l' eritage par le conmandement son seigneur et par ceste raison est ses sires fais oirs par lui qui est vandus celui qui le vendit . 
Car sers ne puet estre oirs ne franchis par autre que par son seignor , neis se il est fais oirs ou franchisé , quar il apert que li sires qui le vendit ne li vot pas doner franchise . 
Et se autrui sers est fais oirs et il remaint en cele meesmes cause , il doit recevoir l' eritage par le conmandement son seignor , et se sez sires le veut tant conme cil vit qui fist le testament ou apréz sa mort , ains que il reçoive l' eritage , il le doit demander par le conmandement à son novel seigneur qui l' a acheté . 
Et se il est franchis tant conme cil vit qui fist le testament ou apréz sa mort , ainz que il ait receu l' eritage , il le puet recevoir par sa volenté . 
Autrui sers est par droit fais oirs apréz la mort son seignor , car l' on puet faire testament o les sers de l' eritage . 
Li heritages qui n' est pas encore receus est en lieu de la persone , non pas de cele à celui qui doit estre oirs , mais de cele au mort , car li sers à celui qui est encore el ventre sa mere puet bien estre fais oirs . 
Se cil qui est sers à plusors qui ont pooir de faire testament est faiz oirs à estrange et il reçoit l' eritage par le conmandement à ses seignor , il aquiert à elz l' eritage por telz parties com il ont en lui . 
Uns hom puet faire .i. 
oir ou pluseurs ou tant conme il vuet . 
Li heritagez à chascun est devisés en .xii. 
onces , qui sunt apelees .i. 
tot quant elez sunt ensamble . 
Et ces partiez ont lor propres nons , si conme cez : , , la tierce part , , , la partie , qui a .vii. 
oncez , et cele qui en a .viii. 
, et cele qui en a .ix. 
et cele qui en a .x. 
et li toz . 
Mais il n' i covient pas toz jors avoir .xii. 
onces , quar tantes onces , ce est tantes parties conme cil vuet qui le testament , comprenent tot l' eritage . 
Car se il establit son oir de .vi. 
oncez , toz sez heritages sera compris en .vi. 
onces , car nus ne puet faire testament d' une partie et laissier l' autre partie sanz faire testament , se il n' est chevaliers , de qui l' on garde la seule volenté à faire son testament . 
Encontre ce aucuns puet departir son heritage en plus de .xii. 
partiez se il vuet . 
Car il convient ainsiz deviser les partiez se cil qui fait le testament establit plusors oirs , et il ne vuet pas que li uns ait autretant de son heritage conme li autres . 
Et quant il a nomé plusors oirs et il a dit de quel partie il velt chascuns oirs soit , se il nome aprés .i. 
autre sans assingner lui nule certainne partie , il sera oirs de quan qu' il li remaint que il n' a devisé entre les autrez . 
Et se plusors font oir , sanz asener lor certainnes parties , li uns d' elz avera autretel conme li autres de ce qui remaint qui n' a pas esté departi entre les autrez . 
Et se toz li heritages est departis en certainnes personnes et il nome asprés .i. 
oir ou pluseurs à qui il n' asanne , , nule certainnes parties partiront entr' elz l' autre moitié . 
Si que chacuns en avra cele meismes partie selonc le nombre que il eust se toz li heritagez fust partis entre elz , ce est à dire que cil qui eust la carte part de tot l' eritage avra la quarte partie de la moitié et autresi des autres partiez . 
Ne il n' a point de diferance se cil qui est faiz oirs sanz asener li certainne partie est només au premier ou au darrenier ou en mi leu , car l' on entent que cele partie li est donnee , qui remaint quant les parties sunt asenees as autres . 
Et se aucune partie de son heritage remaint , si conme la quarte ou la quinte , quant il a asené à chascun de ses oirs sa partie ne il ne nome pas aprés autre car sanz asener la certaine partie , voions que l' on en doit faire par droit . 
Si conme se il a establi .iii. 
oirs et il a conmandé que chascuns ait la quarte partie de son heritage ";" car ainsis en remaint la quarte partie sanz estre asenee , et il est certaine chose que itelz partie doit estre departie entre les oirs por telz partiez conme il ont de l' eritage , si que ce vaille autretant conme se chascunne des .iii. 
fust fais oirs de la tierce part ";" et encontre ce , se il i a pluz des oirs que il n' i ait des parties , la partie à chascun soit amenuisie , si conme se il a nomé .iiii. 
oirs et conmandé que chascuns ait la tierce part de son heritage , il soit autresi conme se chascuns fust faiz oirs de la quarte part . 
Se cil qui a fait son testament a fait pluz de .xii. 
parties de son heritage , cil qui est aprés fais oirs , à qui certaine partie n' est paz asenee , avra tot ce qui remandra quant li heritagez sera devisés en .xxiiii. 
parties . 
Oirs puet estre establis purement et sanz condition , mais il ne puet pas estre establis jusqu' à certain tanz , ou dés certain tens en avant , si conme se aucunz disoit : je voil que cis soit mez oirs jusqu' à .v. 
anz ou aprés .v. 
anz puis que il sera mors ";" et il noz plest que li termez qui i est només ne vaille rien , mais la chose soit autresi conme se il fust asavoir faiz oirs purement . 
Condicionz qui ne puet avenir qui est mise quant l' on establit oirs , ou quant l' on fet léz , ou quant l' on done franchise , ne vaille riens pluz ne que se ele ne fust paz escrite . 
Se plusors condicions sunt mises quant l' on fet aucun oir , se elez sunt misses ensamble , si conme se l' on dit : tu seras mes oirs ";" et ce ce avient , il covient que elles vaillent toutez , mais se eles sunt mises o disjunction , si conme : tu seras mes oirs , se ce oi ce avient , se l' une dez condictions avient , ce est asséz . 
Cil puent bien estre fait oir que cil qui fet le testament ne vit onques , si conme se aucuns fait ses oirs dez fiz de son frere qui ont esté né hors del païs et que il ne set qui sunt , quar ce que il ne les connoist ne fait pas que li establisemenz ne vaille . 
Cist titres est de faire oirs conmunement aprés celz qui sunt oirs principalment . 
Aucuns puet estre en son testament pluseurs degrés d' oirs , si conme : se cis n' est mes oirs , cis le soit ";" et ainsis en puet il establir tant conme il vodra l' un aprés l' autre , et au darenier se nus de celz que il a només ne viaut estre ses oirs , il puet establir que uns de ses sers soit ses oirs par force , si que il ne puisse refuser . 
Et pluseur oir puent estre establi en lieu d' un , se il refuse l' eritage , ou unz en lieu de pluseurs , ou en lieu de chascuns puelt .i. 
autres estre establiz si que cil qui sunt establi en lieu des autrez aient autretel partie de l' eritage conme cil devoient i avoir en liu de qui il sunt establi . 
Et se cil qui furent premierement establi ne devoient paz avoir oelz partiez et autre sunt establi en leur leu sanz faire mencion de leur partiez , il aient autretelz partiez com il doivent avoir en qui lieu il sunt establi , et ainsiz l' escrit li empereres Piuz . 
Mes se dui sunt fait oir en tel maniere que se li unz ne viaut recevoir l' eritage , unz autres qui est només soit en son lieu . 
Et il avient que ambedui cil qui furent fait oir refussent l' eritage , li empereur Sevoir et Antonin escrirent sanz nule distinction que cil qui fu establiz à estre en lieu de l' un doit estre el lieu de l' autre et avoir l' une et l' autre partie . 
Se cil qui fist son testament qui doit que li sers à .i. 
autre fust frans hom et hors d' autrui poesté et il escrit que il fust sez oirs , et se il n' estoit ses oirs , il establi que Menez fust en son lieu , et cil sers reçoit l' eritage et le conmandement son seigneur et Menes en doit avoir une partie . 
Ces parolez , se il n' est oirs , sunt ainsis entendues en celui de coi cil qui fait le testament set bien que il est sozmis à autrui droiture se il n' est oirs ne il ne fait autre oir por lui . 
Et en celui que il quide que ne soit sozmis à nului doivent eles estre ainsis entenduez : se il n' aquiert oir à lui ou à celui à qui droiture il conmencera à estre sosmis . 
Et ce establi Titus Cesar en la personne Parthenie son serf . 
Cist titres est d' establir qui doit estre oirs apréz les orfelinz . 
Quant aucunz a ses fiz qui doivent estre en sa poesté et il sunt encore dedenz aage , il puet establir que autre soit ses oirs en leur lieu , non paz tant solement se il ne sunt si oir , si conme noz avonz avant dit , mais se il sunt si oir et il muerent ains que il soient en eage . 
Si conme se aucuns dit en ceste meniere : Tyces mes filz soit mez oirs , et se il n' est mes oirs ou il est mez oirs et il muere ançois que il veingne en aage d' estre hors d' autrui poesté , Sejus soit lors mes oirs . 
Et en cest cas , se li filz n' est oirs ou se il est oirs et il muert ains qu' il soit en aage , cil soit oirs qui i est establis apréz lui . 
Quar il est establis par bonne meurs que , quant li fil sunt en aage que il ne puent pas faire leur testament , li pere leur facent . 
Et par ceste raison fumez noz conmeu et meismez .i. 
establisement en nostre code , en coi il est porveu que se aucun ont fiz ou fillez ou neveuz ou nieces qui soient desvoié de leur pansees , ja soit ce que il soient bien en aage , il lor lise à establir certainnes personnes qui seront oirs aprés elz , autresi conme l' on fait de celz qui sunt dedenz aage , et se il revienent en leur senz , cil establissement que li pere ont faiz ne valent rienz autresi conme il ne vaut rien quant li enfes est an aage . 
Quant li peres establit dons quel sera sez oirs apréz son fil qui est dedenz aage , selonc la devant dite maniere , ce sunt autresi conme dui testament , l' un au pere et l' autre au fil , autresi conme se li filz meismes eust establi son oir : ou ce est .i. 
testamenz de .ii. 
heritagez . 
Et se aucuns est si cremeteuz que il ait poor porce que sez filz est ancores dedanz aage que cil que il establist à estre oirs aprés lui ne tende à faire mal au fil , il le doit establir apertement à estre oirs aprés son fil en la premiere partie de son testament , et si doit escrire à une part en la fin del testament icel establisement par coi il est conmandé que se ses filz muert ains que il soit an aage , cil soit ses oirs , et il meesmes doit saieler cele partie del testament et desfandre que ele ne soit overte tant conme sez filz sera dedenz aage . 
Et il est aperte chose que li establisemenz qui est faiz que aucuns soit faiz oirs el lieu del fil qui est dedanz aage ne vaut paz miel , por ce que il est escris en ces meesmes tablez en coi li filz est establiz à estre oirs son pere , ja soit ce que ce est peril au fil . 
Et li pere puent establir qui sera oirs aprés leur filz qui sunt dedanz aage , non paz tant solement quant il font de lor filz lor oirs , mais quant il lez deseritent . 
Et por ce , se aucune chose est aquise au fil qui est dedenz aage ou par laiz ou par don de sez amis , tot ce apartient à celui qui ses peres a establi à estre sez oirs . 
Quanque noz avonz dit d' establir oirs apréz lez enfanz qui sunt dedanz aage qui sunt fait oir lor peres ou qui sunt desherité , entendons noz de celz qui naissent aprés la mort lor perez . 
Nuz ne puet faire testament à ses enfanz se il ne le fet à lui ";" car li testamenz à l' enfant est une partie del testament son pere , si que li testamenz au pere ne vaut , cil au fil ne vaudra rien . 
Cil qui doivent estre oirs aprés lez filz qui sunt dedenz aage sunt establi oir par non , si conme Tyces , ou generalment , si conme se l' on disoit : cil qui deust estre oirs au pere si li filz ne fust sera oirs aprés le fil . 
Par ces parolez sunt apelé à l' eritage cil qui sunt à estre oir aprés la mort au fil qui est dedanz aage , et il est establi de quel partie il sunt fait oir . 
L' on puet dont establir que aucuns soit oirs aprés anfant masle jusqu' à .xiiii. 
anz , et aapréz femele tant que ele en ait .xii. 
et , se il ont passé cest aage , li establissemenz de l' oir qui doit estre apréz elz ne vaut rien . 
Quant uns estrangez est fais oirs , ou li filz qui est en aage , nuz ne puet establir qui sera oirs aprés lui en tel maniere : je voil que cil soit mes oirs , et se il reçoit mon heritage et il muert dedanz .v. 
anz , cil autres soit oirs apréz lui . 
Maiz il est otroié tant solement que cil qui fet le testament oblige son oir et li enmoinne que il rande à .i. 
autre son heritage ou tot en partie , et noz traitonz de ceste droitures en son lieu . 
Cist titres est en quel maniere testament sunt quassé . 
Testamenz qui est faiz par droit vaut tant que il soit roz ou que il soit faiz vainz . 
Testamenz est roz quant la droiture en est abatue , tant conme cil qui fist le testament est en cel meismez estat où il estoit quant il le fist . 
Car se aucunz fait son fil par adopcion par l' empereur de celui qui estoit à soi , ou par le prevost de celui qui estoit en la poesté son pere , et il fet ce puiz puis que il a fait son testament , li testamenz est roz autresi conme se unz autres oirs fust puiz néz . 
Li premiers testamenz que aucuns fist est rouz par le darrenier qui est parfaiz par droit , ne il n' i a point de disferance se aucuns en estoit oirs ou non , car l' on ne regarde fors seulement sanz pluz se il pooit valoir par aucun cas , et por ce , se aucunz ne vuet estre oirs , ou il muert ainz que cil qui fist le testament , ou puis , ainz que il receust l' eritage , ou ainz que la conditions soit aconplie sor coi il fu faiz oirs , li prodom muert en cest cas sanz testament , quar li premiers testamenz ne vaut riens qui est roz par le darrenier et li darreniers n' a nule force porce que nus n' en est oirs . 
Mais se aucuns a premierement parfait son testament par droit , , ja soit ce que il ait en cestui establi oir de certainnes chosez , li saint empereur Sevoir et Antonin escristrent que li premiers testamenz faut . 
Et noz mandanmez que les parolez de lor establissement fussent mis en nostre livre por ce que elez touchent encore entr' autres chosez : « Li empereur Sevoir et Antonins dient que li testamens qui fu fais au darrenier vaut par droit , ja soit ce que oirs i fu establis de certainnes chosez et que mencions n' i est pas faite de toutes les choses de l' eritage , mais cil qui i est faiz oirs est tenus soi à paier des choses qui li ont esté donnees , ou que il teigne la quarte part de tout l' eritage et rendent le remanant à celz qui furent fet oir el premier testament par les paroles qui furent dites el premier testament , par coi il est dis espresseement que il ne covient pas doter que li premiers testamens ne vaille . 
» En ceste maniere est testamenz roz . 
Li testamens qui est faiz par droit est quassés en une autre maniere , si conme quant cil qui fist le testament a sosfert amenuissement de chief . 
Et noz avons dit el premier livre coment ce avient . 
L' on dit en cest cas que li testament sunt vain quant il sunt rot , dés le conmencemant ";" et celz qui sunt fait par droit et puis sunt fait vain par amenuisement de chief poonz noz dire qu' il sunt rot . 
Mais il fust graindrez prex que toutes les choses fussent destintees ";" et por ce dist l' on que li un sunt fait par droit et li autre sunt fait par droit , mais il sunt rot ou il sunt fait vain . 
Non porquant , li testament qui furent fait par droit au conmencement et puis sunt fet vain par amenuisement de chief ne sunt paz del tot sanz porfit , quar se il sunt seelé des seiauz as .vii. 
tesmoins , cil qui fu faiz oirs puet recevoir la possession dez bienz selonc les tablez del testament , se cil qui fit le testament estoit citeains de Rome et il n' estoit pas en autrui poesté quant il fu mors . 
Quar se li testamenz est vains por ce que cil qui le fist a perdu la cité de Rome ou franchise ou que il se donna à estre filz adoptif à aucun et que il estoit en la poesté à son pere adoptif quant il fu mors , cil qui fu faiz oirs el testament ne puet pas demander la presantion de sez biens selonc les tablez del testament . 
Et testamenz ne puet pas estre qasséz por ce sanz plus que cil qui le fist ne vot pas tele ore fu apréz que il vousist , quar se aucuns a fet testament par droit et il conmence aprés à faire un autre et la mors l' an devancist ou il se repant si que il ne l' a parfait paz , li empererez Pertinauz desfendit que li premiers testamenz ne soit pas por ce vains , car testamens qui n' est pas fais nest nuz . 
Et par cele meisme raison dist il que il ne recevera paz l' eritage à celui qui fist de lui son oir por cause de plait , et que il provera que les tablez ne furent pas faitez loiaument en coi il estoit establis oirs por cele cause , et que il ne recevera pas non d' oir por une vois et que il ne conquerra nule chose par escriture à qui l' autoritéz de droit faille . 
Et selonc ce escristrent sovent li saint empereor Sevoirs et Antonins : « Ja soit ce , font il , que noz soionz asoz des loiz , ne por quant noz ne volonz rienz faire qui soit contraire as loiz . 
» Cist titres est de testament qui n' est pas à droit fais . 
Por ce que il avient sovent que li pere deseritent ou trespassent lor enfanz sanz cause , il a esté establi que li enfant qui se plainnent que il sunt trespassé ou desirreté à tort puent acuser le testament que il n' est mie à droit faiz , par covreture que li pere n' estoient pas bien en lor memoire quant il ordenarent cel testament . 
Mais l' on ne dit pas ce autresi conme se il fussent veraiement forsené , mais il furent par droit testament , maiz ce ne fu pas por l' osfice de pitié , car se il fussent veraiement forcenéz , li testamenz ne fust nuz . 
Il n' est pas otroié as enfanz tant solement qu' il acusent le testament lor pere que il ne sunt pas à droit faiz , mais as paranz as anfanz . 
Li freres et la suer sunt par les sainz establissemanz mis par devant les personez mal renomees qui sunt faites oir , mais cil qui sunt pluz lontaing que freres et que suer ne puent pas plaidier par droit , et se il en plaident il ne puent rienz conquerre . 
Li fil naturel et cil qui sunt avec selonc la devision de nostre establissement puent escuser le testament que il n' est pas à droit faiz se il ne puent par nul autre droit avoir tot l' eritage ou une autre partie , mais se il le puent avoir en autre meniere , il ne puent pas acuser le testament que il ne soit à droit faiz . 
Cil qui naissent aprés la mort leur peres puent acuser le testament que il n' est pas à droit faiz , por ce que il ne puent en autre meniere avoir point de l' eritage . 
Mais ce doit ainsiz estre entendu : se cil qui firent le testament ne leur laisarent rien et nostre establissemenz amena ce avant por la vergoingne de nature , mais se aucune partie de l' eritage ou aucune chose lor est laisie , il ne puent pas acuser le testament que il ne soit à droit fez , maiz ce que leur faut de la quarte partie de tout l' eritage lor soit parfait , ja soit ce que il n' et pas esté dit el testament que ele li doie estre parfaite par le jugemant des prodommes . 
Se cil qui avoit .i. 
orfelin en garde a receu el non à l' orfelin le lais qui li fu laissiéz el testament son pere , por ce ne remaint pas que il ne puisse escuser le testament son pere que il n' est pas à droit faiz . 
Encontre ce , se il a plaidié el non de l' orfelin à qui riens ne fut laisié et il a escusé le testament que il ne fu pas à droit faiz et il est seurmontéz , il ne pert paz le laiz qui li fu laissiéz en cel testamant . 
Cil qui doit avoir la quarte partie de l' eritage ne puet pas acuser le testament que il ne soit à droit faiz , coment la quarte partie li ait esté donnee ou par droiture d' eritage , ou par droiture de laiz ou por cause de mort , ou par don qui est faiz en vie , es cas tant solement de coi nostre establissemenz fait mencion . 
Ce que noz avons dit de la quarte partie est ainsis entendu que , se il a .i. 
ou pluseurs qui puissent acuser le testament que il n' est pas a droit faiz , la quarte partie de tot l' eritage lor soit donnee et soit departie oelmant entr' elz . 
Cist titrez est de la qualité et de la disferance dez oirs . 
Li un des oirs sunt apelé necessaire , li autre suen et necessaire et li autre estrange oirs . 
Necessairez est li sers qui est fais oirs son seignor , et il est ainsis apeléz por ce que se il vuet ou se il ne vuet , dés que sez sirez est mors , il est franz et covient que il soit sez oirs . 
Et por ce , quant li sires a sozpecon que ses chateuz ne sosfise pas à paier ses deitez , il sieut faire de son serf son oir ou el premier leu ou el secont , si que se satifacions n' est faite à sez creanciers , il soient ançois mis en possessions des bienz à l' oir que de celz au mort , conment que il soit , ou se il sunt vandu por paier en le pris as creanciers , ou se il sunt departi entr' elz . 
Et por cest damage li est randuz cist guerredonz que les choses qu' il aquerra aprés la mort son seignor soient senez et , ja soit ce que li bien au mort ne sosfise pas as creanciers , les chosez à l' oir que il a puis aquissez ne seront pas vanduez por cele cause . 
Li oir suen et necessaire sunt si conme li filz et la fille ou li niéz ou la niece de par le fil qui sunt en la poesté à celui qui muert . 
Maiz à ce que li niéz ou la niece soient oir suen et necessaire , ne sosfit pas que il fussent en la poesté leur aiel el tens que il fu mors , ainz covient que li filz au mort qui est peres au neveu ou à la niece ait laissié à estre oirs son pere ou parce que la mors l' a devanci ou que il est par aucune autre cause delivréz de la poesté son pere , . 
Mais il sunt apelé lor oir por ce que il sunt de la maisnie au mort et sunt tant conme il vit autresi com seigneur de ce que il a . 
Et por ce , se aucunz muert sanz faire testament , si enfant qui sunt en son bail sunt li pluz prochain d' avoir son heritage . 
Il sunt apelé necessaire por ce que , voillent ou ne voillent , il sunt fait oir par la loi des .xii. 
tablez , ou par testament ou sanz testament . 
Mais li prevoz lor otroie que il s' ataingnent de l' eritage se il vuelent , si que li creancier soient ançois mis en possession des bienz leur peres que des leur . 
Cil qui ne sunt pas sozmis à celui qui fet le testament sunt apelé estrange oir , et por ce nostre enfant qui ne sunt pas en nostre poesté et que noz faisons nos oirs sunt apelé estrange oir , et por ce se fame fait ses enfanz ses oirs , il sunt apelé estrange , por ce que fame n' a nului en sa poesté . 
Li sers qui est fais oirs et est franchis aprés ce que li testamens est faiz est en cel meismes nombre . 
L' on garde es estrangez oirs que il aient pooir de faire testament , se il sunt fait oir ou cil que il ont en lor poesté . 
Et ce est regardé en .ii. 
menierez , el tenz que li testamenz est faiz , que li establissemenz soit establez , et el tenz à la mort de celui qui fist le testament , que li establissemenz ait force . 
Et quant il recevera l' iretage , il devera avoir pooir de faire testament , conment que il ait esté fez oirs ou purement ou soz condicion , car on doit regarder la droiture à l' oir el tens que il aquiert l' eritage pluz que en .i. 
autre . 
Et la muance de la droiture qui avient entre ce que li testamens a esté fez a la mort à celui qui l' a fait ou ainz que la condicions sor cui aucuns fu faiz oirs soit acomplie ne ne nuit point à l' oir , quar si conme nos avonz dit , l' on doit garder à trois tanz . 
Il apert que cil a droiture de testament non pas tant solemant qui puet faire testament , maiz cil qui puet panre aucune chose d' autrui testament ou aquerre à autre , ja soit ce que il ne puet pas faire testament . 
Et por ce dit l' on que li forcenéz et li muz et cil qui naist aprés la mort son pere , et cil qui ne parole pas encore et li filz qui est em bail à autrui sers ont droiture de testament , ja soit ce que il ne puisse faire testament , car il puet aquerre par testament ou à elz ou à autres . 
Li estrange oir ont pooir de consillier soi de recevoir l' eritage ou de refuser le . 
Et se cil qui bien s' en pooit contenir ce sunt mis es biens de l' eritage , ou uns estranges à qui il lisoit à consillier soi de revoir le ou de refuser , le reçoit , il n' a pas puis pooir de laisier le , se il n' avoit mains de ..xxv. 
ans quant il le reçut . 
Car li prevos secort as homes de cest aage qui sunt deceu et ont reseu damagous heritage autresi conme en tous les autres cas . 
Et l' on doit savoir que li sains empereres Adrianz secorrut à un homme qui avoit plus de .xxv. 
anz por ce que mult granz detes li furent demandees quant il ot receu l' eritage de coi il ne savoit rien quant il le resut , mais li sains empereres Adrians fist ce à un per especial benefice , et l' empereres Gordians ne vot que ce s' estende fors à chevaliers tant solemant . 
Mais nostre benivolence escrit .i. 
benefice qui est conmuns à toz celz qui sunt sozmis à nostre empire et un establissement droiturel et noble tel que , se li home le gardent , il lor lira à recevoir l' eritage et ne seront tenu fors en tant conme les chosez vaudront que il troveront en l' eritage , si que il ne lor soit en ceste meniere nus besoins de consillier soi et sozmetre soi à l' ancien grief . 
Il apert que li estranges oirs qui est fais oirs en testament ou qui est apelés à l' eritage sanz testament est fais oirs quant il se tient por oir ou se il a nue volenté de recevoir l' eritage . 
Il apert que aucuns se tient por oir se il use des choses de l' eritage conme oirs ou par vandre les choses de l' eritage ou par cortiver les chanz ou en une autre maniere , se il esclaire sa volenté de recevoir l' eritage ou par fait ou par paroles ";" por que il sache que cil à qui il s' est faiz oirs soit mors sanz faire testament , ou que il ait fait testament ou que il soit ses oirs , quar tenir soi por oir et tenir soi por seigneur , et li ancien apeloient les oirs seigneurs . 
Autresi conme li estranges est fais oirs par nue volenté est il maintenenant mis arriere de l' eritage dés que il monstré que il ne vuet pas estre oirs . 
Nule chose ne desfant que cil qui fu nés mus ou sors ou qui puis est amuis ou asordis ne se puisse tenir por oir ou aquerre heritage se il entent ce que il fait . 
Cist titres est des lais . 
Voions aprés ces choses des lais . 
Et il apert que ceste partie de droit soit prise de matiere tres posee , car noz parlons d' iceles meniere de droit par coi chose noz sunt aquissez par université . 
Mais porce que noz avonz parlé des testamenz et des oirs qui sunt establi el testament , ceste maniere de droit puet estre traitie apréz et ne mie sanz cause . 
Lais est dont un dons que li mors laisse . 
Mais .iiii. 
manieres de lais estoient jadis , et certain non estoit asené à chascunne maniere par coi toutes les manieres de lais estoient senefiés . 
Mais la solempnités de tielz nos est del tot ostee par les establissemans as sains princes et nostre establissemenz que noz avons fait o grant entente , qui vuelt que les daerrienes volentés soient plus fors as mors et qui n' ostroie pas as paroles mais as volentés , ordonna que tuit li lai aient une nature , et par quelz paroles que lais soit laissiés , il lise à ceulz à qui il est laissiés que il ensievent ne mie tant solemant par personel action seur la chose et par action de chose oblegie . 
Et l' on puet entendre parfitemant la maniere de l' establissemant par la forme qui i est . 
Et noz croions que il doie estre gardés . 
Et por ce que noz avons trové que li ancien entendoient estroitement les lais et voloient que les choses enjointes qui descendent de la volenté as mors eussent pluz large nature , il nous sambla que ce fust necessaire chose que li lais fussent oelme as choses anjointes , si que il n' i ait nule disferance , mais ce que li faut as lais soit raempli de la nature as choses enjointes croisse par ce qui est plus es lais . 
Mais que nous ne grevions les jones estudieurs se nos trainssons ensamble de tes choses en la noveleté des lois , il nous sambla que il estoit bonne chose que nos traitisons de chascun par soi , et premierement des lais et puis des choses enjointez , si que , quant la nature de l' un et de l' autre sera conneue , l' on puisse plus legieremant et plus soutilmant entendre ce qui est dit de tout ensamble . 
La chose à celui qui fait le testamant ou à son oir ne puet pas estre laissié tant solomant , mais l' autrui , si que li oirs soit constrains d' acheter la et de doner la à celui à qui ele est laissie ";" ou , se il ne la puet acheter , il soit constrains de randre en la valeur . 
Mais se la chose est tele de coi marchiés ne puisse estre faiz , li pris n' en est pas deuz si conme se cil qui fait le testament laise le champ où l' on fait les bataillez , ou une chapele , ou choses qui sunt au temple ou au conmun usaige , cist lais n' est de nule valor . 
Ce que noz avonz dit que autrui chose ne puet estre laissie doit estre ainsis entendu , se cil qui fist le testament savoit que ele fust autrui et ne mie ce il le fist par ignorance . 
Et je ai dit que li laiz vaut se li mors savoit que la chose soit autrui , por ce que ses senz i est necessaires , car par aventure se il seust que la chose fust autrui , il ne l' eust pas laissie . 
Et ainsiz l' escrit li sainz empereres Piuz . 
Et il est voirs que il covient à celui qui demande les lais prover que li mors ne sot paz que la chose fust à autrui , car cil qui demande a tozjors besoing de prover . 
Et se aucuns a laissié la chose qui estoit oblegie à ses creanciers , il covient que li oirs la quit et il noz plaist autresi en cest caz conme en la chose qui est autrui , se est à savoir que il coveigne que li oirs la quit se li mors savoit que ele fust oblegie , et ainsis l' escristrent li saint empereur Sevoir et Antonins . 
Et se li mors vot que cil à qui il laisa la chose la quitast vers celui à qui ele estoit oblegie et il le dist , li oirs ne la doit pas aquiter . 
Se aucune chose est laissie , et cil à qui ele est laissie en est faiz sirez par son achat , tant conme cil vit qui fist le testamant , il puet demander à l' oir par le testamant le pris que ele vaut , mais il l' a eue de guaaing , si conme par cause de don ou par aucune tel maniere , il n' en puet pas plaidier contre l' oir . 
Car il a esté establi que .ii. 
causes de guaaing , si conme d' un don , ne puent pas estre ensamble en un meisme home et d' une meismes chose ";" et se une mesme chose est deue à .i. 
home par .ii. 
testamenz , il a disferance se il a eu de l' un des testamenz la chose meismes ou la valeur , car se il a la chose il ne la puet pas demander por ce que il l' a par cause de guaing , mais se il a eu le pris , il puet demander la chose par l' autre testament . 
La chose qui n' est encore pas , maiz ele sera , puet bien estre laisie , si conme li fruit qui naisteront en se champ ou ce qui naistera de cele serve . 
Se une meesme chose est laissie à ..ii. 
, ou ensamble ou a chascun par soi , se il i vienent ambedui au demander le laiz , il est partis entre eulz , et se li uns se defaut ou por ce que il n' a cure del laiz , ou por ce que il morut ains que cil qui fist le testament , ou par aucune autre maniere , li lais apertient tous à l' autre . 
Lais est laissiés à .ii. 
ensamble , si conme se aucuns dit je lés cest serf à Tyce et à Sey ";" et il est laissiéz departiement , si conme se il dist je lais cest serf à Tyce ou je le lais à Sey . 
Et se il nome que ce soit uns meismes sers , lors entent l' on que il soit laissiés departiement . 
Se autrui chans est laissiés à aucun et il en achate la proprieté sanz l' usuaire , et li usuaires vient puis à lui et il plaide aprés ce por le testament , Juliens dit que il en puet par droit plaidier et demander le champ , car li usuaires au lieu la demande del servise , et il est contenu en l' osfice au juge que il conment que la valors del pris soit randue sanz l' usuaire . 
Se aucuns laisse la chose qui est à celui à qui il la laisse , li lais ne vaut rien , quar ce qui est suen propre ne puet plus estre fait suen et , ja soit ce il l' ait vandue , ne por quant il ne puet demander à l' oir ne la chose ne la valeur . 
Se aucuns a laissié sa chose autresi conme se ele fust à autrui , li lais vaut , car pluz vaut ce qui est en vérité que ce qui est an quidier . 
Et se tu laisses ce que tu quides qui soit tient , il est certaine chose que li laiz vaut , car la volantés au mort puet avoir bonne fin . 
Se cil qui fist son testament a laisié sa chose et il l' a aprés vandue , Celsus quide que se il ne la vandit par corage de tolir li laiz , por ce ne remaint paz que ele ne soit deue à celui à qui ele fu laissie , et ainsis l' escristrent li saint empereor Sevoir et Antonins . 
Il meismes escrirent que il n' apert pas que cil qui bailla sez chanz en gaiges , puis que il ot fait son testament , ait tolu le lais ";" por ce puet cil à qui il furent plaissié plaidier o l' oir que il aquist les chanz anvers les creanciers . 
Se aucunz a vandue une partie de la chose que il avoit laissie , la partie qui ne fu pas vendue est deue en toute manieres à celui à qui ele fu laissie , et cele qui fu vandue li est deue , se ele ne fu vandue par cause de sosfraite le lais . 
Se aucunz a laissié à son deteur delivrance , ce est se il aquite par non de lais ce que il li devoit , li laiz vaut , ne li oirs au mort ne puet rienz demander au deteur ne à son oir ne autre qui soit en lieu d' oir . 
Mais li deterres puet traire en cause l' oir que il le delivre . 
Aucuns puet bien conmander à son oir que il ne demant à son deteur ce que il li doit devant aucun termine . 
Et encontre ce , li deteur laise à son creancier ce que il li doit , li lais ne vaut rien , se il ne li lait rien plus que ce que il li doit , car li creanciers ne conquiert rienz par ces lais . 
Mais se il li laisse purement ce que il li devoit à terme ou souz condicion , li lais vaut porce que la daite est maintenant paié . 
Et se li termes vient tant conme cil vit qui fist le testament ou la condicion est accomplie , Papinians escrit que porce ne remaint pas que li laiz ne vaille , quar il valut une fois . 
Et ce est voirs , ne la sentence ne li plot pas à cels qui quidoient que li lais fust estains , por ce que il est venus en cele cause de coi il ne puet conmencier . 
Et se li maris laisse à la fame son doaire , li lais vaut , por ce que li laiz est pluz pleniers que l' actions de doaire , mais se il li a laissié doaire que il n' a pas receu , li saint empereur Sevoir et Antonin escristrent que se il li laisa simplement , li lais ne vaut rien , mais se certainne quantités de deniers ou certaine chose ou l' instrument del doaire furent demostré au lais fere , li lais vaut . 
Se chose qui a esté lessie perit sanz le fait à l' oir , li damages est à celui à qui ele fu laissie . 
Et se aucunz a laissié autrui serf et il est franchis sanz le fait à l' oir , li oirs n' i est pas tenus , maiz se li sers à l' oir fu laissiéz et il l' a franchi , Julians escrist que il i est tenus mais se li sers à l' oir fu laisiéz et il l' a franchi , Juliens escrit que il i est tenus ne il n' a point de disferance se il sot que il fust laissiéz , ou il ne le sot paz . 
Et se li oirs a donné à .i. 
autre son serf et cil a qui il l' a donné l' a franchi , il i est tenus , ja soit ce que il ne savoit pas que il fust laissiéz . 
Se aucuns a laissié serves o leur enfanz , se lez serves muerent , li enfant sunt à celui à qui li lais fu laissiéz . 
Autressi est il se li serf sunt laissié o leur vicairez , quar ja soit ce que li serf muerent , non por quant lor vicaire sunt à celui à qui il sunt laissié . 
Maiz se aucunz sers est laissiéz o tot son chatel , se li sers est mors ou franchis ou vandus , li lais dou chatel est estains . 
Autresi est il se uns chans est laissiéz o ses instrumens , quar se li chans est vandus li lais des instrumanz est estainz . 
Se uns fous de bestes est laissiéz à aucun et il est aprés si apetisiés que il n' i a mais que une beste , ce qui remaint puet estre chalongié . 
Quant li fouz est laissiéz , Juliens dit que les bestes qui i sunt ajostees aprés ce que li testamenz est faiz sunt à celui à qui li fouz est laissiéz , quar li fous est une chose de plusors bestez , autresi conme la maisonz est une chose de pluseurs pierres qui sunt misses ensamble . 
Quant maisons est dont lasient , li piler et li maubre qui i sunt mis puis que li testamenz fu faiz sunt à celui à qui ele fu laissie . 
Quant li chatelz est laissiéz , se il croist ou apetice tant conme cil vit qui fist le testament , li preus et li damagez est à celui à qui li chatex fu laissiéz . 
Et se li sers a aquis aucune chose aprés la mort à celui qui fist le testament ains que li oirs ait receu l' eritage , Julians dit que se li chateuz est laissiéz au serf qui est franchis , tot ce qui est aquis ains que li oirs ait receu l' eritage doit estre à celui à qui li chateuz est laissiéz , car li termez dez laiz conmence dés lors que li oirs a receu l' eritage . 
Mais se li chastiauz a estés lessiés à .i. 
autre , les choses qui ont puis esté aquissez ne sunt pas seues , se li conquest n' est venus des choses del chatel meisme . 
Li chatelz que cil qui est franchis avoit ne li est pas deus se il ne li est laissiés , ja soit ce que cil est vis qui le franchi , se li sousfist bien à retenir son chatel que il ne li est pas toluz ";" et ainsis l' escristrent li saint empereur Sevoir et Antonins . 
Quant li chatelz à aucun li est laissiéz , il n' apert pas que ce li soit laissié que il puisse demander les deniers que il a despandus en besoing son seignor . 
Se aucunz a rendu conte à son seignor et li sires conmande que il soit franz et ait ce que li remaint , il apert que sez chatelz li soit laissiéz . 
Toutes choses puent estre laissies et celes qui sunt corporelz et celes qui ne sunt pas corporelz ";" et por ce , qui est deu au mort puet estre laissié à aucun , si que li oirs doint ses actionz à celui à qui la daite est laissie , se cil qui fist le testament ne le porchace en sa vie , car en cest caz est li lais estainz . 
Mais telz lais vaut : je conmant que mes oirs soit tenus à refaire la maison à celui ou aquiter le de quanque il doit . 
Et se unz sers ou une autre chose est laissié generalment , li choiz est à celui à qui ele est laissie , se cil qui fist le testament n' a conmandé autre chose . 
Les fais a chois , ce est quant cil qui fist le testament conmande que aucuns choisisse de ses sers ou des autres choses a en lui condiction reposte ";" et por ce soloit il estre que se cil à qui li chois estoit ainsiz laissiés ne choisisoit en sa vie , ses oirs n' avoit pas le laiz aprés lui . 
Mais ce a esté reformé à milleur estat par nostre establissement , et congiéz est donés à l' oir à celui à cui li lais fu laissiéz de chosir des sers ou des autres choses , ja soit ce que cil à qui li chois fu laissiéz ne choisi pas an sa vie . 
Et noz en avonz traitié pluz diligement , et ce a esté ajosté en nostre establissement , que se pluseur sunt à qui li chois est laissiéz , et il se descordent au choisir porce que li uns vuet choisir une chose et li autres autre , que le lais ne perisse , si conme plusor sage voloient sors soit juges de cest constans si que la sentense à celui sor qui li sors vandra soit la pluz forte el chois . 
L' on puet laissier à ceus seus qui ont droiture de testament . 
Il n' estoit pas otroié jadis que lés fussent laissiés as personnes qui ne fussent nomees certainement , car neis chevalier ne pooient riens laissier à persone qui ne fust certainne , si conme li empereres Adrians escrit . 
Il sambloit que la persone ne fust pas certainne de coi cil qui faisoit le testamant pansoit par doutouse opinion , si conme se aucuns disoit quiconquez donra à mon fil sa fille an mariage , je conmant que mes oirs li doint cel champ . 
Et ce qui estoit laissié à celz qui estoient premieremant fait consillier aprés ce que li testamenz estoit escris , estoit autresi laissié as personnez qui n' estoient pas certainnez , et assés i a de telz caz . 
Et il sambloit que franchise ne peust pas estre laissie à persone qui ne fust certainne , car il plest as mestres de droit que li serf soient franchi par non . 
Et l' on laisoit par droit aucune chose à persone qui n' estoit pas certainne par certain demonstrement , si conme se aucuns disoit : se aucuns de mes cosins qui ore sunt prant ma fille à fame , je conmant que mes oirs li doint cele chose . 
Et il estoit contenu es sains establissemenz que li lai qui estoient laissié as persones qui n' estoient pas certainnes et lor estoient paié par erreur ne peussent pas estre demandé arriere . 
L' on ne pooit riens laissier à l' enfant au serf qui estoit encore à naistre . 
Autrui enfes à naistre est cil qui naist entre lez sers et n' est pas fais oirs à celui qui fait le testament . 
Et por ce , la fame au fil qui est fors de bail est grosse d' anfant , li enfes que ele a el ventre est estranges à son aiel . 
Mez ceste espasse ne pot estre del tot laissie sanz amendement , car uns establissemenz a esté mis en nostre code par coi nos meterons en ce conseil , non pas tant solemant es heritages mais es lais , et cil qui liront cel establissemant porront ce veoir apertemant . 
Desfanderes qui ne soit certains ne doit pas estre donnés as orfelinz selonc la forme de nostre establissement , car aucuns doit dire par certain demostremant que il vuet que il soit gardes de ses enfanz . 
Se cil qui fait le testamant foloie el non ou el sornon à celui à qui il a laissiéz les laiz , selonc la certaineté de la persone , por ce ne remaint pas que li lais ne vaille . 
Et ce meesmes est gardé es oirs par droit , car li non furent trové por senefier les homes et se il sunt conneu par aucune autre meniere il ne puent chaloir del non . 
Autrui enfes qui est encore à naistre puet bien estre fais oirs et pooit ancienement se il n' est el ventre à cele qui ne puet par droit estre fame son pere . 
A ce est prochiene cele rieule de droit que lés n' est pas peris por fauz demonstrement , si conme se aucuns laisse ainsi : je lais à celui Stich mon serf qui fu nés en mon ostel de ma serve , ja soit ce que il ne fust pas nés en son ostel ains soit achetéz . 
Ne porquant , puis que il est certainne chose del quel serf il entendit , li laiz vaut . 
Et se il demostra ainsis : li laiz Stich que je achetai de Sey ";" se il fu achetés d' un autre , por ce ne remaint paz que li laiz ne vaille , se il est certaine chose de quel serf il entendi . 
Par mult milleur raison ne nuist pas fauce cause à lais , si conme se aucuns dist ainsi : je lais ceste chose i Stich à Sitch qui procurra mes besoingnez sanz moi , ou je lais à Tyce mon serf por ce que je fui delivrés par s' aide de crime chapital , car ja soit ce que Stich ne fist onques nule des besoingnes à celui qui fist le testament ne il ne fu onques delivré par l' aide Tyce , ne porquant li lais vaut . 
Mez se la cause est nomee par condicion il est autrement , si conme l' on dit ainsi : je lais Tyce cel champ , se il a procuré mes besoingnez . 
L' on demande se noz laisons par droit au sers nostre oir , et il est certainne chose que rienz ne vaut qui li soit laissié purement , ne ce ne li vaut rien que il issi de la poesté à l' oir el vivant à celui qui fist le testament , car li lais qui ne vausist riens , se cil qui fist le testament fust mors dés que il l' ot fait , ne conmence pas à valoir porce que il a vesqu plus longuement . 
Maiz l' on li laise par droit soz condicion que noz anquerons se il fu hors de la poesté à l' oir el tenz que la condicions fu acomplie et que li laiz li conmença à estre deus . 
Encontre ce , se sers est fais oirs , l' on ne dote pas que l' on ne puit bien laissier lais à son seignor ";" car , se cil qui fist le testament muert maintenant aprés , por ce n' entent on pas que li lais soit à celui qui est faiz oirs , car li heritages est desevrés des laiz , et uns autres que cil à qui li lais est laissiéz puet estre fais oirs par cel serf , se il est mis en la poesté à .i. 
autre ains que il reçoive l' eritage par le conmandement son seigneur , ou se il est faiz oirs quant il sera franchis ";" et en cest cas , vaut li laiz . 
Mais se il remaint en l' estat ou il estoit quant il fu faiz oirs et il reçoit l' eritage par le conmandement son seigneur à qui li lais fu laissiés , li lais ne vaut rien . 
Laiz qui sunt fait ains que li oirs soit establis ne valent riens selonc les ancienz , car li testament reçoivent force par l' establissement des oirs , et por ce entent l' on que li establisemenz des oirs est ausi conme chiéz et fondemanz de tot le testament , et par ceste meesmes raison ne pooit pas franchise estre donnee devant l' establissemant de l' oir . 
Mais por ce que il noz fu aviz que il estoit vilainne chose que l' on enseust l' ordre de l' ecripture que li encien blamoient et que la volentés au mort fu despite , noz amendanmes cest vice par nostre establissement , si que il lisse à celui qui fait son testament que il les laiz ains que il establise son oir ou puiz que il l' a conmencié à establir le , et meismes franchise à qui l' on se doit pluz acliner . 
Et autresi soloit il estre que l' on ne pooit rienz laissier aprés la mort à l' oir ou à celui à qui .i. 
laiz estoit laissiéz , si conme se aucuns deist : quant mes oirs sera mors , je lais à celui ce ou ce , mais noz avonz autresi ce amendé et avonz donné à celz l' enfremeté à la maniere des chosez enjointes , si que la cause des lais ne soit paz pire en cest cas que cele des choses enjointes . 
Laiz qui estoit fais par non de painne ou qui estoit sostraiz en remuer ne soloit rienz valoir . 
Il apert que laiz est laissiéz par non de painne qui est laissiéz por constraindre l' oir que il face aucunne chose ou que il ne la face pas , si conme se aucuns escrit ainsi : se mes oirs donne à Tyce sa fille par mariage , je conmant que il doint .x. 
l. 
à Sey , ou einsi : se mez oirs ne vuet cel serf , je conmant que il donne à Tyce .x. 
l. 
Et cele regle estoit si gardee que ele est senefiee par pluseurs des establissemenz as princes , et que li prince meisme n' avoient pas ce que lor estoit laissié par non de painne , ne tel lais ne valoient pas el testament as chevaliers , ja soit ce que les autres volentés as chevaliers estoient gardees en ordoner le testament . 
Et il ne plaisoit pas as anciens que franchise peust estre laissie par non de paine , et por ce quidoit Sabins que oirs ne peust pas estre acompaingniés par non de painne , si conme se aucunz deist : Tyces soit mes oirs , et se il done sa fille à Sey par mariage , Sey soit oirs o lui . 
Car il n' avoit point de disferance par quel raison Tycez fust constrainz ou par laissier lés ou par acompaingnier lui autre oir , maiz tez soutillités ne noz plot point , ains avons establi generalment que li lai qui sunt laissié par non de painne ou soztrait ou donné à autres ne se devisent point des autrez lais , esceptés celz qui ne puent avenir ou qui sunt desfandu par lez lois , ou qui tornent à autre à reproche , quar la suite de mon tenz ne suesfre paz tel dispositions à celz qui font le testament . 
Cist titres est de sostraire lais et de remuer lais Sostraiemenz des lais est fers , conment que il soit faiz , ou el testament ou en escrit qui est faiz en lieu de testament , si conme se aucuns a eissis dit : ge laiz ce à celui ";" se il le vuet sosfrire , il doit ainsis dire : je ne lais pas ce à celui , ou par autres paroles qui soient contrairez à celez que il dist avant . 
Elez puent bien estre remuees d' un autre , si conme se aucuns dist ainsi : je laiz à Sey ce que je avoie laissyé à Tyce , quant que ce soit fait , ou en cel meismez testament ou ens escris qui sunt fait aprés , en cel cas apert il que cil lais soit sostrais à Tyce et que il soit donnés à Sey . 
Cist titrez est de la loi qui retaille lez laiz . 
Ci endroit noz covient veoir de la loi qui retaille les lais que li oirs ait la quarte part de tot l' eritage . 
Par coi mesure a esté darrenement mise es lais ";" car porce que tuit avoient jadis franche poesté par la loi des .xii. 
tables de departir par laiz tot leur patremoinne se il vosissent , por ce que il estoit contenu en cele loi : si conme chascunz a ordonné de sa chose , ainsis en soit , il plot as ancienz que il retrainsissent ceste licence . 
Et si fu porveu por le preu à celz meismes qui font lez testamenz , car il moroient sovent sanz testament , por ce que cil qui estoient fait oir ne voloient recevoir les heritagez , por ce que il n' i avoient point de guaaing ou que il i estoit trop petis . 
Et por ce que .ii. 
lois avoient ja esté faites de ce de coi nule estoit sosfissanz , à la fin de l' euvre ceste fu faite au darrenier en coi il est contenu que il ne lise à nul à laisier pluz que les trois pars de tot son patremoinne , si que se il i a establi .i. 
oir ou pluseurs , la quarte partie leur remaingne . 
Et por ce que il a esté demandé quant dui oir sunt establi , si conme Tyces et Sey , si que li unz doit avoir autretant de l' eritage conme li autres , se la partie Tyce et toutes departiez par lais que l' on li a conmandé par non que il pait , ou ele est chargie outre mesure et nuz lais n' est laissiés sor la partie Sey ou il en i a laissié jusqu' à la moitié de sa partie , savoir mon se Tyces ne puet retenir des lais qui sunt laissié seur sa partie por ce que ses conpains a la quarte partie de tot l' eritage ou pluz , il noz plest que Tyces ait la quarte part de sa partie toute sauve et que il la puisse retenir , quar la raisonz de la loi qui retaille lez laiz doit estre gardee en chascun des oirs . 
Et la quantités del patremoinne à coi la raisonz de ceste loi est ramenee est regardee el tenz de la mort à celui à qui li patremoinnes fu . 
Quar se cil qui avoit .c. 
l. 
en patremoinne quant il fu mors laissa .c. 
l. 
, ce ne vaut rienz à celz à qui il les laissa se li patremoinnes est tant creus aprés sa mort , ains que li oirs ait receu l' eritage , ou par le conquest as sers de l' eritage , ou par les enfanz as serves ou par les fons as bestez , que li oirs puisse avoir la quarte part de tout l' eritage quant departi les .c. 
l. 
par non de lais ";" ains covient à force que la quarte pars de ce que il avoit quant il fu mors soit retenue des laiz . 
Encontre ce , se il avoit dans son patremoinne .c. 
l. 
quant il fu mors et il en a laissié .lxxv. 
et ce que il avoit lors est si descreu ou par feu ou par eve ou par la mort as sers que toz li heritages ne vaut que .lxxv. 
ou mains , il covient que tuit li lai soient paié , ne cele chose n' est pas damagouse à l' oir , quar il puet refusser l' eritage se il vuet ";" et ceste chose fait que il covient à celz à qui li lais sont laissié faire convenant à l' oir que il lor pait mains que ce qui lor fu laissié que il ne perdent tot se li testamens fu depeciés . 
Et quant on use de la loi qui retaille lez lais , l' on paie avant les detez et lez despanz de la sepouture et le pris des sers qui ont esté acheté por aler devant le cors quant l' on le porte au fouir , por estre franchi . 
Et lors a ceste lois lieu el remanant , si que la carte pars de ce qui i remaint soit à l' oir et les trois parties soient departies entre celz à qui li lais sunt laissié selonc ce qui est laissié à aucun . 
Se nos faingnons dont que aucuns a laissié .cccc. 
l. 
par menus laiz et toz li patremoinnes de coi il covient paier ses lais ne vaut que .iiii. 
c. 
.l. 
, la quarte partie de chascuns lais doit estre retenue ";" et se noz faingnons que il ne laisse que .iii. 
c. 
et .i. 
livres , l' uitime partie doit estre retenue de chascuns lais , si que des .l. 
livres qui ne furent pas laissie et de ce que l' on soztraira de chascun lais soit parfaite la quarte partie de toz les iiii .c. 
livres qui estoient en l' eritage . 
Et se il a laissié .v. 
c. 
, la quinte partie en doit premierement estre ostee de chascuns laiz , por ce que itant faut il que li heritagez ne vaut ce qui a esté laissié , et puis en doit estre ostee la quarte part que li oirs doit avoir , quar on doit premierement oster des lais ce qui n' est pas en l' eritage et puis ce qui en doit remaindre a l' oir . 
Cist titres est d' eritagez de coi il est enjoint à l' oir que il les rande à autre . 
Or venonz as choses qui sunt enjointes à l' oir et voions premierement des heritagez que il li est enjoinz que il rande . 
L' on doit dont savoir que les choses enjointes ne valent rienz el premier tenz , quar nus n' estoit constrainz de randre ce de coi il estoit proiéz . 
Quar quant cil qui faisoient leur testamenz voloient laissier aucunne chose à celz à qui il ne la pooient laissier , il la bailloient à celz à qui il la pooient bien laissier , et lor enjoingnoient sor lor loiauté que il la randissent à celz à qui il la voloient laissier . 
Et por ce sunt telz laiz apelés choses enjointez , ne il ne sunt contenu par nul lieu de droit , mais par la vergoingne à celz qui an sunt proié . 
Mais li empereres qui fu aprés ce , meus par la grace des persones par pluseurs foiz ou por sormonter la tricherie à aucuns , ou por ce que aucun estoient proié par le salu l' empereor que il feissent ce que l' on lor enjoingnoit , si commanda as consilliers que il donassent autorité à telz laiz . 
Et por ce que il sambla que c' estoit drois et que ce estoit chose conmune , ce fu torné à asiduel juridicion , et la grace en fu si grande que .i. 
propres prevoz fu establis que il feist jugement des chosez enjointes . 
L' on doit dont savoir premierement que il covient que aucunz soit faiz oirs en testament qui soit faiz par droit , et que il li soit enjoint que il rande à un autre cel heritage , car autremant ne vaut riens li testamenz en coi nus n' est faiz oirs . 
Se aucuns escrit dont ainsiz : Tycez soit mes oirs , il puet aprés dire : Tices , je te pri que dés que tu porras premierement recevoir mon heritage , tu le randes à Sey , et chascuns puet proier son oir que il rande à autre une partie de son heritage . 
Et il list à laisier toz lais ou purement ou soz condicion , ou des un terme en avant . 
Et quant cil qui est proiéz de randre l' eritage l' a randu , por ce ne remaint pas que il ne soit oirs ";" et cil qui le reçoit en a aucunne fois en lieu d' oir et aucunne fois en liu de celui qui li laiz est laissiés . 
El tenz Neron , quant Trebelians et Maximianz et Amineus et Seneques estoient consilliers , uns conselz au senat fu fais en coi il est contenu que se heritages est randus à acun por ce que il fu anjoint à l' oir que il li randit , toutes les actions qui apartienent par le droit citeain à l' oir et contre l' oir soient donnees à celui à qui li heritages est randus ou contre lui . 
Et aprés cel conseil au senat , li prevos conmença à donner toutes les actions qui apartienent à l' oir et contre l' oir à celui qui reçoit l' eritage en tel maniere ou contre lui . 
Maiz por ce que cil qui estoient escrit à estre oir et estoient proié de randre à .i. 
autre ou tot l' eritage ou presque tot , il refusoient à recevoir l' eritage por ce que il n' i avoit nul guaaing ou que il i estoit trop petis et por ce estoient tel lés estaint . 
Li senat auna el tenz Vapazien , quant Peganus et Pansio estoient consillier , que cil à qui il est proié que il reçoivent l' eritage et que il le randent en puissent autresi retenir la quarte partie com il puent des laiz . 
Autresi est otroié que l' on retaingne de toutes les chosez qui sunt lessees en tel maniere . 
Et aprés cel conseil au senat , li oirs sostenoit toz les faissiauz de l' eritage , en tel maniere est en lieu à celui à qui une partie des bienz est laissie . 
Et ceste meniere de lois est apelee partison , parce que cil à qui il est laissiéz part l' eritage à l' oir . 
Et por ce , les convenances qui soloient estre faitez entre les oirs et celz qui partoient à elz par raison de laiz estoient misses entre l' oir et celui à qui il rant l' eritage par la proiere à celui qui fist le testamant , ce est que li preuz et li damages de l' eritage soit conmuns entr' eulz selonc les parties que il ont en l' eritage . 
Se cil qui est dont fais oirs n' est proiés de randre à autre plus que les trois pars de l' eritage , lors estoit il randuz par le conseil au senat qui est apelés trebellian et lez actionz de l' eritage estoient donné encontre l' un et encontre l' autre selonc les partiez que il en avoient contre l' oir par le droit citeain , et contre celui qui recevoit l' eritage par le conseil au senat . 
Et se il est proiéz de rendre pluz que lez .iii. 
pars ou tot l' eritage , se li oirs qui reçut une foiz l' eritage le reçut par sa volenté ou se il en retint la quarte partie ou se il ne la vot retenir , il seus sostendra toz les faziaus de l' eritage . 
Mes se il en retient la quarte partie , covenences doivent estre faites entre l' oir et son parsonnier por telz parties conme il ont de l' eritage ";" et se li oirs rant tot l' eritage , covenances seront faitez autressi conme de heritage acheté et vendu . 
Et se cil qui est faiz oirs refuse à recevoir l' eritage por ce que il dit que il l' a soupeceneuz et que il i cuide avoir doumage , il est contenus el conseil au senat qui est apeléz Pegatian que , se cil vuet à qui li oirs devoit randre l' eritage , li oirs le reçoive et li rande par le conmandement au prevost , et les actions soient donnees contre celui à qui li heritages est randuz ";" cil n' est en ce cas nus mestiers de convenances quar seurtéz est donee à celui qui rent l' eritage , et les actionz de l' eritage apartienent à celui à qui il est randus , ou contre lui ";" et en ce s' acordent ambedui li conseil au senat , ce est li trebellianz et li pegasianz . 
Mes porce que lez convenances qui sunt faites par le conseil au senat qui est apelés pegasianz desplaisoient as ancienz , et Papinianz , home de haut engin , les apele decevanz en aucunz caz et simplece noz plaist et laiz plus que grietéz , quant toutes les samblances et les diferances de l' un et de l' autre des conseuz au senat noz furent desploiéz , il noz plot que cil qui est apelés pegasianz , qui fu fez darrenierement , remainsist del tot , et cil qui est apelés trebellianz eust toute l' autorité que li dui avoient , si que li heritage de coi il est enjoint à l' oir que il les rande soient randu par lui , conbien que li oirs en ait par la volenté à celui qui fist le testament , ou la quarte part ou pluz ou mainz ou niant ";" si que quant il n' en a point par sa volenté ou il en a mainz que la quarte part , il li lise à retenir ou par nostre autorité ou toute la quarte part ou se qui li faut que il ne l' a , ou demander la arriere , se il a ja randu tot l' eritage si que li les actions de l' eritage apartienent contre l' oir et contre celui à qui il a randu l' eritage , selonc la partie que chascuns en a . 
Et se li oirs a randu de son gré tot l' eritage , totes les actionz de l' iretage apartienent à celui à qui il l' a randu encontre lui . 
Et ce qui estoit establi especialment en conseil au senat qui estoit apelés pegasianz , que se sil qui s' estoit faiz oirs refusoit l' iretage , il fust constrainz par le prevost dou reçoivre le et de randre le tot à celui à qui il fu conmandé que il le randist , se il le voloit recevoir , et toutes les actionz venissent à celui à qui il fust randuz , ce avonz noz trespossé et ajosté au conseil au senat qui est apelés trebellianz , si que par ce soit li oirs constrainz de recevoir l' eritage et de rendre le tout à celui qu' il vuet que il li soit randuz , se il n' en vuet retenir la quarte part si que il n' en remeigne à l' oir ne damages ne preuz . 
Ne il n' a point de diference se aucuns est fes oirs de tot l' eritage et il est proiéz de rendre le tot , ou une partie , ou se il est faiz oirs d' une partie de l' eritage et il est provés de randre à .i. 
autre toute sa partie ou une partie de sa partie , car en cest caz conmandonz noz que toutez les chosez soient gardees que noz avons dites quant il est oirs de tot l eritage . 
Se aucunz est proiéz de randre l eritage à .i. 
autre quant il en a pris aucune chose qui vaille la quarte partie , si com .i. 
champ ou aucune chose , il le doit randre autresi conme se il fust enjoint que il retenist la quarte part , et rendit se seurpluz ";" maiz il i a tant de disferance , quar quant une partie en a esté prise avant et li heritages est aprés randuz , et la chose qui remaint à l' oir n' est chargie de nuz des faisiauz de l' eritage , ainz est autresi conme se il eust la chose aquise par laiz , maiz quant il est conmandé à l' oir que il rande l' eritage et que il en reteigne la quarte partie , les actionz sunt departiez et les .iii. 
pars sunt seur celui à qui li heritagez est randuz , et la quarte pars en est sor l' oir . 
Et ja soit ce que tres grant partie de l' eritage soit contenue en la chose que li oirs a prise avant que il fust priéz de randre l' eritage , ne porquant totes les actionz sunt seur celui à qui il est randuz . 
Maiz cil à qui li heritages est randuz se doit consillier se ce est ses preuz que il li soit randuz ";" et autresi est il se li oirs a priz avant .ii. 
choses ou pluseurs quant il est priéz de randre l' eritage , autresi est il se une certainne some est prise avant qui containgne la quarte part de l' eritage ou pluz , et li oirs est priés de randre l' eritage . 
Et ce que noz avons dit de celui qui est faiz oirs de tot l' eritage , volonz noz que soit gardé de celui qui n' est faiz oirs que d' une partie . 
En seur que tot , cil qui muert sanz testament faire puet prier celui à qui il entent que ses heritages apartient , ou par les loiz ou par le droit as prevoz , que il rande à aucun son heritage ou une partie , si conme .i. 
champ ou .i. 
serf , ou une qantité de deniers , car lais qui sunt fait en autre maniere sanz testament ne valent rienz . 
Cil qui fet son testament puet prier celui à qui aucune chose est randue par son conmandement que il la rande derechief à .i. 
autre ou toute ou en partie ou en aucune autre chose . 
Et porce que li conmandement de ces laiz descendent de la loiauté as oirs de coi il ont le non et la sustance , por ce les traist puis li sains empereres à force de droit . 
Et noz qui volonz sormonter ces meismes princez felonz unz establisemenz par l' amonestement Tribunian , noble home , questeur de nostre saint palaiz , par coi noz avonz ordoné que se cil qui fist le testament enjoint à son oir sor sa loiauté que il randist à aucun l' eritage ou .i. 
especial laiz , et la chose ne puet estre provee par l' escriture ne par le nombre dez .v. 
tesmoins qui est sosfisans en tel chose , maiz il enjoint mains de .v. 
ou par aventure , il n' en joint nul , se li peres ou li autres qui se fioit en son oir vot que il randit aucunne chose à aucun et li oirz panse à tricherie et ne vuet aconplir ce que li fu enjoint , ainz nie que il ne fu paz ainsi , se cil à qui la chose dut estre randue se vuet metre seur son sairement , aprés ce que il avra juré que il ne le trait pas à tort an cause à son enciant , il convient lors que li oirs face son sairement que ce ne li fu pas enjoint ";" ou se il le refuse , il doit estre constrains de paier ce qui li fu conmandé que la daerriene volentés au mort ne perise de coi il se mist sor la loiauté son oir . 
Cist titres est de toutes les chosez qui sunt enjointes à l' oir que il les rande . 
Aucunz puet enjoindre à son oir que il rande aucune simple chose , si conme .i. 
serf ou .i. 
champ ou une robe ou une masse d argent ou deniers nombréz , et il puet proier à son oir que il rande aucune tel chose , ou il puet anjoindre à celui à qui il l' a laissié que il la rande à .i. 
autre , ja soit ce que l' en ne puisse pas laisier une chose à .ii. 
homez , si que li unz l' ait aprés l' autre . 
Cil qui fet le testament puet proier non pas tant soulement que sa propre chose soit randue à aucun mais cele à l' oir ou cele à celui à qui il a laisié aucune chose , ou cele à celui à qui une chose a esté randue par son conmandement ou cele à .i. 
autre . 
Et por ce , cil à qui unz lais est laisiéz et cil à qui une chose est randue par le conmandement au mort puet estre proié de rendre à autre non pas tant solement la chose qui lor est laisie mais une autre , qui que ele soit , ou soie ou autrui . 
Maiz l' on doit garder sanz pluz que nuz ne soit proiés de randre à autre pluz que ce qui est venu à lui par le testament , car ce qui est pluz enjoint est fet por niant . 
Cil covient à celui qui est proiéz de randre une chose que il l' achat ou que il la rande ou que il l' en pait la valor . 
Et franchise puet bien estre donnee à serf en tel maniere : se li oirs ou cil à qui .i. 
laiz est laisiéz , ou cil à qui une chose est randue par le conmandement au mort et proiés de franchir le . 
Ne il n' a point de disferance se cil qui fist le testament prie de son propre serf ou de cel à l' oir ou à l' estrange ";" se li sers est dont estrangez , il doit estre achetés et franchis , et se ses sires ne le vuet vendre et il n' a rien eu del testament à celui qui laisa la franchise , li laiz n' est paz maintenant estainz , ainz est prolongiéz , car en quel tenz que li sers puise estre achetéz , franchise li porra estre donnee . 
Et il qui est franchis en tel maniere n' est pas redevables n' est pas redevables de sa franchise à celui qui fist le testament , ja soit ce que il estoit ses sers par aventure , maiz à celui qui le franchi . 
Maiz cil qui par droit testament est conmandés à estre franz et est redevablez de sa franchise à celui qui fist le testament . 
Ne nus ne puet avoir franchise par droit testament for cil qui estoit sers à celui qui fist le testament , quant il fist le testament et quant il fu mors . 
Cil apert que franchisse est donnee droitement quant li sires ne conmande pas que autre franchise son serf , ainz vuet que franchise li aparteigne par son testament . 
Les paroles d' enjoindre aucunez choses en testament de coi l' on usse plus sovent sunt choses : , , , , je tesmoing seur loiauté ";" et chascune de ces parolez vaut autretant conme se ellez fussent totes asamblees ensamble . 
Cist titres est des ecris qui sunt fet en leu de testament . 
Il est certaine chose que la droiture des escris qui sunt fet en leu de testament ne furent pas en usage devant que Augustinz Cesar fu empereres . 
Maiz Lus , par coi les chosez sunt jointez à l' oir conmancierent , amena avant ses escriz ";" car quant il descendi en Aufrique , il fit tez escris et confrema en son testament par coi il requist à l' empereor que il feist aucune chose aprés sa mort . 
Et quant li sainz empereres Augustus ot acomplie sa volenté , li autre qui vindrent aprés ensevirent s' autorité et rendoient ce qui lor estoit enjoint . 
Et la fille Luz paia lés que ele ne devoit pas à droit . 
L' en dit que li empereres apela dont ensamble toz ses sages homez et Treluces i fu qui lors estoit de grant autorité et demanda mon se ce devoit estre receu et se li usagez des vielz escris se descorde de raison , e Trebaces respondit à l' empereur que ce estoit porfitable chose et necessaire as citeainz , porce que li citeain soloient aler molt loins de lor païs et estre i longuement , il peussent faire telz escris . 
Et aprés cel tenz , quant Labeo ot fais escris en leu de testament , nuz ne doutoit ja que cil escrit ne feussent receu par tres bon droit . 
Chascuns puet faire ces escris non pas tant solement quant il a fet testament , mais se il muert sanz faire testament , il puet conmander par tex escris que aucunne chose soit randue à aucun . 
Maiz quant cil escrit sunt fet avant que li testament , Papinianz dist que il n' ont nule force se il ne sunt confremé el testament par especial volenté . 
Maiz li sains empereur Sevoirs et Entoinins escristrent que chose qui est conmandee à rendre puet estre demandee par les escris qui sunt fet avant que li testament , se il apert que cil qui fist cest testament n' eissi pas de la volenté que il avoit quant il fist lez escris . 
Heritages ne puet estre donnéz ne tolus en telz escris que la droiture des testamens ne de telz escris ne soit confondue ensamble ";" et por ce n' i doit pas estre escris li desirretemenz . 
Et li heritages ne puet pas estre droitement donés ne toluz en telz escris que il rende à autre l' iretage . 
Et quant .i. 
oirs est establiz par condicion , l' en ne puet pas establir en telz escris que .i. 
autres soit oirs à lui ou apréz lui . 
Aucuns puet faire plusors telz escris , ne il ne convient pas que il soient ordonné si conme il ont esté fet li un aprés l' autre . 
Ci commence li tiers livres d' Institutes . 
Cist titres est des heritages qui eschient sans testament . 
Cil muert sanz testament , qui ne fet point de testament , ou qui ne le fet par droit , ou quant cil que il avoit fet par droit est roz ou vains , ou se nus n' est oirs par cel testament . 
Li heritages à celz qui muert sanz faire testament apartienent premierement selonc la loi dez .xii. 
tables à leur oir . 
Lor oir sunt , si conme nos avons dit avant , cil qui sunt en la poesté à celui qui se muert , si conme li filz et la fille et li niéz et la niece de par le fil , li enfant au neveu ou à la niece ";" ne il n' a point de disferance se il sunt enfant naturel ou adoptif . 
Et à celz convient il asambler celz qui ne sunt pas engenré de loiauz mariagez , ainz sunt doné à celz des citéz et quierent droiture d' oirs selonc la forme des sainz establissemenz qui ont esté fet sor ce , et celz qui sunt compris en nostre establissemenz par coi noz avonz aconmandé que se aucuns a pris fame en sa conpaignie et il n' a pas eu au conmencement corage de faire mariage , ne porquant ele estoit telz que il la peust bien avoir par mariage , et il a enfanz de li et il l' ainme tant aprés que il en fait instrumenz de mariage et il en a puis filz ou fillez , cil qui sunt né aprés ce que li mariagez est parfaiz et que li instrument del doaire sunt fait ne soient pas tant solement loial et en la poesté au pere , mais cil qui furent devant né qui donarent l' enconmencement de loial non à celz qui furent né aprés . 
Et noz avonz jugié que ce soit tenable se li enfant sunt engendré ou né aprés ce que li instrumenz del doaire avra esté faiz sunt mort . 
Li niéz et la niece et li enfant au nevou ou à la niece sunt el nombrez de lor oirs de la persone de coi il sunt issu a laisié à estre en la poesté son pere ou par mort ou par autre meniere , si comme se ele a esté mise hors de baillie , quar tant conme li filz est en la poesté son pere , li niés qui vient de lui ne puet estre proprez oirs au pere . 
Et noz entendonz ce meesmes es persones des enfanz qui vienent aprés . 
Cil qui sunt né aprés la mort dou pere , qui fussent en sa poesté se il fussent né ains que il fut mors , sunt propre oir à leur pere . 
Cil meismez qui rienz n' en sevent sunt propre oir à aucun et , ja soit ce que il soient forcené , ne porquant il puent bien estre oir ";" car ceste meesme cause par coi heritages est acquis à celz qui rien n' en sevent , est il aquis es forsenéz . 
Et la seignorie est ausi conme continuee maintenant par la mort au pere ";" et por ce n' est il pas mestiers as orfelins que il aient l' autorité à celz qui les ont en garde , quar heritages est bien aquis par droit à celz qui n' en sevent rienz . 
Aucune foiz avient que , aucunz n' est pas en la poesté son pere el tenz de sa mort , non porquant il est faiz propres oirs son pere , si conme se aucuns revient de chaitivisons aprés la mort son pere , quar la droiture de sa revenue de sa chaitivison fet ce . 
Aucune fois avient il encontre que , ja soit ce que aucuns soit en la poesté au mort el tanz de sa mort , ne porquant il n' est pas sez propres oirs , si conme se li peres est aucusés d' aucun crime aprés sa mort et sa memoire est lors dampnee par ce , car il ne puet lors avoir propre oir , mes l' on puet dire par nostre droit que cil estoit ses proprez oirs , mes il laise à estre le . 
Quant cil qui est mors a .i. 
fil ou une fille et .i. 
neveu et une niece de par .i. 
autre fil , il sunt apelé ensamble à l' eritage , ne li filz qui vit encore ne puet pas metre hors l' enfant à l' autre fil qui mors est , . 
Par autretel raison , se li mors a .i. 
neveu ou une file de par son fil et il a l' enfant à .i. 
autre neveu qui est mors , il sunt apelé ensamble à l' eritage ";" et por ce que il noz plot que li neveu et les niecez et li enfant au nevou et as nieces venissentt en leu de leur peres , il noz samble covenable chose que li heritage ne soient pas departi selonc les personez , mez selonc les racinez dont eles vienent , si que se li mors a .i. 
fil et il a .iii. 
nevous ou .iiii. 
d' un autre fil , li filz et tot par lui le moitié de l' eritage et li enfant à l' autre qui est mors en aient l' autre moitié ";" et se il n' a fors les enfanz à sez filz et il en a d' un des fiz .i. 
ou .ii. 
et de l' autre .iii. 
ou .iiii. 
, la moitiéz de son heritage apartient à l' un ou as .ii. 
et l' autre moitiéz as .iii. 
ou as .iiii. 
Quant l' on aquiert se aucuns puet estre proprez oirs au mort , l' en le doit enquerre el tanz que il est certaine chose que aucunz morut sanz testament , et ce avient quant li testamenz est depeciés par ceste raison : se li filz est desirretés et .i. 
estranges est fais oirs , et quant li filz est mors , il est aprés certainne chose que li oirs qui fu establis el testament n' est pas oirs , ou por ce que il ne vuet ou por ce que il ne puet , li filz au fil sera propres oirs son aiel , car il est trovés toz seuz qu' il doie estre ses oirs el tenz que il est certainne chose que il morut sanz testament . 
Et ja soit ce que il soit nez aprés la mort son aiel , ne porquant il fu conceus tant com il vivoit . 
Se sez peres est mors et li testamenz son aiel est depeciéz , il est propres oirs son aiel , maiz se il fu conceuz et nés aprés la mort son aiel quant ses peres est mors et li testamenz son aiel est depeciéz , il n' est pas propres oirs son aiel , car il n' atoucha au pere son pere par nule droiture . 
Cil que li filz qui est hors del baill son pere a avoé n' est pas contés entre les enfanz son aiel , car cil ne sunt pas enfant quant à l' eritage , ne il ne puent pas demander la possession des biens conme prochien . 
Li enfant qui sunt hors de baill n' ont nule droiture en l' eritage leur peres par le droit citeain , car il ne sunt pas propre oir por ce que il ont laissié à estre en la poesté leur peres , ne il ne sunt paz par nul autre droit apelé à l' eritage par la loi des .xii. 
tablez . 
Mes li prevoz est meus par naturel loiauté , si lor donne la possession des bienz . 
Et por ce , il sunt parçonier de l' eritage autressi bien conme se il fussent en la poesté leur pere el tenz que il fu mors , conment que il soient , ou seul ou o les propres oirs . 
Se il a dont .ii. 
filz , cil qui est hors de baill et cil qui estoit en la possession son pere quant il fu mors , cil seuz qui estoit en sa poesté et sez propres oirs par le droit citeain . 
Et porce que cil qui estoit hors de baill a une partie par le benefice au prevost , il avient que sez oirs est faiz oirs por une partie . 
Maiz cil qui estoient hors del bail lor pere et se donarent en adoption ne sunt pas receu conme enfanz as bienz à leur pere naturel se il estoient en la mainie lor pere adoptif quant leu peres naturel fut mors . 
Car se li peres adoptis les a miz hors de sa poesté tant conme li peres naturel vivoit , il sunt receu as bienz lor pere naturel autressi bien conme s' il n' eussent onques esté en la poesté lor pere adoptif ";" car tant conme il apartient au pere adoptif , il conmencent à estre en liu d' estrangez . 
Et se li peres adoptif les met hors de sa poesté aprés la mort au pere naturel , il sunt encore en leu d' estrangez et ne sunt pas conté entre les enfanz au pere naturel , en tant conme il apartient à sez biens . 
Et il noz plot ainsi por ce que il fust male chose que il fust en la poesté au pere adoptif à qui li bienz au pere naturel apartienent ou à sez enfanz ou as estrangez . 
Li adoptif ont dont mains de droiture que li naturel , quar li naturel qui sunt hors de baill sunt en conte des enfanz par le benefice dou prevoz , ja soit ce que il en perdent le degré par le droit citeain , maiz li adoptif qui sunt hors de baill perdent par le droit citeain le degré d' enfanz , ne il n' i sunt pas receu par le prevost . 
Et ce est par droit , car la raisonz del droit citeain ne puet pas destruire les naturéz droiturez ";" et por ce que il laissent à estre propre oir , ne puent il pas laisier à estre fil ou fillez ou nevou ou niecez . 
Maiz li adoptif qui sunt mis hors del baill conmencent à estre en leu d' estrangez , car il avoient conquis par adoption la droiture et le non de fil ou de fille , si le perdent par citeainne raison , ce est por ce que il sunt mis hors del bail . 
Ces chosez meesmes sunt gardees en la possession des bienz que li prevoz premet contre les tablez del testamenz as enfanz qui sunt trespassé , ce est qui ne sunt pas fet oir ne deserité si com il covient , quar li prevoz apele à la possession des bienz celz qui furent en la poesté del pere el tanz de sa mort , et celz qui furent hors de son baill ";" et il en met arriere celz qui furent en la poesté leur pere adoptif en tanz que lor pere naturel fu mors ";" et il reçoit à la possessionz des bienz contre les tablez del testament lez filz adoptif qui sunt hors del bail à lor pere adoptif , car dés que il sunt hors de son baill , laissent il à estre el nombre à ses enfanz . 
Noz devonz estre amonesté que cil qui sunt en la poesté à leur pere adoptif ou que li peres adoptis met hors de son bail aprés la mort au pere naturel , se lor peres naturelz mors sans faire testament , ja soit ce que il ne soient pas receu en cele partie de banissement par coi li enfant sunt apelé à la possession des bienz , non por quant il i soient apelé par autre partie , ce est par cele por coi li cousin au mor i sunt apelé . 
Et il i sunt ainsi receu par cele partie , se il n' i a nuz propres oirs ne nus enfanz qui aient esté mis hors de baill , ne nuz parant qui doie avoir l' eritage par devant elz . 
Car li prevoz apele premierement les enfanz à l' eritage celz qui sunt em bail au pere et celz qui en sunt hors , et puis celz qui sunt oir selonc la loi , et puis les prochiens paranz . 
Maiz toutez lez choses plorent as ancienz , mais elez reçurent aucun amendement par nostre establisement que noz feimes des personez que leur pere naturel donent à autre en adoption . 
Et noz avonz trové aucun cas en coi li fil perdent l' eritage à lor pere naturel par l' adoption , et quant il estoient miz hors del bail au pere adoptif , il n' avoient l' iretage ne à l' un pere ne à l' autre ";" mais noz amendanmes ce , si com noz avonz en costume . 
Et escresinmes .i. 
etablisement par coi noz jujanmez que quant li peres naturel donne à .i. 
autre son fil en adoption , toutes sez droitures li soient gardees entieres autressi conme se il eust toz jors esté en la poesté au pere naturel et n' eust onques esté donnés adoption , fors que tant sans pluz que il puise venir à l' iretage au pere adoptif se il muert sanz faire testament . 
Mez se il fet testament , il ne puet riens avoir de son heritage ne par le droit citeain ne par cel au prevost , ne par demander la possession des biens contre les tablez , ne par acuser le testament que il n' est pas à droit fez , car il n' est nuz besoinz au pere adoptif de faire le son oir ne desireter le par non , por ce que il n' est aliéz à lui par nul naturel lien ";" neis se il est avoés de .iii. 
enfanz maslez par le conseil au senat qui est apelés pipanianz noz n' avonz pas le conseil au senat qui est apelés pipanianz , qui dist que là où .iii. 
fil sunt avoé , cil qui les avoe en puet .i. 
eslire par devant les autres et selonc les establisement que li empereres Pius fist , il li doit laisier la quarte part de son heritage . 
Mais il n' est pas orandroit ainsi , car en cest caz ne li est pas gardee la quarte pars de l' eritage ne il n' a nule action de chalongier i nule chose . 
Cil que li peres naturel reçoit en adoption est eschptés de nostre establisement , car il a l' une et l' autre droiture , ce est la naturel et cele de l' adoption et noz avons gardé à tele adoption les anciennez droitures , autresi conme se cil qui est hors de baill ce se fust donnés en adoption ";" et ces chosez puent estre conquilliez especiaument par la force des devans dis establizsemenz . 
Et li ancien qui pluz amoient celz qui descendent des maslez apeloient à l' eritage aielz les neveus et les nieces qui descendent des filz , et lez metoient par devant celz qui descendoient des fillez ";" et il nomoient par non de cozin les neveus qui sunt né des fillez et les enfanz as nieces , et les apeloient apréz les enfanz az fiz à l' eritage à l' aiel ou au besaiel de par la mere , ou en ces à l' aiele ou à la besaiele de par le pere ou de par la mere . 
Maiz li saint prince ne vodrent pas laisier si grant tort contre nature sanz avenant amendement ";" maiz por ce que li non del nevou ou del enfant au neveu est conmunz à celz qui descendent des filz et à celz qui descendent des fillez , il les mistrent toz en ordre et vodrent que li un fussent autressi prez d' avoir l' eritage conme li autre . 
Mais que cil aient aucun avantage qui sunt garni non pas tant solement de l' aide de nature , mais de cele à l' ancien droit , il vodrent que la partie as nevouz ou as nieces ou as autres que noz avonz avant noméz soient .i. 
pou amenuisie , si que il aient le tiers mainz que leur mere ou lor aiele ne devoit avoir , ou lor peres ou lor aiolz de par pere ou de par mere , quant la fame est morte de cui heritage on plaide , et quant il reçoivent l' eritage , li autre n' i doient pas estre apelé . 
Et tot autresi conme la lois des .xii. 
tablez apele lez nevouz ou les nieces à l' eritage lor aiol el leu de lor pere , lez apele li ordenemens as princez en lieu de lor mere ou de lor aielle si que ele soit amenuisié de la tierce partie , si com il a esté establi . 
Mais por ce que il avoit encore doute entre les paranz de par le pere et les devant dites personez , por ce que li parant de par le pere chalongoient la quarte part de la sustance par l' autorité d' un establisement , noz desevranmes de nostre code le devant dit establisement ne ne vosimes pas que il fust miz del volume Theodose . 
Et toute droiture est tolue as devant dis paranz par nostre establisement , et si avons establi que quant li fil as filles ou as nieces sunt fet oir , cil qui descendent des filz ou des neveuz ne chalongent nule partie de l' eritage au mort , et que cil qui viennent de travers ne soient pas pluz pres de ravoir l' iretage que cil qui descendent droitement del mort . 
Et encor volonz noz que cil establisemens vaille selonc sa force en tel maniere , ne porquant que autresi conme li ancien establirent que li heritagez soit departis entre les filz au mort et ses neveus de par son autre fil , non pas selonc les persones mes selonc celz dont eles descendent , autresi conmandons noz que partie soit faite entre les filz au mort et sez neveuz de par sa fille , ou entre toz les neveuz et toutes les nieces et les autres personez qui apréz vienent , si que l' une et l' autre leignie ait , sanz nul amenuisement , la partie son pere ou sa mere ou son aiel ou s' aiole , si que se il en a d' une part .i. 
ou .ii. 
et d' une part .iii. 
ou .iiii. 
, li uns ou li dui aient la moitié de l' eritage . 
Cist titres est des parans au mort de par son pere . 
Se nuz n' est propres oirs au mort , ou il n' i a nul de celz que li prevoz ou li establisement apelent à estre propre oir , ne qui doie avoir l' eritage est aucune des menieres que noz avonz avant dites , li heritages apartient lors par la loi des .xii. 
tablez au plus prochain parant . 
Li parant seut sont , si conme noz avonz dit el premier livre , cil qui sunt joint de lynage qui vient de par le pere . 
Li frere qui sunt dont d' un pere sunt itel parant , ne l' on ne demande pas se il sunt d' une mere : et li .i. 
des freres et li filz à l' autre sunt de cel meismes nombre , et li filz à douz frerez : et par ceste raison porronz noz venir à plusors degré de paranté . 
Cil qui naisent aprés la mort lor peres ont les droiturez de lynage . 
Ne porquant la loiz ne done pas l eritage au mort à toz ses parans de par son pere , mez à celz qui sunt pluz prochain parant , quant il est certainne chose que il est mors sanz faire testament . 
Droiture de paranté use par adoption si conme entre les filz naturelz à aucun et ses filz adoptis , et sanz dote il ne sunt pas apelé proprement parant , et se aucuns paranz , si conme li frerez ou li onclez ou autres qui soit pluz loingtainz a avec aucun , il n' est paz doute que li filz adoptiz ne soit paranz à toz les paranz son pere adoptif . 
Li masle prennent ouelment l' iretage au mort par droiture de paranté , ja soit ce que il soient parant de molt loin , et il plot az ancienz que lez famez aient l' eritage au mort par droiture de lynage se eles sont ses sereus et se elez sunt pluz lontaignes , eles ne l' aient paz . 
Et li masle soient receu à lor heritage , ja soit ce que il soient molt lontaing . 
Et por ce , li heritage à la fille ton frere ou ton oncle ou cil à lor antain apartienent à toi , et li tiens n' apartient pas à elez , et ce a esté establi por ce que il fust profitable chose que li droit fussent einsi establi que li heritage vaignent sovent as maslez . 
Mais por ce que il fust desloial chose que eles fussent mises del tot hors , autresi conme estranges , li prevoz le reçoit à la possession des biens en cele partie del bannissement en coi il lor premet la possession des biens par droiture de prochienité , et eles i sunt ainsi receues se il n' i a nul parant ne nul pluz prochien . 
Et la lois dez .xii. 
tables n' establi pas ce ainz comprist simplece , qui est amie as laiz , et apele à l' eritage toz les paranz , et maslez et femelez de quel degré qu' il soient , à la maniere de propres oirs qui sunt apelé ensamble à l' eritage . 
Mez li senz à celz qui furent es mileu , ce est apréz la loi des .xii. 
tablez et devant l' ordenement as empereors , perpansarent une soutillité et amenarent avant ceste disferance : et metoient del tot les famez fors de l' iretage as paranz ";" tant que li prevost amendarent petit et petit l' asperece de l' ancien droit ou aemplirent par humain proposement ce que li falloient , et mistrent une autre ordre en lor banissement et amenerent avant lynage par non de prochienité et lor aidarent par la posessionz des bienz . 
Noz , qui sivonz la loi des .xii. 
tablez et la gardons en ceste partie , prioonz les prevoz et lor humanité ";" non porquant noz ne trovons pas que il aient plainement secorru à ceste cause , car noz ne veons pas quant lez naturelz droitures et celes de paranté sunt autresi es femelez conme es malez , por coi li masle , conbien que il soient lontaing , vienent à l' eritage à touz lor paranz , ne nule des famez n' i puet avenir se ele n' est suer au mort . 
Et por ce noz ramenonz toutes choses an plenier estat , et ce livons cel ordonement à la droiture des .xii. 
tablez et confremonz par nostre establisement que toutez les loiauz personez qui descendent del mort , que que ce soient ou home ou famez , soient apelees as droiturez de l' eritage de coi testamens n' a pas esté faiz selonc ce que chascune est pluz prochainne , ne les fames n' en soient pas mises hors por ce que eles ne sunt pas suers au mort . 
Et noz ajostons à nostre establisement que .i. 
sex degrés soit tresportéz de la droiture de lynage à avoir l' iretage ";" si que li fil ou la fille au frere ne soient pas tant solement apelé à l' iretage lor oncle , mes li filz ou la fille à la sereur . 
qui sunt pluz lontaingnez ne viegnent paz à l' eritage à cel oncle ";" et quant cil est mors qui est oncles ou filz son frere et à celz à sa sereur , li enfant à l' un et à l' autre i viegnent par loial droit à avoir son heritage , autresi conme s' il descendissent tuit de ses freres ";" se ainsiz est que li frere ou la suer soient mort . 
Et quant ces personez reçoivent l' eritage , li autre degré en sunt osté del tot et li iretagez ne doit pas estre departis selonc les personez , mes selonc celz de cui eles descendent . 
Se li parant au mort sunt de divers degréz , la loiz des .xii. 
tables apele le pluz prochien à avoir son hiretage ";" si conme se li mors a un frere et le fil a .i. 
autre frere qui est mors , ou .i. 
oncle , li freres est li pluz prochiens d' avoir l' eritage . 
Et ja soit ce que la loiz apele le plus prochien par singuler nombre , ne por quant il n' est pas dote que se il sunt plusors d' un meismes degré que il ne soient tuit receu , quar l' on entent le prochain par plusors degréz , et non porquant il n' est pas doute que li heritagez n' aparteingne , ja soit ce que il soient tuit d' un degré . 
Et se aucunz muert sanz faire testament ";" , l' on demande qui est ses pluz prochains paranz el tenz à coi il conmence à estre certainne chose que nuz n' est n' oirs de cel testament ";" et lors entent l' en proprement que il fu mors sanz testament . 
Et ce est esclairié aucune foiz lonc tenz apréz sa mort , et il avient sovent dedenz ce que il muert qui estoit li pluz prochiens paranz à celui qui fist son testament et .i. 
autres conmence à estre ses pluz prochains , qui ne l' estoit pas el tenz que li testamenz fu faiz . 
Il plaisoit dont as ancienz que la droiture d' avoir lez heritagez ne fust paz en cele meniere , ce est que , ja soit ce que li pluz prochainz qui est apeléz à l' eritage selonc les choses que noz avons dites muire ainz que il reçoive l' eritage , ne porquant cil qui vienent aprés par loial droit n' i soient pas receu . 
Et li prevost amendarent ce , mes nel laisarent pas del tot sanz besoigne d' aide , ains i apeloient les pluz prochains de par la mere et metoient arriere celz de par le pere . 
Mes noz qui volonz que riens ne faille au parfet droit avons confremé , que nostre establisement que noz feimes por humanité de la droiture des personnes , que li heritage ne sunt paz deveé as autres paranz , por ce que li pluz prochains est mors ";" por ce meesmement que à recevoir les faisés desgradéz : quant li premiers degrés faut , l' un prant l' autre apréz , et ce qui est tenable el faisel n' estoit pas otroié el gaaing . 
Autresi est apelés à l' eritage li peres au mort qui o fiance met son fil ou sa fille ou son neveu ou sa niece hors de son baill , et ce est amené avant par nostre establisement , que il apere que li fil soient toz jors mis hors de baill o fiance , car ce n' est paz tenable entre lez ancienz , se li peres ne met lez enfanz hors de son baill especialment o fiance . 
Cist titres est del conseil au senat qui est apeléz tertulianz . 
La loiz des .xii. 
tables ou soit de si estroit droit que ele recevoit lez malez à l' eritage et en metoit arriere la leignie qui descent des fames , si qu' antre la mere et le fil n' et nule droiture d' avoir li unz l' iretage à l' autre , fors tant sanz pluz que li prevoz les apeloit à la possession des biens . 
Mez ces destreces de droit ont puis esté amendees , et li empereres Claudius fu li premiers qui otroia que la mere eust l' iretage son fil aprés sa mort por conforter soi de son fil que ele a perdu . 
Et il fu aprés establi ou conseil au senat qui est apeléz tribulianz , qui fu faiz el tenz au saint empereur Adrian , que la mere qui est naturelment franche qui a .iii. 
anfanz , et cele qui a esté franchie qui en a .iiii. 
, soit receue à avoir les bienz à ses filz ou à ses filles qui muerent sanz faire testament , ja soit ce que ele est en la poesté son pere , si que se ele est sozmise à autrui droiture , ele le reçoive par le conmandement à celui à qui ele est sozmise . 
Maiz li enfant au mort qui sunt en sa poesté sunt mis par devant la mere , et si que il sunt en lieu de ses propres oirs , del quel degré que il soient , ou del premier ou del plus lontaing . 
Et se la fille est morte , ses filz ou sa fille sunt selonc les establisemens plus pres d' avoir son heritage que sa mere , et li peres au mort ou à la morte est pluz pres d' avoir son heritage que sa mere , mez son aiel n' en est pas pluz prez . 
Li freres au mort soloit metre sa mere hors de son heritage , et sa suer i estoit receue o la mere ";" mais se il i avoit .i. 
frere et une suer et sa mere qui fust chargie d' enfanz , li frerez en metoit hors la mere ";" et se il n' avoit mere , li heritages estoit conmunz à son frere et à sa suer , et li uns en devoit avoir autretant conme li autrez . 
Maiz noz vosinmez secorre à la mere par .i. 
establisement que noz meismes en nostre code et regardanmez à la nature et as peris del enfantement et à ce que lez meres en muerent sovent . 
Et por ce croions noz que il est male chose que li cas d' aventure lor tort à damage , car se cele qui est naturelment franche n' a eu .iii. 
enfanz , ou cele qui a esté franchie n' en a eu .iiii. 
, por ce n' est il pas drois que ele soit mise hors de l' eritage à ses enfanz , car en ce n' a ele rien meffet se ele a eu pou d' enfanz , et noz avonz doné premierement as meres le loial droit , queles que elez soient , ou naturelment franches ou franchiez ";" et se eles ont eu ou .iii. 
enfanz ou .iiii. 
ou se eles n' ont eu que celui ou cele de qui heritage li plaiz est , elez soient apelees à avoir l' eritage . 
Maiz por ce que li establisement qui en eschoient les loiaus droiturez de l' iretage et aidoient en partie à la mere et la grevoient en partie , et ne l' apeloient paz à l' eritage tot ensamble , ainz l' en sostraioient en aucun cas la tierce part et la donoient à autres certaines persones et faisoient le contraire en autrez cas , il noz plot par droite voie et par simple que la mere soit mise par devant totez les loiauz personez , et ait sanz nul amenuisement l' eritage à ses fiz , esceptés le frere et la seror , que tot autresi com noz la metons par devant totez autres ordrez metonz nos par devant lui toz les freres et les sereurs à recevoir l' eritage , en tel meniere non porquant que se il n' i a que les sereurs au mort ou à la morte et sa mere , la mere ait la moitié de l' eritage et toutes lez suers en aient l' autre moitié . 
Se aucuns ou aucune muert sanz faire testament et sa mere remaint ou .i. 
freres ou pluseurs ou seul ou sereurs , sez hiretages soit departis selonc lez persones . 
Mes tot autresi conme noz avonz porveu les meres , convient il que eles porvoient à lor leignies . 
Elez sachent dont que se elez n' ont desfendeeurs à lor enfanz ou eles sunt negligenz de demander autres dedenz l' an en lieu de celui qui est trop lontainz , ou qui s' escuse de la garde , elez seront par droit mises arriere de lor heritage se il mourent dedenz eage . 
Et ja soit ce que li filz ou la fille soit de porchas , non porquant la mere puet bien estre receue à avoir sez biens par le conseil au senat qui est apelés tribulianz . 
Cist titres est del conseil au senat qui est apelés orficianz . 
Encontre ce , li enfant sunt receu à avoir les bienz leur meres qui muerent sanz faire testament , par le conseil au senat qui est apeléz orphisianz , qui fu faiz quant Orphices et Ruphus estoient consillier , qui fu fés el tanz à l' empereor Marc , par coi li heritages à la mere est donnés au fil et à la fille , ja soit ce que il soient sozmis à autrui droiture , et i sunt mis par devant toz les parans à la mere qui est morte . 
Mais porce que li neveu n' estoient pas apelé à l' eritage leur aiele par le conseil au senat , ce fu puis amendé par les establisemenz az princes , si que li neveu ou les nieces i soient apelees autresi bien conme li fil ou lez filles . 
Et l' on doit savoir que li heritage qui eschient par le conseil au senat qui est apeléz tertulianz et par celui qui est apelés orphicianz ne sunt pas perdu par amenuisement de chief , mais cil sanz plus qui eschient par la loi des .xii. 
tablez . 
Et l' on doit savoir au darrenier que li enfant qui sunt de porchas sunt receu à l' eritage lor mere par le conseil au senat . 
Se plusor sunt oir selonc lez lois , et li unz refuse l' eritage , et il sunt enpaiechié par mort ou par autre cause , si que il ne le puent recevoir , lor partie doit estre as autrez ";" et se cil qui reçurent lor parties muerent avant , les parties à celz qui ne les reçurent paz doivent estre as oirs à celz qui sunt mort . 
Cist titres et conmant heritages vient as paranz de par la mere . 
Apréz les propres oirs , et aprés celz que li prevost et li establisement apelent as heritagez entre les propres oirs , et aprés celz qui sunt oir selonc les lois de coi li parant au mort sunt qui vienent de par son pere , et cil qui li devant dit conseil au senat et nostre establisement i apelent , apele li prevoz les paranz de par la mere en cele partie del banissement où l' en regarde au naturel linnage . 
Quar li parant au mort de par son pere qui ont sosfert amenuisement de chief et cil qui vienent d' elz ne sunt pas conté entre lez loiauz oirs , selonc la loi des .xii. 
tablez , mez li prevoz les apele à l' eritage en la tierce ordre , ce est apréz les frerez et apréz lez paranz de par le pere , et apréz celz de par la mere , esceptés tant solement le frere et la seror qui sunt hors de bail , et ne mie leur enfanz que la loiz que Anastasius fist apele à l' eritage o lez frerez qui ont lor droiture toute entiere , ne porquant ce n' est paz o celz parties , mez o aucun amenuisement que l' en puet legierement entendre par lez paroles de l' establisement . 
Et il lez met par devant lez autrez paranz de par le pere qui sunt pluz lontaing , ja soit ce que il n' aient paz sosfert amenuisement de chief et par devant lez paranz de par la mere . 
Li prevoz apele el tierz lui par non de lynage à l' eritage celz qui vienent de trevers de par la mere au mort . 
Et li enfant qui sunt en la poesté à leur pere adoptif sunt apelé en cest meismez degré à l' eritage à leur pere naturel . 
Il est aperte chose que li enfant qui sunt de porchas n' ont nul parant de par leur peres , car l' on ne set qui est lor peres , et par cele meismez raison apert il que il ne sunt paz frere , mez il ont paranz de par leur mere tant solement , autresi com il ont freres de par leur mere . 
La possessionz des bienz apartient dont à toz celz de cele partie dont il sunt parant . 
Il est necessaire chose que noz soions amonesté en cel liu que aucuns est receus à l' eritage par la droiture dou lynage qui vient de par le pere au mort , ja soit ce que il soit el disime degré , de coi que noz anqueronz , ou de la loi des .xii. 
tablez ou del banissement au prevost , par coi li prevoz premet que il donra à loiaus oirs la possession dez bienz . 
Et cil qui vienent de par la mere le puent avoir dusques au siste degré . 
Cist titres est des degrés de linnage . 
Il est mestiers en cest liu conment li degré del lynage sunt conté . 
Et noz devonz premierement estre amonesté en ceste chose que unz lynagez est contés en amontant , et li autrez en avalant , et li autres de travers , que l' en apele de costé . 
Li lynages qui vient en amontant est li peres et li aielz ";" cil qui vient en avalant est li filz et li neveu ";" cil qui vienent de travers est li freres et la suers , et cil qui descendent d' elz et les onclez et lez antains de par pere et de par mere . 
Et li lynagez qui naist an amontant , et cil qui vient en avalant conmence del premier degré , mais cil qui est contés del travers conmence del secont . 
El premier degré sunt li pere et la mere . 
El secont degré en avalant sunt li fil et les fillez , el secont en amontant sunt li aiel et lez aieles , el secont de traverz li frere et la suer . 
El tiers en amontant , li besaiel et la besaiele , el tierz en avalant li niéz et la niece , el tiers de travers li filz ou la fille au frere ou a la suer , et li freres ou la suer au pere et a la mere . 
El quart degré en amontant sunt li tiers aiel et la tierce aiele , el quart degré en avalant sunt li enfant au neveu ou à la niece , el quart degré de travers sunt li neveu et les nieces au frere ou à la suer , et li freres à la suer à l' aiel ou à l' aiele , et li cozin des freres et des suers qui en descendent . 
Et aucun quident que cil soient apelé cozin qui sunt né de .ii. 
suers , et cil soient apelé qui sunt né de .ii. 
freres . 
Et se fillez naissent des .ii. 
freres , elez sunt apelees germainnez . 
El quint degré en amontant sunt li quart aiel et la quarte aiele , el quint degré en avalant sunt li enfant as enfanz au neveu ou à la niece , el quint degré de travers sunt li enfant as enfanz qui sunt né de frere ou de sereur , et li frere et la suer au besaiel et à la besaiele , et li filz ou la fille as cousinz germainz à l' aiel ou à l' aiele . 
El siste degré en amontant sunt li quins aiele et la quinte aiele , el siste degré an avalant sunt li neveu as enfanz au neveu ou à la niece , el siste degré de travers sunt li neveu as neveuz au frere et à la suer , et li frerez à la suer au tiers aiel ou à la tierce aiele , et cil qui sunt né de cozins germains ou de cosines germainnez . 
Il noz sosfist bien conment noz avons mostré dusqu' à ci conment li degré del lynage sunt conté . 
Car par ces puet on entendre conment noz devonz conter celz qui sunt outre , car chascune persone qui est nee va .i. 
degré avant , si que il est pluz legiere chose à respondre en quel degré chascuns est que il ne seroit à conter son lynage de chief en chief . 
Et li lynages de par le pere est contés tot autresi conme cil de par la mere . 
Maiz por ce que l' en croit mielz ce que l' en voit que ce que l' en oit , il noz samble que il est necessaire chose , aprés ce que noz avonz aconté lez degréz , que il soit escrit en cest livre , si que jone home puissent savoir la doctrine dez degréz et par oïr et par veoir . 
Il est certaine chose que la partie del banissement en coi la possessions des bienz est premise par non de lynage n' apartient pas au linage as sers , car telz lynagez n' estoit contéz par nule des ancienez loiz . 
Maiz noz avonz establi par nostre humanité en nostre establisement que noz feimez de la droiture del patronage , qui estoit ozcure et confuse jusqu' à no tenz , que se aucuns sers a .i. 
enfant ou pluseurs de fame franche ou de serve , ou que se une fame serve a enfant de frans home ou de serf et li peres ou la mere vienent à franchise , cil qui sunt né de mere serve ont guaiegnié franchise , ou quant lez famez estoient franchez et li home estoient serf , il vindrent aprés ce à franchise , tuit tel enfant vienent à l' eritage leur pere ou leur mere , si que la droiture de patronage n' ait nul lieu en ceste partie . 
Et noz apelonz telz enfanz non pas tant solement à l' eritage lor peres , mais l' un à l' eritage à l' autre , comment que il soient , ou cil qui furent né en servage et puis ont esté franchi sunt tuit seul , ou se il i a o elz autres qui ont esté conceu apréz ce que li peres et la mere furent franchi , ou se il sunt d' un pere ou d' une mere ou de divers mariagez , à la samblance de celz qui sunt né de droiturier mariagez . 
Il apert dont que cil qui sunt d' un meismes degré de linnage ne sunt pas toz jorz apelé à l' eritage , ne cil qui est li pluz prochains par lynage n' est pas toz jorz plus prez d' avoir l' eritage ";" quar por ce que cil qui sunt propre oir et cil que noz avonz nombré entre les proprez oirs sunt pluz prez d' avoir l' eritage que nuz autrez , il apert que li niés ou la niece au fil au mort qui sunt el quart degré sunt pluz pres de l' eritage que ses freres ou sa suers qui sunt en secont degré , ne il n' a point de disferance se il sunt en la poesté à celui qui muert ou il n' i sunt paz , ou se il sunt maslez ou femelez . 
Quant il n' i a nul des propres oirs ne de celz que noz avons contés entre les proprez oirs , li parant par devers le pere sunt pluz pres d' avoir l' eritage que cil par devers la mere , ja soit ce que il soient de pluz lontaing degré , car li filz ou li niéz à l' oncle au mort par devers son pere est pluz prez d' avoir son heritage que sez oncles par devers sa mere . 
Noz avonz dit que li plus prochain parant au mort par devers la mere doit avoir son heritage , ou se il sunt dui ou pluz de coi li uns li soit autresi prochains conme li autrez , il i doivent estre apelé ensamble toutez les fois que il n' i a nul des propres oirs ne de celz qui sunt en conpes de proprez oirs , ne de ses paranz de par son pere esceptés le frere et la sereur qui sunt hors de bail qui sunt apelé à l' eritage à leur freres et à leur sereurs , quar ja soit ce que il aient sosfert amenuisement de chief , ne porquant il sunt mis par devant toz lez paranz par devers le pere qui sunt de pluz lontaing degré . 
Cist titres est de l' eritage a celz qui sunt franchi . 
Or voionz dez bienz à cels qui ont esté franchi . 
Il lisoit jadis à celui qui avoit esté franchis que il trespasast en son testament son patron sanz nule paine , car la loiz des .xii. 
tablez apeloit le patron à l' eritage à celui que il avoit franchi , se cil qui avoit esté franchis moroit sanz faire testament et ne laisoit nul propre oir . 
Et se il laisoit nul propre oir , li patronz n' avoit nule droiture en sez biens ";" et se il laisoit oir de sez filz naturelz , li patronz n' i avoit nule partie , mais se cil estoit de sez filz adoptiz , ce estoit apers tors que li patronz n' i eut nule droiture . 
Et por ce la desloiautés de la loi fu apréz ce amendee par le banissement au prevost . 
Se cil qui avoit esté franchis faisoit dont testament , il estoit ainsi devisé que il li convenoit laisier au patron la moitié de sez biens , et se il ne li laisoit riens ou il li lisoit mains que la moitié de sez bienz , la possessions de la moitié de sez bienz estoit donee au patron contre les tablez del testament . 
Et se il moroit sanz faire testament et il lisoit .i. 
propre oir qui estoit sez fiz adoptif , la possessionz de la moitié de sez bienz estoit donee au patron ou autresi contre cest propre oir . 
Maiz li fil naturel soloient valoir à celui qui avoit estés franchis à metre son patron hors de son heritage , non paz tant solement cil qui avoit an sa poesté el tenz de sa mort , maiz cil qui estoit hors de son baill ou que il avoit donés en adoption , se il estoient fet oir d' aucune partie où il estoient trespassé , et demandoient par le banisement au prevost la possession dez bienz contre les tablez del testament , car cil qui estoient desherité par non ne metoient à nule maniere le patron hors . 
Et aprés ce furent acreuez par la loi que Papius fit lez droiturez as patrons qui avoient riches sers que il avoient franchis , car il est contenu en cele loi que , se cil qui a esté franchis a patremoinne qui vaille .cm. 
estrelinz et il a mainz de .iii. 
enfanz , se il fet testament ou il muert sanz testament , li patronz ait autretant de sez bienz conme .i. 
de sez enfanz . 
Et por ce , se cil qui a esté franchiz a .i. 
fil ou une fille , sez patrons ait la moitié de sez bienz autresi conme se il fust mors sanz anfanz . 
Et se il laisoit .ii. 
enfanz , la tierce partie estoit deue à son patron , et se il en laisoit .iii. 
, li patrons estoit del tot mis hors . 
Mez noz establisemens que noz feimez par brief traitié juja ces causez en tel maniere que , se cil ou celes qui ont esté franchi ont mains de .c. 
deniers d' or , car ainsiz esprovons noz la some qui est contenue en la devant dite loi que .i. 
deniers d' or soit contés por .m. 
estrelinz , li patronz n' ait riens en lor heritage , se ainsis est que il face testament . 
et il n' ont nul enfant , la droiture que li patron avoient par la loi des .xii. 
tablez lor est lors gardee . 
Et se il ont plus de .c. 
deniers d' or et il ont enfanz ou autres qui puissent avoir la possession de lor biens par le banissement au prevost ou .i. 
ou pluseur , del quel degré que il soient et quel que il soient ou masle ou femelez , noz volonz que il aient l' eritage leur peres et li patron et lor lyngnie en soient mis hors del tot . 
Et se il muerent sanz enfans et sanz faire testament , noz apelons leur patron et leur patrones à lor heritage et se il firent testament et il trespaserent lor patrons et lor patronez , ja soit ce que il n' avoient nus enfanz ou il en avoient , mes il les desiretent par non , ou lor mere ou lor aiele de par lor mere les trespaserent , si que lor testamens ne puise pas estre acuséz que il n' aient esté fait , lors aient li patron selonc nostre establisement par demander la possessions des bienz contre lez tablez , non pas la moitié de l' eritage conme il avoient avant , mais la tierce part , ou ce qui lor faut de la tierce part lor soit parfet par nostre establisement , se cil ou celles qui ont esté franchi lor avoient laisié mains que la tierce part et il aient cele partie si quite et si franche que il ne covegne que il , ne lor enfanz , en paient ne lais n' autre chose qui lor soit enjointe , maiz tote la charge de l' eritage veigne as oirs à celui ou à cele qui ont esté tranchi . 
Et noz asanblanmes es devant dis establisemens pluseurs autres cas que noz veimez qui sunt necessaire à cest ordenement ";" que li patron et li patrones et leur enfant ou cil qui vienent de travers jusques au quint degré soient apelé à l' eritage à celz qui sunt franchi , si conme l' on puet entendre par cel establisement , si que se uns patrons ou une patrone ou pluseur ont enfanz , cil qui est li pluz prochienz à celui qui franchi le serf ou la serve soit apeléz à l' eritage à celui ou à cele qui ont esté franchi , et li heritagez soit departis selonc les persones et ne mie selonc celz de cui eles descendent ";" et ceste meimez meniere soit gardee en celz qui vienent de travers , quar pou s' en faut que la droiture de telz heritages ne s' accorde à la droiture de l' eritage à celz qui sunt naturelment franc . 
Maiz ce doit estre dit de celz qui vienent à pleniere franchise , et ne mie de celz qui ne sunt franc que à lor vie , ne de celz qui sunt franchi par tel maniere que il soient en servage tote lor vie et franc à sa mort , car cil qui ne sunt franc que à lor vie n' ont point d' eritage , car ja soit ce que il estoient conme franc tote lor vie ne porquant , quant il perdoient la vie , il perdoient franchise et cil qui lor avoient doné franchise detenoient lor biens par droiture de chatel . 
Et il fu apréz establi par le conseil au senat qui est apeléz largianz que , se li enfant au franchiseur n' estoient desireté par non , il fussent mis par devant les estranges oirs es biens à celz qui estoient ainsi franchi que l' on apeloit latins . 
Aprés ce vint li banisemenz au saint empereur Trajan qui faisoit que , se cil qui estoit ainsi franchis peust venir à la cité de Rome ou maugré son seignor ou sanz son seu , il fust par le benefice as princes citeainz de Rome en sa vie et latins à sa mort . 
Mais por ces conditions et por pluseurs autres grietéz , noz enforçanmez le non des latins , et le banissement à l' empereur Trajan par nostre establissement , que noz ordonanmes que tuit cil qui sunt franchis usent de la cité de Rome ";" et noz avonz merveillosement tranposé toutez lez voies qui menoient à latinitéz à avoir pleniere franchise . 
Cist titres est de l' ansignement de celz qui ont esté franchi . 
Noz devonz estre amonesté à une somme que li senaz juja que , ja soit ce que li biens à celz qui sunt franchi apartienent oelment à toz lez enfanz au patron qui sunt d' un meesmes degré , ne porquant il lit au pere que il enseigne .i. 
de sez enfanz celui que il avra franchi , si que cil selz à qui il est enseignié soit sez patronz apréz la mort son pere , et li autre enfant qui fussent ausi receu à ses bienz , se nuz asenemenz n' en eust esté faiz , n' i aient nule droiture . 
Maiz il reçoivent leur anciene droiture se cil à qui il fu asenéz muert sanz enfant . 
Et il est otroié au patron que il enseigne non paz tant solement le serf que il a franchi , mez la serve , et si le puet enseigner non pas tant solement à son fil ou à son neveu , mais à sa fille ou sa niece . 
Cist pooirs d' assenier est donés à celui qui a en sa poesté .ii. 
enfanz ou pluseurs , si que il li lise asener celui ou cele que il a franchis à celz que il a en sa poesté . 
Et porce demandoit l' en , se il met apréz hors de son bail celui à qui il l' a enseignié , savoir mon se li asenemenz faut . 
Et il noz plest que il faille , si conme il fu avis à Julian et à pluseurs autres . 
Ne il n' a point de disferance se il l' asene en testament ou sanz testament , et il est otroié as patrons que il facent ce par telz parolez conme il vodront par le conseil au senat qui fu fés el tenz Claudian , quant Rufuz et Ostorius et Scapula estoient consiller . 
Cist titrez est de la droiture des bienz . 
La droiture de la possession des bienz fu establie par le prevost por amender le viéz droit . 
Et li prevoz amenda en cele maniere le viés droit , si conme noz avonz dit , ne mie tant solement es heritagez à celz qui muerent sanz testament , maiz à celz qui funt testament . 
Car se autrui enfes qui estoit encore à naistre estoit faiz oirs , ja soit ce que il ne pooit pas recevoir l' iretage par le droit citeain por ce que li establisemens ne valoit riens , ne porquant la possessionz dez biens li estoit donee par le droit au prevost ";" maiz il est orendroit fais oirs selonc nostre establisement , ne ce n' est paz contre le droit citeain . 
Ne porquant la possessions des bienz li est premise , non pas por amender ne por contredire le viel droit , maiz por confremer le , car la possessionz des biens est donnee selonc les tables à celz qui sunt fet oir el testament qui est à droit faiz . 
Et li propre oir au mort et li parant par devers son pere sunt apelé à la possession dez bienz sanz testament , maiz li heritagez apartient à elz par le droit citeain , sanz demander la possession des biens . 
Cil que li prevoz toz solz apele à l' eritage ne sunt pas fet par droit , car li prevoz ne puet faire oir ";" mais or sunt fet par loi ou par autre establissement de droit , si conme par le conseil au senat et par l' establisement as princez maiz quant li prevoz donne à aucun la possession dez bienz , il sunt en lieu d' oirs et sunt apelé porseur dez bienz . 
Encor fist li prevoz plusors autres degrés en doner la possession dez bienz , quant li feisoit que nuz ne moroit sanz oir , quar li prevoz eslargi por bien et por loiauté la droiture de recevoir heritage qui estoit establie estroitez bonnez par la loi des .xii. 
tablez . 
Lez possessionz dez biens de coi testamenz est faiz sunt cestez : la premiere est qui est donee as enfanz qui sunt trespassé el testament , et ceste est apelee contre les tablez . 
La seconde est cele que li prevoz premet par droit à toz celz qui sont escrit à estre oir et por ce est ele apelee selonc les tablez del testament . 
Et por ce que il a premierement parlé del testament , il vient aprés à celz qui muerent sanz testament faire et donne premierement la possession des bienz de coi testamenz n' est paz faiz as proprez oirs et à celz qui sunt conté entre les proprez oirs par le bannissement au prevost ";" et aprés à celz qui sunt oir selonc lez lois ";" et puis as .x. 
personnez que il met par devant l' estrange qui franchit celui qui est mors lez .x. 
personez sunt cestes : c' est li peres et la mere , li aiel ou l' aiele de pere ou de par mere , et li fil et la fille , et li niéz et la niece de par le fil ou de par la fille , et li frere et la suer , conment que il soient et d' un pere et d' une mere ou de divers ";" el quart leu est donee la possessions dez bienz as prochienz paranz ";" el quint à celz qui sunt de la maisnie au mort ";" el siste au patron et à la patrone et à leur enfanz ";" el septime au mari à la morte ou à la fame au mort ";" en l' uitime as parans à celui qui franchit le mort . 
Mais la juridicion au prevost i a amené celz ";" mez noz n' avonz rienz trespassé que noz n' aions amendé par noz establisemenz ";" et avonz receu les possessionz dez bienz contre les tablez et solonc les tablez ";" por ce que elez sunt necessairez es bienz de coi testamenz est fés ";" , noz avonz receue la possession dez biens qui est donnee as proprez oirs et à celz qui sunt oir selonc lez lois . 
Et noz avonz mostré par brief parole et par bon proposement que la maniere qui est mise el quint leu el bannissement au prevost , ce est cele par coi les .x. 
personez ont la possession des bienz , ne vaut rienz , car por ce que la devant dite maniere de la possession des bienz metoit ces .x. 
personnez par devant l' estrange qui avoit franchi le mort , nostre establisemenz que noz feismez de metre lez enfanz hors de baill otroia à toz les peres et à celz qui franchisent que il aient ce previlige et que la devant dite possessionz dez biens ne vaille rienz . 
Quant la quinte maniere de la possession des bienz fu dont ostee , noz meimez en son leu cele qui estoit la siste , et feismez la quinte de cele que li prevoz premet as prochainz paranz . 
Por ce que la possessionz dez biens qui estoit donee à celz qui estoient de la maisnie au mort estoient au sestime leu , et cele qui estoit donee au patron et à la patrone et à leur enfanz estoit en l' uitime , noz ostanmez del tot l' une et l' autre maniere par nostre establisement que noz feimez de la droiture des patremoinnez , quar noz meimez l' iretage à la maniere de celz à celz qui sunt franc naturelment , et lez avons estreciéz jusqu' au quint degré tant solement , que il ait acunne diference entre celz qui sunt naturelment franc et celz qui ont esté franchi . 
Et la possessionz dez biens qui est donnee contre les tablez et cele qui est donee à celz qui sunt oir selonc lez lois et à prochienz paranz sosfist bien par coi il puent chalongier lor droiturez , si que toute la doute et toute l' erreur de ces .ii. 
manierez de possession de biens soit ostee del tot . 
Et noz avonz gardee en sa force l' autre maniere de possessionz dez bienz qui estoit donnee au mari à la morte ou à la fame au mort qui estoit mise el neuvime liu entre les anciennes possessions des bienz et l' avonz mise el siste liu ";" et la disime maniere de possessionz des biens selonc lez ancienz qui estoient donné as paranz à celui qui avoit franchi le mort soit ostee por lez causes qui ont esté racontees qui sunt sozpeceneuses par droit , si que il ait tant solement .vi. 
manieres de possessions de bienz qui aient force . 
Et que cele soit la setime que li prevost amenerent avant par tres bonne raison , car au derreniere est promise la possessions dez bienz par le banissement au prevost , et celz de qui il est contenu en la loi ou en conseil au senat ou en establissement que ele lor soit donnee , et li prevoz n' aconpaingna paz ceste meniere as possessionz des bienz de coi testamenz n' est pas faiz , ne a cele de coi il est faiz , ainz lor donna autresi conme la darreniere aide et hors d' ordre , si conme la chose le requiert , ce est à savoir à celz qui vienent à avoir heritage par lez lois ou par le conseil au senat , ou par les establisemens as princez ou par testament ou sanz testament . 
Por ce que li prevoz amena dont avant pluseurs menierez d' avoir heritages , et il les ordonna par ordre , et plusors persones estoient sovent en chascunne maniere par divers degréz , que les actions as creanciers ne fussent perduez , ainz eussent que il peussent traire en cause por lor detez , et ne fussent pas mis de legier en possessionz des bienz au mort , por ce establi il certain tenz de demander la possession dez bienz . 
Il donna dont as enfanz et as peres quel que il soient , ou naturel ou adoptif , .i. 
an d' espasse à demander la possessions dez biens et as autres espasse de .c. 
jors . 
Et se aucuns ne demande dedenz cel terme la possession dez bienz , la droiture que il avoit eschiet as autres qui sunt de cel meismes degré ";" et se il n' i a nul qui soient de cel meismes degré , li prevoz premet dont en son banissement as autres la possession dez bienz , autresi conme se il n' i eust nul del premier degré ";" et se aucuns refuse la possession des bienz qui li est eschaoite , l' on n' atent pas tant que li tenz qui est establiz soit passéz , maiz li autre i sunt maintenant receu par cel meismez banissement . 
Li termez qui est establiz à demander la possession dez bienz doit conmencier dés que l' en a pooir de demander la . 
Et li prince qui furent devant noz porvirent bien à cest cause que nuz ne jurt por demander la possession dez bienz , maiz se il mostre en aucune meniere la volenté à celui qui ne la reçoit paz dedenz le tenz qui est establiz , il en ait d' iluec en avant le premier benefice . 
Cist titres est del conquest qui est fais par adoption . 
Encor i a une autre maniere d' avoir autrui heritage qui n' est pas amené avant par la loi az .xii. 
tablez , ne par le banissement au prevost , maiz par le droit qui est receus par consentement . 
Car quant aucuns qui est a soi donne soi meesmes en adoption , il soloit estre ainsi que toutes les choses corporelz et celez qui n' estoient paz corporés , et ce qui li estoit deu estoit aquis par plenier droit a celui qui la vooit , esceptéz celes qui perissent par amenuissement de chief , si conme sunt oblegement de servisez et droiturez qui eschient par paranté . 
Et ja soit ce que usaigez et usuairez estoient premierement conté entre ces chosez , ne por quant nostre establisemenz desfendi que il ne fussent pas perdu par le petit amenuisement de chief . 
Et noz avonz ore estrecié le conquest qui soloit estre faiz par adoption a la meniere des peres naturelz , car es chosez qui eschient par dehors as filz qui sunt en baill , n' est riens aquis as peres naturelz ne as adoptif fors l' usuaire , et la seignorie en ranment tozjors as fiz . 
Et quant li filz adoptis est mors en la poesté dou pere adoptif , la seignorie des biens remaint au pere adoptif , se il n' i a aucune des personez qui , selonc nostre establisement , sunt misez par devant le pere adoptif , es chosez qui ne puent pas estre aquisez au pere . 
Encontre ce , li peres adoptis ne sunt paz tenus par droit à ce que cil devoit qui se donna en adoption , mais il est traiz en cause el non au fil et , se il ne le vuet desfandre , il est otroié as creanciers que il porsient par noz bailliz lez bienz qui fussent leur o tot l' usuaire , se il ne se fussent sozmis à autrui poesté et que il en ordonent en loial maniere . 
Cist titrez est de celui à qui li bien sunt baillié por garder les franchisez . 
Aprés vint une novele maniere d' avoir hiretage selonc l' establisement à l' empereur Marc . 
Car se cil à qui lor sires a laisié franchise en son testament vuelent , por ce que li oirs ne reçoit pas l' eritage , que li bien à lor seignor lor soient baillié por garder franchise , il sunt oï . 
Et ainsi est il contenu el leitres à l' empereur Marc que il escrit à Ruf . 
De coi lez parolez sunt telez : se li testamenz qui laisa franchise à .i. 
de sez sers ne vaut rien , et il n' i a nul qui doie avoir sez biens sanz testament , et li bien sunt en tel cause que il doient estre vandu quant li juges qui doit jugier de cele chose en sera requiz , il orra ton desirrier si que li bien te soient baillié por garder lez franchises qui sunt donnees droitement ou par menierez de laiz , ce tu donnes avenant causion as creanciers de paier à chascun ce que l' on li doit . 
Et cil à qui franchise fu donnee droitement seront franc , autresi bien conme se li oirs eust receu l' eritage , et tu doingnez franchise à celz à qui li oirs la devoit donner , si que tu requierez que li bien te soient baillié sanz nule autre condicion fors que cil qui ont receu droitement franchise soient redevable à toi conme à leur patron , quar noz dononz autorité à ceste teue volenté se cil de qui estat l' on enquiert s' i asentent . 
Et que li preuz de noz letrez ne soit fet vainz par autre raison , se la borse à l' empereur vuet recevoir lez biens , cil qui s' entremetent de noz chosez sachent que la cause de franchise doit estre mise par devant conquest de deniers , si que la franchise soit sauve à celz qui la porroient avoir se li heritages eust esté receus selonc le testament . 
Il est secorrus par cez leitres et à franchisez et à mors que li creancier ne porsient lor bienz et que il ne soient vandu . 
Car se li bien sunt receu par ceste cause , il ne sunt pas vandu , car cil qui done causion de paier toutes les detes est convenablez oirs au mort . 
Et l' en doit savoir que ces leitres ont lieu toutes les fois que franchises sunt donnees en testament . 
Se aucuns muert dont sanz faire testament , et il fet escris par coi il donne franchises , et li heritagez est receuz sanz testament , li otrois del establisement devera avoir leu , et se il fet testament et il donne franchise es escris que il fet aprés , il n' est paz dote que eles n' aparteignent à celz à qui elez furent donnees . 
Et les parolez de l' establisement mostrent que li lieu quant nus n' est faiz oirs ";" tant conme il est dont en doute se il i a oir ou non , li establisemenz cessera , et quant il conmencera à estre certainne chose que nus n' est oirs , lors avra li establisemenz lieu . 
Et se cil qui puet avoir enterrine restitution s' atint de l' eritage , li establisemenz a lieu et li bien puent estre laisié à celui à qui franchise fut laisie . 
Se il a dont enterrine restitusion , aprés ce que li bien sunt receu por garder les franchises , l' on ne doit pas dire que les franchises qui ont esté donnees une foiz doient estre rapelees , car ciz establisemenz a esté ramenés avant por garantir lez franchisez . 
Se nulez franchises n' ont dont esté donnees , li establisemenz cesse . 
Se il donna dont en sa vie les franchisez ou por cause de mort et l' en enquiert ce ce a esté fet por barreter les creanciers ou non , et il vuelent por ce que li bien lor soient baillié , l' on demande se il doivent estre oï et il est mielz que il soient oï , ja soit ce que il n' est pas contenu es parolez del establisement . 
Mais por ce que noz veimez que plusors divitions failloient à cel , en coi pluseurs espaces sunt mises par coi la droiture de ceste meniere d' avoir heritage est faite tres pleniere , que chascuns puet veoir cest establissement . 
Cist titres est d' oster la maniere d' avoir heritage qui estoit faite por rendre les biens par le conseil au senat qui est apeléz claudian . 
Par desus ceste meniere d' avoir heritage estoit une autre . 
Si conme li achas dez bienz qui a esté establiz par pluseurs detez de vendre lez biens au deteur , et ele avoit lieu quant li jugement ordenaire estoient en les , por ce que li autre usoient des jugemenz ordinairez faillirent lez ventes des biens o les jugemens ordinairez ";" et il est otroié as creancier par l' ofice au juge tant solement que il porsient les bienz au mort , et en ordonnent si conme il sera plus porfitable chose et se aparoistra mielz des livres qui sunt greignor . 
Une autre meniere de conquest estoit par le conseil au senat qui est apeléz Claudianz ";" quant franche fame estoit deceue par amor de serf et ele perdoit la franchise par le conseil au senat et o la franchise sa sustance . 
Et por ce que il noz fu avis que ce estoit chose qui ne fust pas digne de noz tenz , noz conmandanmez que il fust abatu de nostre cité et n' otroianmes pas que il fust mis en noz digestez . 
Cist titres est des obligemens . 
Or venonz as obligemenz . 
Obligemenz est uns liens de droit de coi noz somes estraint par besoing de paier aucune chose selonc lez droiz de nostre cité . 
La souverainne division de toz obligemenz est en .ii. 
menieres : car il sunt fait ou par le droit citeain ou par cel as prevoz . 
Li citeain obligement sunt qui sunt establi par lez lois ou confremé par le droit citeain ";" cil as prevoz sunt cil que li prevoz establist par sa juridition . 
L' autre divisions est en .iiii. 
especes , car obligemenz est faiz ou de marchié ou conme de marchié , ou de mesfait ou conme de mesfait . 
Et il convient premierement de veoir de celz qui vienent de marchié , de coi .iiii. 
menierez sunt , car obligemenz est fez ou par chose , ou par paroles , ou par leitrez , ou par consentement . 
De coi noz dironz de chascun par soi . 
Cist titres est des obligemenz qui sunt fait par chose . 
Obligemenz est fex par chose , si conme prest . 
Obligemens de prest est es choses qui sunt à poiz ou à nombre ou à mesure , si conme en vin , en oile , en froment , en deniers nombrés , en arain , en argent , en or , car noz baillonz ces choses ou à conte , ou à mesure , ou à poiz , si que elez soient à celz qui les reçoivent et aucune fois que celez meismes ne noz soient paz randuez , maiz autres de cele meismes nature , de cele meismes quantité . 
Et por ce est il apelés prest que la chose qui estoit miene devient teue , et je ai action de demander la arriere . 
Cil qui reçoit chose qui ne li estoit paz deue de celui qui li a paié par erreur est oblegiéz par la chose : et action de demander le arriere li est donee contre celui qui l' a receue , car la chose li puet autresi estre demandee conme se il l' eust empruntee et por ce , se une chose qui n' estoit pas deue à l' orfelin li est paié par erreur sanz l' autorité à celui qui l' a en garde , ele ne li puet pas estre demandee arriere pluz que se ele li fust prestee . 
Maiz il n' apert paz que ceste meniere d' obligement viegne de marchié , quar cil qui baille la chose par corage de randre la , vuet pluz depecier le marchié que faire le . 
Cil à qui une chose est baillie por user en est oblegiéz par chose et est tenuz par action de prest , mais il a molt de diferance entre cestui et celui qui emprunte , quar la chose n' est pas baillie à cestui par corage que ele soit soie , et por ce sunt il retenu à rendre la chose meismez . 
Mais se cil qui emprunte la chose la pert par aucune aventure , si conme par feu ou par eve , ou par force de larronz , por ce ne remaint pas que il ne soit oblegiéz . 
Mais cil à qui une chose est prestee por user en doit mettre toute diligence à garder la , ne il ne li sosfist pas que il i mete autretel diligence conme il seut mettre es sieies chosez se uns autrez la peust garder pluz diligement . 
Mais quant la chose est perdue par force ou par aventure à qui l' on ne puet contrester , il n' i est pas tenus , se ce n' a esté fet en ses corpez . 
Et se tu as porté o toi hors del païs la chose qui te fu prestee por user en et tu l' as perdue par asaut de larronz ou par peril d' yaue , il n' est paz doute que tu ne soiez tenuz au rendre . 
Il apert que la chose te soit prestee proprement , se ele t' est baillie à user en sanz nul louier ";" et se tu en as doné loier , il apert que li usages de la chose t' est louéz , car chose prestee doit estre baillie par grace . 
En sorquetot , cil à qui une chose est baillie à garder et oblegiéz par chose et est tenus par action de chose baillie en garde , par coi il doit rendre la chose meismez que il a receue , mais il est tenu à ce tant solement qui est avenu par sa tricherie et ne mie à ce qui est avenu par sa perece ou par sa negligence . 
L' en doit restorer ce qui est avenu par legiere corpe en chose baillie en garde , quant la chose est receue à garder par loier ou par la cause de celui tant solement qui la reçut quant il s' ofri de son gré à garder la , maiz se cil qui la chose estoit li priast que il li gardast , cil qui la reçut doit estre seurs , se il fu pou diligenz en garder la et ele li fu emblee , car cil qui bailla la chose à garder à son ami qui estoit negligenz ne doit blamer fors sa legiereté . 
Li creanciers qui prent gage est oblegiéz par chose , et est tenus par action de gage de randre la chose meismez que il reçoit , mais por ce que gaigez est baillés par la cause de l' un et de l' autre , car il est bailliéz por le deteur que la chose li soit prestee et por le creancier que il soit aseur de ce que il preste , il noz plest que ce sofice que li creanciers mace grant diligence à garder la chose qui est baillie en garde , et se il li met et il pert la chose par aucun cas d' aventure , il est toz seurs et ne laise pas por ce à demander ce que il presta . 
Cist titres est d' obligement qui sunt fet par parole . 
Obligemenz par parole est fez par demande et par response , quant noz metonz en covenent que aucune chose soit faite ou donnee . 
Et de ce nessent .ii. 
actions , la premiere est de demander la chose qui fu convenancie , se ele est certainne , l' autre actions de convenance se la chose n' est paz certainne . 
A faire tel obligement estoient jadis ces choses necessaires : Me premés tu ce ? Je le te premés ";" Convenances tu ce ? Je le convenance ";" Pleges tu ce ? je le plez ";" Dorraz tu ce ? Je le dorrai ";" Feras tu ce ? Je le ferai . 
Il n' a nule disference se convenance est faite en latin ou en greu ou en autre laingaige , se li unz et li autres de celz qui font le convenant l' entant ";" ne il ne convient pas que il usent anbedui d' un laingaige , ainz sosfit bien que cil qui premet à donner la chose ou à faire la , respongne avenanmant à ce qui li autres li demande . 
En sor que tot dui Grieu se puent bien oblegier li unz l' autre en latin . 
Ces parolez solempnéz furent dont jadis en usage mais aprés ce fu faiz li establissemens à l' empereor Leon qui osta la solempnité des parolez et demande d' une part et d' autre le senz et l' entendement par quelz parolez que il puise estre euz . 
Toute convenence est faite ou purement , ou à terme , ou soz condiction . 
Il est fait purement quant l' on dit : Tu me premés à paier .xx. 
livres , et ce puet estre maintenant demandé . 
Convenance est feite à terme quant termes i est mis en coi li deniers seront paié , si conme quant l' on dit : Tu me preméz que tu me paieraz .xx. 
livres le premier jor de mars , et ce que noz convenançons à terme est maintenant deu , maiz il ne puet estre demandé devant le terme , ne le jor meismes que li termez est aconpliz , car toz cil jors est del terme , car il n' est certaine chose devant que li jors soit passés que ce qui fu premiz n' ait esté paié au terme . 
Maiz se tu faiz ainsiz convenant : Tu me preméz à rendre .x. 
livres chascun an tant conme je viverai , l' on entent que li obligemenz est faiz purement , car il ne puet paz estre finéz à certain terme . 
Mez se tes oirs li demande , il sera mis arriere par exception de covenant . 
Convenance est faite soz condiction , quant ele est proloingnie jusqu' à aucun certain caz , si conme se aucune chose est faite ou ele n' est paz faite , si conme se l' on dit ainssi : Tu me preméz à paier .x. 
livres se Tycez est faiz consilliers . 
Et se aucuns fet tel convenence : Tu me premés que tu me paieras .x. 
livres se je ne mont el Capytoile , ce vaudra autretant conme se il eust mis en covenant que .x. 
livres li fussent paié quant il morust . 
Quant convenance est faite soz condiction , l' on a fors esperance que ce qui est convenacié soit deu , et se noz moronz ainz que la condisionz soit aconplie , noz laisonz à toz oirs cele esperance . 
Li lieu suelent estre miz es covenancez si conme se l' on dit : Tu me premés à paier .x. 
livres à Cartage , et ja soit ce que cest covenance soit faite purement , non porquant il apert que termes i soit miz de coi cil qui premet puet user à paier à Cartage les deniers . 
Et por ce , se aucuns qui est à Rome fet tel covenent : Tu me preméz que tu me paieras el jor d' ui .x. 
livres à Cartage , cele covenance ne vaut rienz por ce que la premesse ne porroit estre randue . 
Les condicions qui sunt reportees au tenz trespassé ou au present depecient de tot l' obligement ou elez ne le prolonguent pas , si conme se l' on dit : Tu me premés .x. 
livres se Tyces a esté consilliers ou se Menez vit , quar se ces chosez ne sunt veraiez , la covenance ne vaut rienz , et se elez sunt veraiez , ele vaut maintenant , quar les choses qui sunt certainnez par la nature des chosez ne porlaingnent paz longuement , ja soit ce que noz n' en soionz pas certain . 
L' on puet meitre en covent non pas tant solement chosez , maiz faiz , si que l' on mete en covenant que aucune chose soit faite ou que ele ne soit paz faite . 
Il est bone chose que paine soit mise en tes covenencez que la cantitéz de la covenance ne soit en doute ou que il ne coveigne prover à celui à qui la covenance est faite conbien ele eust eu de preu se ele eust esté aconplie . 
Se aucuns met dont an covenant que aucune chose li soit faite , il i doit metre paine en ceste maniere : Tu preméz que tu me paieraz .x. 
livres par non de painne se il n' est ainsiz fet ";" et se il est contenu en une meismez contenance que unez choses soient faites et unez autrez ne soient paz faitez , ceste clause i doit estre mise : Se tu fais contre ce ou se tu fez autrement que si com il est mis ou covenant , tu preméz que tu me paieras .x. 
livres par non de paine . 
Cist titres est de .ii. 
à qui une chose est covenancie . 
Une chose est convenancie à .ii. 
ou à pluseurs , ou dui ou plusor la puent premetre . 
Une chose est covenance à .ii. 
ou à pluseurs quant cil qui premet la chose respont aprés la demande à celz à qui il la premet , si conme aucuns li demande : Premés tu que tu noz randeraz .x. 
livres ? et il respont : Je premet que je les randerai a l' un et a l' autre de voz . 
Quar se il premet premierement à rendre lez à l' un et li autres li demande aprés et il premet autresi à rendre lui , ce sunt dui obligement , ne l' on ne croit pas que ce soit une covence faite . 
Dui ou pluseur sunt fet deteur d' une meismez chose , si conme l' on demande à Sey : Premés tu à doner moi .v. 
solz ? , et l' on demande à Mene : Premés tu à doner moi ces meismez .v. 
solz ? , et chascun respont par soi : Je premés à doner lez . 
Et par tex obligemenz et par telz convenancez est toute la chose deue à chascuns de celz à qui ele est premise , et chascuns de celz qui la premist la doit tote . 
Non porquant en l' un ne an l' autre obligement n' a que une chose , et se li unz reçoit la daite , il depiece l' obligement , et se li unz la paie , il delivre toz les autrez . 
Quant dui sunt deteur d' une meismez chose , li unz puet estre oblegiéz purement et li autres à terme ou soz condicions . 
Ne li termez qui est assiz , ne la condicions qui i est mise ne taudra paz que la chose ne puise estre demandee à celui qui est oblegiéz premierement . 
Cist titres est des convenances as sers . 
Sers a pooir de faire convenance en la persone de son seignor . 
Maiz li heritages est em pluseurs lieuz en lieu de la persone au mort , et por ce li sers de l' eritage aquerra à l' eritage la convenance que il fera ainz que li oirs ait receu l' eritage , et par ce est la covenance aquise à celui qui aprés sera oirs . 
Se sers fet dont covenances el non de son seignor ou el suen ou en cel à .i. 
autre serf ou tot simplement , sanz nomer nule persone , la covenance est aquise à son seignor . 
Et ce meismez est voir es enfanz qui sunt en la poesté leur pere es cas en coi il li puent aquerre aucune chose . 
Maiz quant faiz est contenuz en la covenance , ";" si conme se unz sers fait covenant que il li lise à aler par .i. 
champ , l' on ne li puet paz desveer que il n' i aille , mais l' on le puet bien deveer à son seigneur . 
Se li sers qui est conmuns à pluseurs fet covenance , il aquiert à chascun de ses seigneurs selonc la partie que chascuns a en lui , se il ne fu fet par le conmandement à .i. 
d' elz , car lors est aquise à celui sol la covenance que li sers communz a faite . 
Se la covenance que li sers conmunz fet ne puet estre aquise à l' un de sez seigneurs , ele est toute aquise à l' autre , si conme se la chose que il met en covenent que li soit randue est à .i. 
des seigneurs . 
Cist titres est de la divicion des convenancez . 
Lez unez des covenancez sunt faitez par jugement , lez autres par le prevost , lez autrez par concorde et lez autres sunt conmunez à celez qui sunt faitez par jugement et à celez qui sunt faitez par les prevoz . 
Celez qui sunt faitez par jugement sunt celes qui viennent par pur osfice au juge , si conme causion qui est donee de tricherie ou de porsivre les sers fuitiz ou de randre lez pris . 
Celes qui sunt faitez par les prevoz sunt celes qui vienent de pur osfice au prevost , si conme la caucion que aucuns donne que il ne fera damage ou de paier lez . 
Il convient entendre lez covenences qui sunt faitez par les prevoz si que celez qui sunt faitez par lez voiers i soient contenuez , car eles vienent de la juridicion au prevost . 
Celez qui sunt faitez par concorde sunt celez qui sunt faitez par acort d' une part et d' autre , qui ne sunt fet par le conmandement au juge ne par cel au prevost mez par l' acort de cex qui lez font , et il en est autretant de conme de faire marchiéz . 
Les conmunes convenances sunt si conme quant convenance que lez choses à l' orfelin soient sauvez , car li prevoz le conmande et li juges aucune foiz , se la chose ne puet autrement estre despeeschie . 
Cist titres est des convenancez qui rienz ne valent . 
Toute la chose qui est sozmise à nostre seignorie puet estre amenee en covenance , quele qu' ele soit , ou muable ou de terre . 
Maiz se aucuns met en covenent que une chose li soit donnee qui n' est pas , ne qui ne puet estre , si conme que li sers qui est mors que il quide que il soit viz li soit donnéz , cele covenance ne vaudra rien . 
Autresi sera il se aucuns met an convent que la chose sainte ou relegiouse que il quidoit que fust d' umainne droiture li soit donnee , ou la chose conmune qui est establie pardurablement à l' usaige dou peuple , si conme li marchiés ou li theatrez ou li franz hom que il quidoit que fust sers , ou chose de coi marchiés ne puet estre fais , ou qui est seue propre . 
Maiz ices darrenieres covenances seront encrollé , por ce que chose conmune puet bien estre amenee à estre propre et que cil qui est franz puet bien estre faiz sers , et porce que la chose de coi marchié ne puet estre faiz porra venir en tel point que marchiéz an porra estre faiz et cele qui est à celui qui fet le covenant porra laisier à estre seue . 
Encontre ce , se la chose de coi covenance puet bien estre faite au conmencement vient en l' estat de celez de coi noz avonz parlé , sanz le fet à celui qui a premis à doner la , la covenance faut et ele ne vaudra rienz dés le conmencement . 
Ne ceste covenance ne vaudra riens au conmencement : Tu preméz à doner moi Tyte quant il sera faiz sers , et lez autres choses qui par lor nature sunt esceptees de nostre seignorie ne puent en nule meniere estre amenees en nostre covenant . 
Se aucunz premet que uns autres donra ou fera aucune chose , il n' i est paz oblegiéz , si conme se Selz premet et Tyces paiera .v. 
solz , mais il premet que il fera tant que Tycez les paiera , il i est oblegiéz . 
Se aucuns covenance que cil qui est sozmis li sera donnéz , la covenance ne vaut rienz . 
Ne por quant li paiemenz puet estre faiz à .i. 
estrange par covenant , si conme se aucuns fet tel covenant : tu preméz que tu donras à moi ou à Tyce si que li obligemenz soit aquis à celui qui fait le covenant et la chose qui est premise puise estre paie à l' autre maugré celui qui fist le covenant , si que cil qui la premist en soit delivrés par droit , mais il a action de mandement contre son conpaignon . 
Se aucuns met en covenance que .x. 
livres soient paié à lui et à .i. 
autre à qui il n' est pas sozmis , la covenance vaudra , mais l' on doute se tot est deu à celui à qui la covenance fu faite ou la moitié , et il noz plaist que pluz que la moitiéz de ce qui fu premis ne soit plus aquis à lui . 
Se tu fez covenant el non à celui qui est sozmis à ta droiture , tu aquiers à toi , car ta vois est autresi conme la vois ton fil et la voiz ton fil est autresi conme la toie es chosez qui puent estre aquises par toi . 
En sor que tot la covenence ne vaudra rien se aucuns ne respont à ce que l' on li demande , si conme se aucuns te demande se tu li vuez doner .x. 
livres et tu l' en preméz .v. 
ou se il vuet que tu li premetes purement et tu li premés soz condiction . 
Se aucunz vuet que tu lui premeces aucune chose soz condiction ou à terme et tu responz que tu preméz à paier en cest jor , la covenance ne vaut rien ";" et se tu responz ainsiz : Je premés que je paierai , il apert que tu preméz à paier la au terme ou soz la condiction , car il ne covient pas que totez les chosez que li demanderez dit soient repaies à la response . 
La covenance ne vaut rien se tu faiz covenant que cil qui est sozmis à ta droiture par aucune , ou tu à lui . 
Et ce est voirs el serf por ce que il ne puet estre oblegiéz par covenance à son seignor ne à autre , maiz li fil qui sunt en bail puent bien estre oblegié à autres que à leur perez . 
Il est aperte chose que li muz ne puet faire covenance ne premetre , autresi est il del sort car cil qui fet les covenances doit oïr lez paroles à celui qui premet à rendre la chose ";" et cil qui premet à rendre la doit oïr celes à celui qui fet le covenant ";" et par ce apert il que noz ne parlonz pas del sort qui oit tart , mais de celui qui n' oit point . 
Li forsenéz ne puet faire nule besongne , car il n' entent pas que il fait . 
Cil qui est dedenz aage fet par droit toutez besongnez , si que cil qui l' a en garde soit apeléz là où s' autoritéz est necessaire , ce est là où li orfelins est obligiéz , car il puet bien oblegier autre sanz l' autorité à celui qui l' a an garde . 
Mais ce que noz avonz dit dez orfelinz est voirs de celz qui ont ja aucun entendement , car li enfez et cil qui est prochainz à cel eage ne se devise paz mult de celui qui est forcenéz , car cil qui sunt de tel eage n' ont nul entendement ";" mais pluz benigne eposicion de droit est faite en celz qui sunt prochain à anfance por lor porfit , ce est que il aient cel meimez droit que cil ont qui sunt prochain à l' aage en coi barbe seut venir , maiz cil qui est en la poesté son pere et est en l' eage que barbe seult venir n' est paz oblegiéz par l' autorité son pere . 
Se condictionz qui ne puet avenir est mise es obligemenz , la covenance ne vaut rien . 
L' on dit que la condicions ne puet avenir que nature enpeesche que ele n' aveingne , si conme se aucunz dit ainsiz : Tu preméz que tu me paieraz .x. 
livres se je atouche le ciel à mon doi , et se il fait ainsi covenant : Tu premés que tu me donraz .x. 
livres se je n' atouche le ciel à mon doi , l' on entent que li obligemenz est fais purement , et por ce puent les .x. 
livres estre maintenant demandees . 
Li obligemenz de parolez qui est conceus entre celz qui ne sunt paz present ne vaut rien , maiz por ce que ce donne matere de plaiz à homez tenceurs qui opposent que il ne leur aversaire ne furent pas present , nostre establisemanz fu amenéz avant por la haste de departir lez plaiz , que noz escresinmez as avocas de Cesaire , par coi noz ordonnanmes que les escriptures qui tesmoingnent que lez partiez qui furent en present soient creues en toutez manierez , se cil qui use de tes alegationz ne mostre par apertes preuvez ou par escriture ou par avenans tesmoins que il u ses aversaires furent en autre leu tot le jor que li instrumenz fu faiz . 
Nuz ne puet faire covenant que aucune chose li soit donee aprés sa mort , ne plus que aprés la mort à celui qui premet la chose et cil qui est en autrui poesté ne puet paz metre en covenent que aucune chose li soit donee aprés la mort à celui en qui poesté il est , . 
Maiz se aucunz fet tel covenant : Tu me donras cele chose .i. 
jor devant que je muire ou .i. 
jor devant que tu muirez , tel covenance ne vaut rien . 
Mais por ce que il a ja esté dit que lez covenances vaillent , qui sunt faitez par l' asentement à celz qui lez font , il noz plot que noz feissonz un necessaire amendement en cest article de droit , que se covenance est faite de paier une chose apréz la mort .i. 
jor devant la mort à celui à qui la chose est premise ou à celui qui la premet , ele vaille . 
Et se aucunz fet covenant an ceste maniere : Se ma nef revient d' Ase , tu premés à paier moi en cel jor .x. 
livres , la covenance ne vaut rien porce que l' ordre n' i est pas gardee , car ançois doit la condicions estre aconplie que la premesse soit randue . 
Maiz por ce que li empererez Leonz , qui fu de noble recordance , ne vot pas que cele covenance qui est trestornee ne fust pas refusee es doaires , il noz plot que noz li donisonz parfaite force si que tel maniere de covenance vaille ne mie tant solement es doaires mez es autres chosez . 
Covenance qui est faite en ceste maniere : Tu premés moi à doner .x. 
livres quant je morrai ou quant tu moraz , et qui valoit el tenz as ancienz ne vaut rien . 
Toutes les foiz que pluseurs choses sunt enprisez en une covenance , se cil qui premet respont simplement : Je le te preméz , il est tenus por totez , et se il premet que il donra une ou .ii. 
de ses chosez , il n' est oblegiés fors que celez que il premet à doner , car il apert que de plusors covenancez soient lez unez parfaitez , car noz devonz metre en covenent chascune des chosez et respondre à chascune . 
Nuz ne puet faire covenance por autre , si conme il a devant esté dit ";" et tel obligement sunt trové à ce que chascuns aquiere ce qui apartient à lui . 
Et por ce , se l' on done à autre , de ce n' apartient rienz à celui qui fist la covenance . 
Et se aucuns vuet faire ce , il convendra que il mete paine en la covenance , la paine soit deue à celui à qui la chose apartient . 
Quant aucuns met painne en la covenance , l' on ne regarde pas à ce qui apartient à lui maiz quele la quantités est qui est contenue en la covenance . 
Se aucuns met dont en covenant que aucune chose soit donee à Tyce , il ne fait , mais se il ajoste painne en ceste maniere : Tu preméz moi à rendre .x. 
livres en non de painne se tu ne paiez à Tyce ce que tu li as premis , lors vaut la covenance . 
Et se aucunz met en covenent en non d' autre ce qui apartient à lui , il noz plest que la covenance vaille . 
Car se cil qui avoit conmencié à ministrer la garde d' un orfelin laise à son conpaignon tote l' aministracion et il met en covenant que la chose à l' orfelin soit sauve ";" por ce que ce est li prex à celui qui fet la covenance que ce que il met an covenant soit fait , por ce que il seroit oblegiéz , se lez chosez estoient malement aministrees , li obligemenz est tenablez . 
Se aucunz met dont en covenant que aucune chose soit donee à son procurateur , la covenance avra force . 
Et se il met en covenant que ce qui apartient à lui soit paié à son creancier , que il ne soit par aventure tenus à la paine ou que li chanz ne soit vanduz qui estoit bailliéz en gaige , la covenance vaut . 
Encontre ce , se aucunz premet que uns autres fera une chose , il n' i soit pas tenus se il n' i premist painne . 
Nuz ne fet parfitement covenance que la chose qui est seue soit faite seue . 
Se cil qui premet entent d' une chose et cil à qui l' on premet entent d' une autre , li obligemenz nest nuz , autresi conme se l' on ne respondit pas à ce qui est demandé , si conme se aucuns met en covenant que tu li doingnez .i. 
serf et tu entenz d' un autre . 
Ce qui est premis por laide cause , si conme se aucuns premet que il fera homecite ou sacrilege , cele covenance ne vaut rien . 
Se aucunz fet covenant soz aucune condition , ja soit ce que il muire ainz que la condicionz soit aconplie , se la condicions avient puiz , se oirs en puet plaidier . 
Autresi est il par devers celui qui premet à faire la chose . 
Cil qui a mis en covenant que une chose li soit donee en cest an ou en cest moiz , ele ne puet estre demandee devant que li anz ou li moiz soit toz passéz . 
Se tu as miz an covenant que .i. 
chanz te soit donnés ou .i. 
sers , tu n' en porraz paz maintenant plaidier , se tant de tanz n' est passéz que la chose peust estre baillie . 
Cist titres est des pleges . 
Autre que cil qui premet suelent estre oblegié por lui , qui sunt apelé plege , que home suelent prendre quant il vuelent que causions soit donnee pluz deligement . 
Plege puent estre pris a touz obligemenz conment que il soient fait ou par chose ou par parolez ou par laitres ou par consantement , ne il n' i a point de diferance se li obligemenz par coi li plege sunt doné est citeainz ou naturelz , si que cil plegez del serf , qui que il soit ou estrangez ou ses sire meesmez , soit oblegiéz por le serf en ce qui li est deu naturelment . 
Li plegez n' est pas obligiéz tant soulemant , ainz laise son oir obligié . 
Et plegez puet estre donéz devant l' obligement et apréz . 
Se pluseur sunt plege , chascuns est tenu por toute la daite . 
Li creanciers a dont franche poesté de demander toute la daite auquel que il vodra , maiz li creanciers est constrainz par les laitrez au saint empereur Adrian de demander une partie de la daite a chascun des plegez qui ont de coi paier , el tenz que li plaiz est conmenciés . 
Et por ce , se aucunz des plegez n' a de coi paier en cel tanz , se charge les autrez . 
Et se li creanciers a eu toute sa deite d' un des plegez , li damagez sera a celui sol , mez se cil por qui il fu plegez n' a de coi paier , il en doit blamer soi meismez , car il en peust estre aidiéz par lez letrez à l' empereur Adrian et demander que actionz li soit donee por une partie . 
Li plege ne puent pas estre einsiz oblegiéz que il doient pluz que ce por coi il sunt oblegié , car lor obligemenz est unz ajoingnemenz del principal obligement ne il ne puet pas pluz avoir en l' ajoingnement que il a en la principal chose . 
Et encontre ce , il puent bien estre oblegié que il doient mainz . 
Se li deteur a dont premis .x. 
livres , li pleges est par droit obligiéz es .v. 
, mais il ne puet pas estre obligiéz es pluz que es dis , et se li deteurs a premis purement , li plegez puet premetre soz condiction , , li pleges ne puet paz premetre purement . 
L' on n' entant pas pluz et mains en la quantité tant solement , mais selonc le tenz an coi on paie , quar pluz est se l' on paie maintenant une chose que se l' on le paie aprés .i. 
terme . 
Se li pleges a paié por le deteur aucune chose por cause de ravoir la , il a encontre lui action de mandement . 
L' on doit savoir es covenances as plegez que l' on doit entendre generalment que ce qui est escrist autresi conme se il fust fait doit estre tenu por fait , et por ce est il certaine chose que se aucuns escrist que il a plevi .i. 
autre , il apert que toutes les choses aient esté faitez sollempnement . 
Cist titres est d' obligement qui est fait par laitres . 
Obligemens estoit jadis fais par escriture et l' on disoit que il estoit fez par nonz ";" mais cil non ne sont paz orendroit en us . 
Mais se aucuns escrit que il doit ce qui ne li a pas esté baillié , il ne puet pas oposer apréz lontenz exception de deniers qui ne li furent paz baillié , et ce a esté sovent establi . 
Et ainsiz avient il orandroit que aucunz est oblegiéz par escriture par coi l' on puet demander ce qui i est contenu , sanz obligement de parolez . 
Exceptionz soloit valoir jusqu' à .v. 
anz en cest obligemenz par les establisemenz as princes , maiz que li creancier ne peussent trop longement estre bareté de lor deniers , li tenz a esté estreciéz par nostre establisement si que tele exception ne s' estendent point outre .ii. 
anz . 
Cist titres est d' obligement qui est faiz par consentement . 
Obligement sunt fet par consentemenz en achas et en ventez et en louagez et en conpaignie et en mandemenz . 
L' on dit que obligemenz est faiz en cez menieres , car il n' est paz mestier que lez partiez soient en presant ne que aucune chose soit donee à ce que li obligemenz ait force , ainz soffist que cil qui font la besoingne s' i consentent . 
Et por ce sunt faitez tez besoingnez entre celz qui ne sunt pas present , si conme par laitrez ou par mesaigez . 
En tel maniere est li .i. 
oblegiéz à l' autre en ce que il li doit paier por bien et por loiauté . 
Cist titres est d' achat et de vente . 
Achaz et vente est fez dés que les parties s' acordent el pris , ja soit ce que li pris ne soit paz encore paiéz ne errez donneez ";" car ce qui est baillié par non d' erres est provance que li achaz et la vente ont esté fait , mez il covient que ce soit tenu dez achaz et dez ventes qui sunt fet sanz escriture , car noz ne renovelonz nule chose en tez vente . 
Mais noz establisonz en celes qui sunt faitez par escriture que li achas ne la vente ne soient pas parfait devant que li instrument de la verité soient escrit ou par la propre main à celz qui funt le marchié ou par autre , si que cil qui fet le marchié i face la subscrition , et se il sunt escrit par le notaire , se il ne sunt acompli et à celz par lez partiez . 
Tant conme aucune de ses choses i faut l' on se puet repantir et li venderes et li acheterez se puet partir del marchié sanz painne . 
Ne porquant , noz lor otroions que il se partent del marchié sanz painne , se aucune chose n' a esté baillie par non d' errez . 
, , , ";" , , ja soit ce que nule chose n' et esté convenancié des erres . 
Il covient que li pris soit establiz , car nus achas ne puet estre sanz pris , maiz li pris doit estre certainz . 
Se aucunz font tel covenent que une chose soit achetee tant conme Tyces jugea , li ancien doutoient par droit se ce est veritéz ou non , maiz nostre establisemenz establi ainsi que toutes lez foiz que vente est ainsiz faite , li marchiéz soit establez en tel meniere que se cil qui est noméz juge le pris , il soit paiéz en totes menierez selonc son jugement et la chose soit baillie si que li marchiéz soit menéz à fin , et li acheteres puise plaidier par action d' achat et li venderez par action de vente . 
Et se cil qui fu noméz ne vuet ou il ne puet jugier le pris , lors ne vaille rienz la vente porce que nus pris n' i a esté establiz . 
Et por ce que il noz plest que cil lieu es vantez , il n' est paz male chose que il ait lieu es louagez . 
Li pris doit estre en deniers contés . 
Car l' on soloit demander se pris puet estre en autres chosez , si que une chose soit li pris à .i. 
autre ";" et Sabinus et Cassiuz quident que pris puisse estre bien en autres chosez que en deniers . 
Et de ce vient ce que l' on soloit dire conmunement que changes de choses est achaz et vante , et cele maniere d' achat et de vente est tres ancienne et il usoient de l' argument Homer le poete , qui dist que l' une partie de l' ost az Grizois achata vins d' autres chosez que ele chanja encontre . 
Li autor d' une autre escole sentoient le contraire et disoient que changes de chose estoit une chose et achaz et vente estoit une autre , car autrement ne peut paz la chose estre depeeschie se les choses fussent changiez , de coi il sambloit que elez fussent vandues et donees par non de pris . 
Car raisonz ne suefre paz que une meesme chose soit vandue et donee par non de pris . 
Maiz la sentence que Proculuz donna valut mielz , qui dist que changes est une propre meniere de marchié qui est desevree de vente , car tuit li autre vers aidoient à cele sentence et ele estoit provee par pluz fors raisonz . 
Et li saint prince qui furent par devant noz les reçurent et il est senefié pluz clerement en noz digestez . 
Quant achaz et vente est fez , que noz avons dit qui est faiz dés que lez partiez s' acordent el pris , quant la chose est faite sanz escriture , li peris de la chose vandue apartient maintenant à l' achateur , ja soit ce que la chose ne li soit paz encor baillie . 
Se li serz est dont mors , ou bleciéz en aucune partie de son cors , ou tote la maisonz ou une partie est arsse , ou li chans est toz perdus par force d' eve ou une partie , ou il est apeticiés ou enpiriéz por ce que li aubre sunt cheu par force d' eve ou de vent , li damagez est à l' acheteur et il li covient par force paier le pris , ja soit ce que il n' ait point receu la chose . 
Car se ce est avenu sanz la tricherie et sanz lez corpez au vendeur , il n' i doit rienz perdre , maiz se aucune chose est ajointe au champ par force d' yaue et aprés l' achat , li gaainz est à l' acheteur , car li preuz doit estre à celui à qui le peris est . 
Maiz se li hom qui a estés vanduz s' en est fuis ou il a esté embléz , si que ce n' est fait par la tricherie au vendeur ne en sez corpes , l' on doit prandre garde se li venderes le prist en garde jusqu' à tant que il li livrast , quar se il le prist en garde , le peris de ceste aventure est sor lui , et se il ne le print en garde , il est toz seurs . 
Et noz entendonz ce meismez en bestez et en autres chosez , maiz li vanderres devera doner à l' acheteur pooir de chalongier lez , car il en est encore sirez por ce que il n' en a paz baillié encore la seignorie à l' acheteur . 
Autresi est il en action de larrencin et de damage et de tort fet . 
Achaz puet estre ou purement faiz ou soz condicion . 
Soz condition si conme li vanderres dist : se cil sers te plaist dedenz cel terme , il sera tienz por .x. 
livres . 
Nuz ne puet acheter à son anciant lieu saint ou relegieus ne lieuz conmuns si conme marchiés ou chapele . 
Ne porquant se li venderres vanderres deçoit l' acheteur tant que il achate telz lienz bienz por ce que il quident quide que il soient tel que il les puise bien acheter , il avra action d' achat por ce que il ne li list paz à avoir ces lius , et conquerra par cel action tant conme il eust de preu se il n' eust esté deceus . 
Et cist meismes drois est se aucuns achate franc home en leu de serf . 
Cist titres est des louages . 
Louages est prochains à achat et à vente , et pou s' en faut que il n' est estables par cele meismes riule de droit ";" car ainsi conme achas ou vente est faiz quant lez parties s' accordent el pris , entent l' on que louagez est fez certains loiers est establiz et actionz de louage apartient à celui qui baille la chose à celui qui la prent . 
Et ce que noz avonz devant dit que la vente est faite se li pris est miz sor autrui jugement , entendonz noz de louage . 
Et por ce , se aucuns baille à .i. 
felon robes à aparillier ou autres besoingnes à faire sanz establir maintenant nul louier , mais cil qui li baille li premet aprés que il li donra tant conme il lor convendra entre elz , l' on n' entent paz que ce soit loages proprement , maiz actions est donee por ce par les parolez qui ont esté avant ditez . 
En sor que tot , autresi conme se l' on demandoit se achas et vente est fais quant chosez sunt changiez , seut l' on demander de louage se cil qui t' a baillié sa chose par non de louage a pris de toi une autre chose por user en . 
Et il noz plaist que ce ne soit paz louagez , maiz une propre meniere de marchié ";" si conme se dui voisin estoient qui avoient chascun .i. 
buef et il convint entr' elz que chascuns d' elz eust ambedeus lez buez par .x. 
jors à faire leur besoigne et li buez à l' un fust mors en la besongne à l' autre , actions n' apartient pas au seignor au buef mort ne de louage ne de prest , car il ne li presta pas par grace , mais il en puet plaidier par les parolez qui furent avant ditez . 
Il apert dont que achas et vente et louages ont aucune familiarité entre elz et por ce seut l' on demander en aucunes causes se vente i est faite ou louages , si conme des chanz qui sunt baillié à aucun à user en perdurablement , ce est tant conme la pansionz ou la rante en sera paié au seignor , ne il ne lise pas au seignor à tolir le à celui qui l' a aloé ne à son oir ne à celui à qui il ou ses oirs l' a vendu ou donné ou baillié en douaire ou en autre meniere , tant conme il parteront paieront la rante . 
Mais por ce que li ancien doutoient de tel marchié et li .i. 
disoient que ce estoit vante et li autres que ce estoit louagez , por ce fu faite la lois à l' empereor Zenon qui establi que li marchiéz de chose baillie à cenz ait sa propre nature , qui ne secort ne à louage ne à vente ainz soit confremés par ces ses propres convenancez . 
Et se aucune chose est convenancie , ele soit autresi tenable conme se ce estoit unz naturelz marchiéz ";" et se nule chose n' est covenancie des peril de la chose qui ainsiz baillie , se tote la chose perist , li damagez en est au seignor , et se une partie em perist , li damages seur celui à qui la chose fu baillie à senz cenz et de cest droit usonz noz . 
Encor demande l' on , se Tyces fait covenant ou .i. 
orfevre que il li face des de .x. 
mars d' argent un nombre neans d' aniaus de certain pois , savoir mon se ce est achas et vente ou louagez . 
Et Cassius dist que la matiere est vendue et achetee et la paine est aloee , mais il noz plest que ce soit achas et vente tant soulement , maiz se Tyces li bailla son or ou son argent et il li premist louier por sa painne , il n' est pas doute que ce ne soit louagez . 
Cil qui prent une chose à louage doit faire totez choses selonc la loi del loage , et se aucune chose est oubliee à faire an le covenant qui i doie estre mise , il la doit faire por bien et por loiauté . 
Se aucuns a doné loier ou premis por l' usage de robes ou d' argent ou de bestes , il covient que il l' esgart autresi com .i. 
hom bien diligenz garde ses chosez . 
Se il i met grant diligense et il la pert par aucun caz , il ne sera paz tenuz à randre la . 
Et se cil qui a pris une chose à louage muert dedanz le terme del louage , sez oirs remaindra el loage . 
Cist titres est de conpaignie . 
Noz soulons asambler compaignie ou de tos noz bienz ou d' aucune marcheandise si conme d' acheter sers et de vendre lez ou d' acheter et de vendre oille et vin et froment . 
Et se nuz covenanz n' a esté faiz par non entre lez conpaignonz dez parties de la perte ou del guaaing , lor partiez doivent estre oelez en la perte et en guaaing , et se il en ont fait covenant il doit estre gardéz , car l' on ne douta onques que covenance ne vaille se li dui conpaing font covenance entr' elz que li unz ait les ii. 
pars de la perte et del guaaing et li autres en ait la tierce . 
Et se Tycez et Sey font tez covenanz entr' elz que les .ii. 
partiez del guaaing apartienent à Tyce et la tierce de la perte , et les .ii. 
pars del domage apartienent à Sey et la tierce del gaaing , l' on demande se ceste covenance doit estre tenable . 
Et Quintus Mucius et Scevola quident que tel covenance soit contre la nature de conpaignie et por ce ne doit ele pas estre ferme . 
Mais Servius , qui dona la plus fort sentence , sentit le contraire , et aucune foiz avient que la painne à .i. 
des conpaignonz est si necessaire en la conpaignie que il est drois que il aient ait millor condicion que li autre . 
Et l' on ne doute paz que conpaingnie ne puisse estre ainsi asamblee que li unz i mete les deniers et li autrez n' en i mete nuz , et non porquant li gaains soit conmuns entre elz , car sovent avient que la paine à l' un vaut autant conme li denier à l' autre . 
Et ceste sentence vainqui si que Quintus Mutiuz donna que il est certaine chose que il puet estre mis en covenant que aucuns parte au gaaing et ne partent paz à la perte , et Serviuz s' acorda que ce puet estre fet covenablement . 
Et il covient que il soit ainsi entendu que se il i a perte en une chose et guaaing , et ce sanz pluz qui remaint soit de guaaing . 
Et il i a esté despaiechié que , se la partie que aucunz doit avoir en une des chosez a estre esté nomé , si conme se il a esté mis en covenant quel partie chazcuns doit avoir de guaing et il n' a pas esté dit quel partie il doit avoir de la perte comme il eust del guaaing , il ait autretel partie de la perte conme du gaaing . 
Conpaignie dure tant conme li compaignon se consentent ensamble , et quant aucuns quite la compaignie ele est departie , mais se aucunz quite la conpaignie par barat por avoir toz seuz aucun guaaing qui li doit eschaoir , si conme se il sunt conpaing de toz leur bienz et aucuns fet son oir de l' un d' elz et il se depart de la conpaingnie por avoir l' eritage tot par lui , il est constrainz de maitre cel guaaing en conmun . 
Et se il gaaingne aucune autre chose que il ne convoitoit paz , ele apartient à lui seul et quanque cil par cui la conpaignie n' est paz departie conquiert aprés ce que elle est departie et apartient à lui sol . 
Encore est conpaignie departie par la mort à un des conpaignonz , car cil qui prent conpaignie ne la prent fors que à la personne que il eslit ";" et se conpaignie est asamblee par l' asentement de pluseurs , ele est departie par la mort à acun des conpaignonz , ja soit ce que il en remaint pluseurs , se il ne fu autrement mis au covenant à asambler la conpaignie . 
Et se conpaignie a esté asamblee por aucune besoingne et cele besoingne est finee , la compaignie faut . 
Il est aperte chose que conpaignie est departie par pouploiement , si conme se tuit li bien à .i. 
conpaignon sunt pouploié , car quant .i. 
autre vient en son lieu , il est tenuz por mort . 
Et se aucuns des conpaignons est chargiés de detez et il abandonne sez bienz et sa sustance est vandue por lez dettez conmunez et por les priveez , la conpaignie est departie , maiz en cest cas , se il s' asentent encor a la conpaignie , il apert que novele conpaignie soit asamblee . 
L' on demande se conpaing est tenuz par action de conpaignie se il a fet aucune chose par tricherie ou en sez corpes . 
Et il est mielz que il soit tenus por ce que il est en ses corpez , si conme par sa paresse ou par sa negligence , autresi bien conme por ce qui est fet par sa tricherie . 
Et la corpe ne doit pas estre raportee à tres grant diligence , car il sozfist bien que li uns des conpaignonz mete tel diligence es chosez conmunez conme il sieut metre es soiez chosez , car cil qui prent conpaignie conpaignon qui est pou diligenz n' en doit blamer se lui non . 
Cist titres est de mandemant . 
Mandemenz est faiz en .v. 
manierez , si conme se aucuns te mande une chose por la cause de lui sanz pluz , ou por la cause de toi ou de lui , ou por autrui , . 
sanz plus , li mandemenz ne vaut rien , et por ce n' en est nuz obligemenz ne nule actionz de mandement . 
Mandemenz est faiz por celui qui le fait tant solement , si conme se aucuns te mande que tu facez ses besoignez ou que tu li achatez .i. 
champ ou que tu soiez plegez por lui . 
Mandemenz est fais por celui qui le fait et por autre , si conme se aucuns te mande que tu faces lez besoingnes qui sunt conmunez à lui et à Tyce , ou que tu achates .i. 
champ à lui ou à Tyce ou que tu soiez plegez por lui ou por Tyce . 
Mandemens est faiz por toi et ou por autre , si conme se aucuns te mande que tu prestes à Tyce deniers à usure . 
Maiz ce il t' est mandé que tu li prestes sanz usure , li mandemenz est faiz por autretant autre solement . 
Mandemenz est fez por toi sanz pluz , si conme se aucuns te mande que tu achates de tez deniers aucunez chosez et que tu ne les prestes pas o ou le contree contrere , maiz telz maniere de mandement est mielz conselz que mandemenz et por ce n' oblige il point , car nuz n' est oblegiéz par action de mandement por doner conseil , ja soit ce que il ne soit paz profitablez à celui à qui il est mandéz , car chascuns a franche poesté de garder se li conselz li est porfitablez . 
Se tu as dont deniers qui de rienz ne te servent et aucuns t' a amonesté que tu en achatez aucune chose ou que tu lez prestez , ja soit ce que ce ne soit paz tez prex , ne porquant il n' est paz tenu à toi par action de mandement . 
Et por ce , demande l' on se cil est retenuz tenuz à toi par action de mandement , qui te manda que tu prestassez deniers à Tyce . 
Maiz la sentence que Sabyns donna fu la plus fors , qui dist que li mandemenz oblige en cest caz car tu n' eusses pas presté lez deniers à Tyce se il ne t' eust esté conmandé . 
Li mandemenz qui est contre bonnes meurs n' oblige paz , si conme se Tyces te mande que tu faces larrencin ou damage ou tort car , ja soit ce que tu aiez sosfert painne por cel fait , ne por quant tu n' as nule action contre Tyce . 
Cil qui reçoit mandement ne doit paz passer lez bonnez del mandement . 
Si conme se aucuns te mande que tu achates .i. 
champ jusqu' à .c. 
livres ou que tu soiez pleges por Tyce por .xx. 
livres , car tu ne dois pas acheter champ de pluz de .c. 
livres ne estre pleges por Tyce de plus de .xx. 
livres . 
Et se tu passez le mandement , tu n' avraz pas action de mandement por le seurpluz . 
Si que neis Sabinus et Casius dient que , se tu vuelz en cest caz plaidier por les .c. 
livres , tu ne porraz paz plaidier . 
Maiz li autor de diverses escoles dient par droit que tu en puez plaidier dusqu' à .c. 
livres , et ceste sentence est la pluz benigne . 
Et se tu achatez le champ mainz que il ne te soit conmandé , tu avraz action de mandement por tant conme le te conmanda , car quant aucuns mande c' on li achat .i. 
champ de .c. 
livres , l' on entent que on l' achat mains se l' on puet . 
Se li mandemenz qui est par droit faiz est rapeléz tant conme la chose est ancore entiere , il faut . 
Et se cil qui fist le mandement ou cil à qui il fu fez muert tant conme la chose est antiere , li mandemenz fet faut . 
Mes il a esté receus par cause de porfit et se cil est mors qui fist le mandement et tu , qui ne sés pas que il soit mors , aconpliz le mandement , tu porras plaidier par action de mandement , car se il estoit autrement l' inorance droite et proveable te feroit damage . 
Et à ce est samblable ce qui noz plot que se li despancier Tyce a esté franchis et si deteur n' en sevent rien et il li paient lor detez par ignorance , il sunt delivré , ja soit ce qu' il ne peussent paz autrement estre delivré par estroite raison de droit , dés que il paiarent à autre que à celui à qui il devoient paier . 
Chazcunz a franche poesté que il ne reçoive paz mandement , mais dés que il est receus , il convient que il soit aconpliz ou l' on doit tantost faire savoir au mandeur que il face sa besoigne ou par lui ou par autre . 
Car s' il ne li est ainsiz fet savoir tant conme la chose est antiere que il la face ou par lui ou par autre , por ce ne remaint pas que actionz de mandement n' i ait lieu se il n' i a droite cause por coi l' on ne li fet paz savoir . 
Mandemenz puet estre faiz à terme ou soz condiction . 
Et l' on doit noter à une some que se mandemenz n' est fez par grace , il chiet en autre forme de besongne , car se loiers en est donés , ce conmence à estre loagez . 
Et tot generalment es cas en coi mandemenz est receue sanz loier , es ou chosez bailliez en garde , entent l' on que ce est louages se loiers en est donnéz . 
Et por ce se aucuns a baillié son drap à aparillier sanz establir li nul louier , actionz de mandement i apartient . 
Cist titres est d' obligement qui est autresi conme de marchié . 
Aprés ce que noz avonz nombré lez manieres des marchiés , voionz lez obligemenz qui ne naissent pas proprement de marchié , mais por ce que il prennent lor sustance de mesfait , il apert que il nessent autresi conme de mesfet marchié . 
Quant aucuns fet dont lez besongnez à celui qui n' est paz presenz , actionz nessent d' une part et de l' autre qui sunt apelees de « besongnez faitez » , mez tele actions apartient droitement au seigneur de la besoingne contre celui qui la fist , et contraire actionz apartient à celui qui la fist contre le seigneur . 
Et il est aperte chose que ses ces actions ne naissoit naissent proprement de nul marchié , quar telz actionz nessent quant aucuns suesfre à faire autrui besongnez sanz mandement , et cil qui lez besoingnez sunt qui sunt faitez sunt oblegiéz por ceste cause , ja soit ce que il n' en sache sachent rien . 
Et se a esté receu par cause de porfit que les besoignez à celz qui vont sodainnement hors del païz sanz conmander aucuns que il face facent lor besoingnez , ne soient paz gerpiéz del tot . 
Et sanz doute nuz ne s' an dantremetoit antremetroit se il n' avoit nule action par coi il demandast ce que il i despanderoit . 
Et autresi conme li sires est oblegiéz par action de besoingnez faitez à celui qui a fet porfitablement sez besoingnez , est cil tenus à randre raison de l' aministracion . 
Et en cest caz est chascuns constrainz de randre en raison jusqu' à tres grant diligence , ne il ne li sosfist paz que il i mete tel diligence conme il sieut metre es soiez chosez , se unz autrez eust aministré les besoingnez qui i eust nuz miz greignor diligence . 
Li desfendeur qui sunt tenu par jugement de garde ne sunt oblegié proprement de nul marchié , car nuz marchiés n' est faiz entre l' orfelin et celui qui l' a en garde . 
Maiz por ce que il ne sunt tenu por nul mesfet , il apert que il soient tenu autresi conme por marchié . 
En cest caz a li unz action contre l' autre , car li orfelins n' a paz tant solement action de garde contre son desfendeur ";" mais li desfanderes a contre l' orfelin action contraire à garde , se il a despandu acune chose en besoingne à l' orfelin , ou se il est oblegiéz por lui , ou se il a oblegiés sez choses à son creancier . 
Et se une chose est conmune entre aucuns sanz conpaignie , si conme se une chose lor est donnee ou laisie ensamble , et li .i. 
est tenus à l' autre par jugement de partir choses conmunez , por ce que li .i. 
seuz a receuz les fruis de cele chose ou que li autrez i a fet totez lez necessaires despanses , l' on n' entent pas que il soit oblegiéz proprement de marchié , car il n' ont fet nul marchié entre elz . 
Maiz por ce que li .i. 
n' est paz oblegiéz à l' autre por mesfait , il apert que il soit oblegiéz autresi conme de marchié . 
Cist meismes drois est de celui qui s' est oblegiéz à son conpaignon par jugement de partir l' eritage . 
Et l' on entent que li oirs n' est paz oblegiés proprement de marchié par non de laiz , car l' on ne puet paz dire proprement que cil a qui li laiz fu laisiéz ait fait aucun marchié o le mort ou o son oir ";" et non porquant , por ce que li oirs n' est paz oblegiéz de mesfet , l' on entent que il est oblegiés autresi conme por marchié . 
Et cil à qui aucunz paie par erreur ce que il ne li doit paz est oblegiéz autresi conme par marchié , car se noz ensivons la plus certainne raison l' on puet mielz dire , si conme noz avonz avant dit , que il est oblegiéz por ce que il voloit depecier le marchié et ne mie asambler , quar il apert que cil qui baille deniers par corage d' aquiter soi le fet pluz por depecier l' obligement que por fere le . 
Non porquant cil qui reçoit telz deniers est oblegiéz autresi conme se il fussent presté , et por ce li puent il estre demandé arriere . 
Non porquant , aucunes causez sunt par coi ce qui a esté paié qui n' estoit paz deue ne puet pas estre demandee arriere . 
Car li ancien jugent que es causes en coi li plaiz croist , se l' on renie ce que l' on doit en cele meismes chause , ne puet pas estre demandee arriere ce qui est paié qui n' estoit pas deu , si conme en la loi qui fet restorer lez damages et en laiz . 
Et li ancien vuelent que ce ait lieu en icez laiz qui sunt laisié à aucun par certain condempnement en coi li oirs est condenpnéz , maiz nostre establisemenz vot que tuit lais eussent une nature et que cist acroisemenz s' estendit à toz laiz , mais il ne dona paz cest avantage à toz celz qui laiz sunt laissié , maiz es laiz qui sunt laisié as saintes eglisez et es autrez lieuz honorablez qui sunt hennoré por relegion ou por pitié ";" et se l' on lor paie lez qui ne sunt paz deu , il ne sunt demandé arriere . 
Cist titrez est par quels personez obligemenz noz est aquis . 
Apréz ce que noz avons dit les manierez des obligemenz qui naissent de marchié ou conme de marchié , noz devons estre amonesté que obligemenz noz est aquiz non paz tant solement par noz meismez , maiz par les persones qui sunt en nostre poesté , si conme par noz sers ou par noz fis . 
En tel maniere ne porquant que ce qui est aquis par noz sers soit tot nostre , et ce qui est aquiz par obligement par noz filz que noz avons en nostre poesté soit devisé selonc la samblance de la proprieté dez chosez et de l' usuaire que nostre establisemenz a jugié , si que li peres ait l' usuaire de quanques li fiz aquiere , en quel maniere que ce soit , et la proprietéz en soit gardee à l' oir , si que li peres en mueve les actionz selonc la devision de nostre novel setablissement . 
En sor que tot aucune chose noz est aquises par les franz homes et par autrui sers que voz porseés par bonne foi , mais ce est par .ii. 
causez tant solement , ce est se il aquierent par leur painne ou de vostre chose . 
Et autresi voz est aucune chose aquise par ces .ii. 
causez par le serf de qui voz avez l' usuaire ou l' usaige . 
Il est certaine chose que li sers qui est conmuns à .ii. 
seigneurs aquiert à chascun d' elz selonc lez partiez que il ont en lui , esceptés ce de coi il fet covenant en non à l' un , ou que il aquiert par son chatel , car ce aquiert il à lui seul , si conme se il fet tel covenance : tu premés que tu donras ce à Tyse mon seigneur . 
Maiz se li sers fet covenance à .i. 
de ses seigneurs , ja soit ce que l' on en dotoit devant ce , non porquant la chose est dezpaiechie par nostre establisement que il aquiere à celui tant solement qui li demanda conmanda à ce faire si conme il a esté dit avant . 
Cist titres est coment obligemens faut . 
Voz Toz obligemenz faut par paier ce que l' on doit , à coi l' on est oblegiéz , ou se aucuns paie une chose por .i. 
autre par l' asentement au creancier . 
Ne il n' a point de disferance se cil meismez qui doit paier , ou autrez por lui , car il est delivrés se .i. 
autres paie por lui conment que li paiemenz soit fez ou au seu ou au deter deteur , ou sanz son seu , ou maugré suen . 
Se li deteurs paie , cil qui sunt plege por lui sunt delivré et autresi avient il ancontre que se li plegez paie , il seus n' est paz delivrés mez li deteurs . 
Encor est obligemenz ostéz quant li creancier se tient à paié de ce que on li doit , car ce est une maniere de paiement . 
Aucuns puet quitier se il vuet ce qui li est deu par obligemenz de parolez si que li deteurs die cez parolez : tien ce tu as paié de ce que je te premiz ? Et li creanciers respongne : je m' en tains à paiéz . 
Quitance puet estre faite en language grieu , portant que ele soit faite si conme ele sieut estre faite an latin . 
Et en ceste maniere faillent li obligement qui sunt faites par parolez et ne mie li autre , quar il noz samble que ce s' acorde à raison que li obligemenz qui est faiz par parolez puisse estre depeciéz par autres parolez , et ce qui est deu por aucune autre cause puet estre mis en covenant à estre quité , autresi conme ce qui est deu puet estre paié en partie , puet la dete estre quite en partie . 
Une maniere de covenance a esté faite qui est apelee aquiliane , par coi il avient que li obligemens de toutez chosez est miz an covenant . 
La covenance aquiliane renovele toz obligemenz et Galluz Aquiliuz l' ordonna en tel maniere : Augiers dit à Negide : Tu me covenancez tot de novel que tu me paieraz quanque tu me dois doner ou faire por aucune cause , ou orandroit , ou à terme , ou soz condicion et totes les chosez de coi je puis avoir action contre toi , ou que je te puise demander ou quanque tu as del mien , ou que tu en porsiez , ou que tu en az laissié à porseoir par tricherie , ou autretant de deniers conme la chose vaut . 
Et Negides dist à Augier : Si ferai ge volentiers . 
Encontre ce Negidez demanda à Augier : Tienz te tu à paiéz de quanque je t' ai hui premiz par novele covenance ? , : . 
En seur que tot , obligemenz faut par renovelement , si conme se tu as atorné Tyce à paier à Sey ce que tu li doiz . 
Quar dés que novele persone conmence à devoir la dete , est noviax obligemenz et li premiers faut qui est ostéz par le darrenier ";" si que , ja soit ce que li darreniers obligemenz ne vaille rien , ne porquant li premierz faut , si conme se tu dois à Tysea et tu li atornez .i. 
orfelin sanz l' autorité à celui qui l' a en garde , en cest caz est la chose perdue , quar li premiers deteurs est delivréz et li darreniers obligemenz nest nuz . 
Mais cis meimes drois n' est pas se aucunz fet covenant d' un serf , car lors remaint li premiers deteurs oblegiés , autreci conme se nuz n' eust esté atornés por lui . 
Mais se tu faiz le darrenier covenant à cele meismez personne à qui tu feis le premier , lors vaut li renovelemenz . 
Se aucune novele chose est mise en la darreniere covenance si conme se conditions ou termes ou pleges i est miz par aventure , ou il en est ostéz , et ce que noz actionz avons dit que renovelemenz est faiz se condicions i est mise , doit estre ainsis entendu , si que noz dionz que li renovelemens est faiz se la condicions avient ";" et se ele n' avient , li premiers obligemenz dure . 
Mais il estoit certainne chose entre les ancienz que renovelemenz est lors faiz quant on fait le secont obligement par corage de renoveler le , mais il estoit en dote quant il n' estoit pas faiz par corage de renoveler ";" et li autre amenoient unes presumptionz en autres caz , et por ce feimez noz .i. 
establissement qui juja apertement que renovelemenz est faiz lors solement que ce est dit expreseement entre celz qui le font et qui a esté fais por renoveler le premier obligement . 
Et se il et est autrement , li premiers obligemenz remaint et li seconz vaut , si que li deteurz soit oblegiéz por l' une et por l' autre cause , selonc le jugement de nostre establisement que l' on porra connoistre pluz apertement se l' on le viaut lire . 
Et li obligement qui sunt fait par consentement sunt departi par contraire volenté , car se Tyce et Sey se sunt consentu que Sey eust le champ Tyce por .c. 
livres et aprés , por ce que li pris ne fu pas paiéz ne li chanz livrés , il plot à l' un et à l' autre que il se partissent del marchié , il sunt ambedui delivré . 
Autresi est il en louage et en toz lez marchiés qui sunt fait par consantement , si conme il est dit avant . 
Ci commence li quars livres d' Institutez . 
Cist titres est des obligemens qui naissent de mesfet . 
Por ce que nos avonz traitié el livre qui est devant cestui des obligemenz qui sunt fait de marchié ou conme de marchié , il covient que noz voions des obligemenz qui naissent de mesfet ou conme de mesfait . 
Mais cil de coi nouz avons avant traitié sunt devisé en .iiii. 
manierez ";" et si cist sunt tuit d' une maniere , quar tuit cist obligement naissent d' une chose , ce est de mesfet , si conme de larrencin , ou de rapinne , ou de damage , ou de tort fait . 
Larrencins est atouchemenz d' autrui chosez par barat , ou de la chose meisme , ou de l' usage , ou de la possession , qui est desfendu par la loi naturel que il ne soit faiz . 
Larrencinz est d' ocurté , por ce que il est faiz toz jors en oscurté et en repost et par nuit pluz que par jor , où il est dit de barat ou de tolir . 
Deuz menieres de larrencin sunt , li apers et cil qui n' est paz apers ";" car ce qui est trové sor le larron , ou sor celui à qui li lerres l' a baillié , sunt .ii. 
manieres d' actions qui sunt jointes à larrencin et ne mie maniere de larrencin , si conme il sera veu apréz . 
Lerres apers est non pas tant solement cil qui est entrepris en larrencin , mais cil qui est entrepris el lieu où li larrecinz est fez , si conme se cil qui a fet le larrencin en une maison est pris ainz que il soit issuz de la porte , ou se cil qui a fet .i. 
larrencin en .i. 
jardin ou en une vigne est pris ains que il en soit hors . 
Encor doit l' on pluz entendre apert larrencin quant li lerres est veus ou entrepris tant conme il tient la chose que il a emblee , ou en lieu conmun ou en privé , ou par le seigneur de la chose ou par autre , ainz qu' il vaingne là où il a enpansé à porter la . 
Par ce que noz avons dit puet l' on entendre quelz li larrencins est qui n' est pas apers . 
L' on dit que hom est trovéz saissis de larrencin quant la chose qui est emblee est quise et trovee sor lui par devant tezmoing , car actions est establie contre lui , ja soit ce que il ne soit pas lerres . 
Une autre meniere de larrencin est quant aucunz t' aporte la chose que il a emblee et ele est trovee sor toi se il la te bailla par tel corage que ele fust trovee sor toi et ne mie sor lui , quar tu , seur qui la chose est trovee , as propre action contre celui qui la te bailla . 
Et actionz de larrencin deveé apartient contre celui qui destorbe celui qui vuet querre larrencin par devant tesmoing , et paine est establie par le banissement au prevost contre celui qui n' aporte paz avant la chose qui a esté emblee , qui est quise et trovee sor lui . 
Maiz toutes menieres d' action sunt dezacostumees , car dés que l' enqueste de la chose emblee n' est paz orendroit faite selonc l' anciene forme , lez devant ditez actionz si sunt par droit partiez del conmun usage , car il est aperte chose que cil qui à lor enciant reçoivent chose emblee et l' acoilent sunt corpable del larrencin qui n' est pas apers . 
La painne d' apert larrencin est à rendre la chose à .iiii. 
doubles , qui que l' ait fet , ou sers ou franz ";" et la paine de larrencin qui n' est pas apers est de rendre la chose à doblez . 
Larrencins est non pas tant solement quant aucuns oste la chose à autrui por tolir lui , mais generalment quant aucuns atouche à autrui chose maugré son seignor ";" se li creanciers use dont del guage , ou cil à qui la chose est baillie en garde en use , ou cil qui a pris une chose à user et la met en autre usaige qu' en celui por coi il l' a prise , et il fet larrencin . 
Si conme se aucuns prent argent à user en , autresi conme se il vosist sez amiz apeler au mangier o lui et il le porte o lui hors del païs , ou se aucunz enprunta .i. 
cheval por porter le aucun certain lieu et il le mena pluz loin , si conme li ancien escristrent de celui qui mena en une ost .i. 
cheval que il avoit enprunté . 
Ne porquant , il noz plest que cil qui usent des chosez qui lor sunt prestees autrement que il ne devoient facent larrencin se il entendent que il funt ce maugré au seigneur de la chose et que li sires ne l' otroiast paz se il le seust , et se il seust et se il seust croist que li sires li otroiast , il est quitez del larrancin . 
Et ceste distincions est tres bonne , car larrencins n' est pas faiz sanz corage d' embler . 
Mais se il croit que il traite la chose qui li est prestee maugré au seignor et ce est fait par la volenté au seigneur , l' on dit que ce n' est pas larrencinz . 
Et por ce demande l' on quant Tyces ot conmeu le serf Mene que il prist aucune des choses son seignor et lez porta à lui , et li sers le dit à son seignor et por ce que Menez voloit antrepanre Tyce en cel mesfait et il otroia à son serf que il porta à Tyce une de ses chosez , savoir mon se Tyce est tenus par action de larrencin ou de serf corrompu , ou il n' est tenus ne par l' une ne par l' autre . 
Et pluseurs opinions noz ont esté aportees sor ceste dote et noz avons regardé lez sentences que li ancien sage home donerent sor ce . 
Et li un disoient que actions de serf corrompu a leu , et li autre disoient que actions de larrencin i apartient tant solement . 
Noz alonz dont contre ceste voisdie et confremés confremons par nostre establissement que actions soit donnee contre lui , non paz tant solement de serf corrompu mais de larrencin , quar ja soit ce que li sers n' est pas empoiriéz por son esmovement et por ce ne corrent pas lez riulez qui amainnent action de serf corrompu , ne por quant il le fist par corage d' empirier le , por coi il doit sosfrir la paine , autresi conme se li sers fust veraiement corrompus . 
Car se il s' en eschapoit sanz painne , il feroit autretel desloiauté vers .i. 
autre serf qui porroit legierement estre corrompuz . 
Aucunez fois est fais larrencins dez franz homez si conme se aucun des franz homes qui sunt en nostre poesté nos est ambléz . 
Et aucune foiz avient que aucunz fet larrencin de sa chose meismez , si conme se il emble à son creancier sa chose que il li avait baillie en gage . 
Et aucune fois est tenus par action de larrencin , si conme cil par qui conseil et par cui aide li larrencins est faiz . 
En cest nombre est cil qui te fit chaer tes deniers que .i. 
autres les preist , ou que il te contresta tant que uns autres eust priz ta chose , ou qu' il qui chaçast tes brebis ou tez vaches que .i. 
autres les preist . 
Et li ancien escritrent ce de celui qui ou .i. 
rouge drap soloit espoenter les bestes et faire les enfuir . 
Se aucune de ces choses est faite par jeuz et non mie par entencion de faire larrencin , actions doit estre donnee contre lui por le fait ";" et quant Tyces fait larrencin par l' entente Mene , ambedui sunt tenu par action de larrencin . 
Il apert que larrencins soit fais par l' aide à celui , et par le conseil , qui apuie escheles as fenestrez por monter en la maison , ou qui brise les fenestres ou les huis que unz autre face larrencin , ou qui preste ferrement à brisier les fenestres ou escheles por amonter il i , se il set por coi il les preste . 
Cil qui n' a mis nule entente à faire larrencin , ainz en a doné le conseil tant solement et l' amonestement , n' est pas tenuz par action de larrencin . 
Se cil qui sunt en la poesté à lor seigneurs ou à lor peres lor emblent aucune chose , il lor font larrencin et la chose chiet en cause de larrencin et por ce ne la puet nuz guaignier par longue tenue devant que ele revaingne en la poesté son seigneur . 
Maiz actions de larrencin n' en est paz , car actionz ne puet nestre entr' elz por ceste chose ne por autre . 
Et se larrencinz est faiz par l' aide ne par le conseil d' un autre por ce que li larrencinz est faiz , cil est tenuz avenanment par action de larrencin , por ce que il est voirs que li larrencinz a esté faiz par s' aide et par son conseil . 
Actionz de larrencin apartient à celui qui i eust preu se la chose fust sauve , ja soit ce que il n' en soit paz sirez ";" ele n' apartient dont paz au seignor de la chose , se ce ne fust ses preuz que ele fust sauve . 
Et por ce il est certainne chose que li creanciers puet plaidier par action de larrencin se ses gagez li est embléz , neis se li deteurs est bien puissanz de paier , car ce fust pluz ses preuz se il se tenist au gage que il n' est de plaidier contre la persone ";" et se li deteurs meismes a emblé son gage , por ce ne remaint pas que actionz de larrencin n' apartaigne au creancier contre lui . 
Se unz felons ou .i. 
autres menestrex a pris draz à fouler ou à aparillier por certain louier et il li sont emblé , il a action de larrencin et ne mie li sires , car li sires ne pert riens en ce que la chose est perie , car il puet conquerre sa chose vers le felon ou vers le menestrel par action de loage . 
Se une chose est emblee à celui qui l' avoit achetee par bonne foi , ja soit ce que il n' en est paz encores sirez , ne porquant actionz de larrencin li apartient autresi conme au creancier . 
Il noz plest que actionz de larrencin n' apartiegne pas au felon ne au menestrel à qui autrui chose est emblee , se il n' ont de coi randre la , se est c' il n' en puet rendre la valor de la chose , quar se il ne l' n' ont de coi randre , lors apartient au seigneur action de larrencin por ce que il ne puet conquerre le sien vers elz , car en cest cas fusse ses preuz se sa chose fust sauvee , autresi est il se li felonz ou li menestreuz n' en puet randre que une partie . 
Li ancien voloient que ce que noz avonz dit des felons et des menestrelz doit estre estendu à celui à qui la chose est prestee , quar autresi conme li felonz doit garder la chose por le loier que il en a , covient il à force que sil cil gart la chose qu' il a empruntee por user en , mais no porveance amenda ce en noz dicisions que il soit en la volenté au seigneur de movoir action de chose prestee contre celui à qui il presta sa chose ou action de larrencin contre celui qui l' embla . 
Et se il eslit la quele que soit de sez cez actionz , il ne puet pas revenir a l' autre , maiz se il eslit a plaidier au larron , cil qui emprunta la chose est del tot delivréz . 
Et se il plaide contre celui à qui il presta la chose , , qui li fu enblee puet avoir action de larrencin contre le larron , se ainsis est que li sires sache que la chose ait esté amblee et il plede contre celui à qui ele fu prestee . 
Mais se il ne savoit pas que la chose eust esté emblee et il mut contre lui action de chose prestee et aprés , quant il sot la verité que ele avoit esté emblee et il vot laisier l' action de chose prestee et revenir a l' action de larrencin , lors li soit congiéz donés de plaidier contre le larron ne nule exceptionz ne li soit oposee de ce que il mut action de chose prestee contre celui qui avoit la chose enpruntee por user en , ainz que il seust qu' ele li eust esté emblee , se cil qui enpruta enprunta la chose n' en a fait satifacion au seigneur , car lor est li lerrez delivrés de l' action de larrencin , que li sires de la chose peust movoir lui , mais il est tenuz à celui qui a fet satifacion au seigneur por la chose qui li fu prestee . 
Car il est aperte chose que se li sires ne savoit pas au conmencement que la chose fust emblee et il mist avant action de chose prestee et aprés , quant il sot le larrencin , il torna l' action contre le larron , cil est delivrés à qui la chose fu prestee , à quel chief li plest venist que il mut contre le larron . 
Et cil meismes jugemenz soit tenablez , se cil à qui la chose fu prestee la puet randre ou toute , ou partie . 
Cil à qui la chose fu baillie à garder ne n' en doit pas respondre se ele li est emblee , mais il est corpables de ce tant solement qu' il qui i est avenu par sa tricherie . 
Por ce se la chose li est emblee , por ce que il n' est paz tenus à rendre la par action de chose baillie en garde , ne il ne puet pas plaidier par action de larrencin por ce que la perte n' est paz sor lui , l' actionz del larrencin apartient au seignor contre le larron qui embla sa chose . 
L' on doit savoir au darrenier que une demande a esté faite , savoir mon se cil qui est dedanz aage fet larrencin quant il prent autrui chose . 
Et il noz plaist por ce que larrencins vient dou cuer que cil qui est dedenz aage soit oblegiés à cel crime , ce se il est pres d' aage et il entent que il mesfait . 
Action de larrencin , quel que il soit ou apers ou repoz , apartient à faire en sosfrir la paine tant solement , car li sires puet conquerre la chose ou par chalongier la , ou par demander la arriere , mais il la puet chalongier contre celui qui la porsiet , qui que il soit ou li lerrez ou autrez , mais il le puet demander arriere , ou au larron ou à son oir , ja soit ce que il ne la porsie pas . 
Cist titres est des biens ravis par force . 
Cil qui ravist autrui choses par action de larrencin qui n' est pas apers , car nuz n' atouche pluz à autrui chose maugré au seigneur que cil qui la ravist par larrencin ";" et por ce disons noz par droit que il est engrés lerrez ";" mais non pourquant , li prevoz amena avant une propre action el non de ce mesfait qui est apelee de bienz ravis par force , et ele est dedenz l' an à .iiii. 
doublez , et aprés l' an por le simple . 
Et ceste action est porfitable se aucuns ravist une sole chose , ja soit ce que ele soit trop tres petite . 
Li quatre doble dobles ne sunt pas tuit de paine , si que l' on puise par desuz chalongier la chose , si conme noz avons dit en action de larrencin , mais la chose est contee es .iiii. 
doblez si que la paine soit des .iii. 
doblez , conment que il soit , ou se li raviserez est pris es mesfait ou se il n' i est pas pris . 
Car il seroit laide chose que cil qui ravist par force fust de pluz legiere condiction que cil qui emble a celee . 
Ceste actionz apartient quant aucunz ravist par tricherie , car cil qui est menés par aucune erreur et quide que la chose soit seue et ne set pas le droit et il la ravist par tel corage que il croit que il lise à chascun à ravir sa chose par force de celz qui la porsient , il doit estre assouz , et à ce s' acorde que cil qui prent aucune chose par cest corage ne soit pas tenus par action de larrencin . 
Mais que par ce ne soit voie trovee par coi li raviseur usent de lor mavestiéz , li establisemenz as princes porvirent miéz en ceste partie que il ne lise à nul à ravir chose movable ou chose qui se mouve , ja soit ce que il quit que ele soit seue ";" se aucunz fet contre les establisemenz as princez , sache que il perdera la seignorie de sa chose , et se la chose est autrui , quant il avra rendu la chose , il en pert le pris . 
Et li establisement jugierent que ce soit tenable non pas tant solement es choses muablez qui puent estre raviez mais es invasions qui sunt faites es choses qui ne sunt pas muablez , si que li home se taignent par ceste cause de toute rapine . 
Il ne covient pas en ceste action que la chose soit des biens à celui qui la demande , car se ele est de sez biens ou ele ne l' est pas , ceste actionz avra lieu . 
L' on demande , se une chose est prestee à Tyce ou loee ou engaigie ou baillie en garde , si que ce soit sez preuz que ele ne li soit pas tolue , si conme se il a premiz à restorer , ce qui avendra en ses corpez de la chose qui li est baillie en garde , ou se il la porsiet par bonne foi ou il en a l' usuaire ou aucune autre droiture , si que ce soit sez preuz que ele ne soit paz ravie , savoir mon se ceste actionz li apartient . 
Et l' on doit dire que ele li apartient non pas que il en ait la seignorie , mais ce sanz plus que à lui apartient , et l' on doit dire generalment que por totes les causes de coi actions de larrencin apartient , se la chose est faite à celee , aient tuit ceste action qui est faite en apert . 
Cist titres est de la loi qui fait restorer les damages . 
Actionz de damage apartient par la loi que Aquilius fist , en coi il est establi el conmencement que se aucuns ocit à tort autrui serf ou autrui beste qui est en conte de menues bestez , il soit condampnéz à rendre à son seigneur tant conme la chose vaut plus en cel an . 
Ce qui n' i est paz contenu des bestes tranchiement , maiz de cele qui est el nombre des menuez bestez apartient à ce que noz n' antandonz pas que ce soit dit dez bestes sauvagez ne des chienz , maiz de celez proprement que l' on dit qui paissent , si conme sunt cheval et mulet et asne et beuf et brebis et chievrez , et autresi noz plaist il des porciauz , car li porsel sunt contenu par le non des menues bestez , car il paissent par fouz , et ainsiz le dist Omers , et Marsianz le dist ainsi en ses establisemenz . 
L' on entent que cil ocit à tort qui ocit par nul droit . 
Cil qui ocit dont .i. 
larron n' i est paz tenuz , se il ne puet autrement eschiver le peril . 
Ne cil n' est pas tenus par ceste loi qui ocit d' aventure , se l' en ne treve que ce ne soit paz en ses corpez , car se il est autrement il n' est pas mainz tenus par sa trichrie que par sez corpez . 
Se aucunz se juoit as gaveloz et ocit par aventure ton sers qui pasoit par la voie , l' on doit destinter , car se uns chevaliers a ce fait qui se jouoit el champ où il soloit joer , l' on entent que il n' i ait nules corpes ";" et se .i. 
autres a fait aucune tel chose , il est corpablez et cist meismes droit est del chevalier qui a ce fait en autre lieu que an celui qui est establiz à joer les chevaliers . 
Et se cil qui copoit les branches d' un aubre a jeté une buche jus et il a ocis un de tez sers qui pasoit par desoz , se ce fu fait prez de la voie conmune ne il ne cria paz , si que l' aventure peust estre eschivee , il est corpablez . 
Mais se il cria et cil qui pasoit par desoz ne se vot garder , il n' est pas corpablez , et autresi est il sanz corpe se il tranchoit par aventure les branchez d' un aubre qui estoit hors de seur la voie ou à mi son champ , ja soit ce que il ne criast pas que l' on se gardast , car nus estrangez n' avoit droiture d' aler par cel lieu . 
Et se li mirez qui tailla ton serf laisa à garir le et li sers fu mors par ce , li mires est corpablez . 
Et pou de sens est aconpaigniéz acomparagiéz à corpe , si conme se li mires ocit ton serf , por ce que il l' a malement taillié ou que il li dona medecine que il ne li deust pas doner . 
Se tes sers a esté ocis par la force des mulez que li charretiers ne pot pas retenir por ce que il ne savoit conduire lez , . 
Mes se il ne les pot retenir , por ce que il estoit trop foiblez , se uns autres les peust avoir retenus plus fermement , il est autresi corpablez . 
Ce meismes noz plest de celui qui chevauchoit et ne pot ou ne sot retenir son cheval . 
Par ces paroles de la loi tant conme la chose vausist en cel an est cele santance contenue que , se aucuns a ocis ton serf qui estoit buistex ou avueglez ou manz le jor que il fu ocis , mais il n' a pas .i. 
an que il estoit sainz et entiers , il n' est pas tenus en tant com il valoit le jor que il fu ocis , mais en tant com il valut pluz en cel an . 
Et par ce croit l' on que l' actions de ceste loi est por faire sosfrir paine , por ce que aucuns i est oblegiéz en pluz que il n' a fet de damage . 
Et por ce quident plusor que ceste action n' aparteigne paz contre l' oir à celui qui a fet le damage ";" , ne fust en nule foiz condempnés en pluz que li damages ne monte . 
Et il apert , non pas par lez paroles mais par lez possissions l' expossissionz de la loi , que l' on ne doit pas tant solement prisier le cors qui est ocis selon ce que noz avonz dit , mais tot le damage qui est avenuz par ce que il est ocis ";" si conme se aucuns avoit fet de ton serf ton son oir et il est ocis ains que il ait receu l' eritage par ton conmandement , car il est certaine chose que il covient avoir regart à l' eritage que tu as perdu ";" et se tu as .ii. 
bues qui traient à .i. 
jor et aucuns en ocit l' un , ou tu as .ii. 
chevauz en ta charrete et il en ocit .i. 
, l' on ne prise pas celui qui est ocis tant solement mais l' enpirement de que li autres a que il a perdu son conpaignon . 
Cil à qui ses sers a esté ocis a franche poesté de mostrer restorement de son damage par le privé restorement de la loi qui fait restorer les damagez et d' acuser le de crime capital . 
Li secons chapitres de la loi que Aquilius fist n' est pas an usage . 
Et li tiers parole de toutes autres menieres de damage . 
Se aucunz a donc navré .i. 
serf ou beste qui n' est pas el nombre des menues bestes , si conme .i. 
chien ou une beste sauvage , ou il l' a ocise , actionz est establie contre lui en cest tiers chapitre . 
Et damages qui est faiz a tort en toutes autres bestez et en toutes les choses qui sunt sanz ame est vangiéz par ceste partie . 
Se aucune chose est arse ou route ou brisie , action en est establie en ceste partie , ja soit ce que li seus nons de chose route puise bien sosfrir sousfire en toutes ces causez , car l' on entent que la chose est route qui est corrompue en aucune maniere . 
Et por ce non pas tant solement les choses arsez ou lez brisiez , mez les tranchiez et celes qui sunt periez ou porries enpiriees en quelque maniere sont contenuez par cest non . 
Il est respondu que , se aucuns met an autrui vin ou en autrui oile cholz par coi la naturel bonté del vin ou de l' oile soit corrompue , il est tenu par ceste partie de la loi . 
Il est aperte chose que autresi conme aucuns est tenus par le premier chapitre de ceste loi , se home ou beste est ocis par sa tricherie ou en ses corpes , est chascuns tenus par cest chapitre de toutes autres menieres de damagez qui est fais par sa tricherie ou en ses corpez . 
Ne porquant , cil qui fist le damage est oblegiés par cest chapitre non pas en tant conme la chose valut en cel an , mais en .xxx. 
jors prochains . 
Il n' est pas ajosté en cest chapitre tant com ele valut pluz , mais il plot a Sabin que la chose fust autresi prosie conme se cele parole i fust ajointe , car il dist que li peuplez de Rome por coi Aquilius fist cele loi quant il en estoit connestablez se tint à paié que ceste parole fust mise el premier chapitre . 
En sor que tot il plot as anciens que droite actionz soit donee par ceste loi se aucuns fet damage par son cors ";" et porfitablez actions seulent estre donnees contre celui qui fet damage en autre maniere si conme se aucuns a si encloz autrui serf ou autrui beste que il la face morir de fain , ou il maine tant autrui beste que il la fait derompre ou il la dechace tant que il la fait chaoir en .i. 
fossé , ou se aucuns amoneste à autrui serf que il monte en .i. 
aubre ou que il descende en i . 
puiz et li sers muert en montant ou en descendant , ou se il est bleciéz en aucune partie , porfitable actions est donee contre lui . 
Mais se aucuns abat autri serf d' un pont en l' iaue ou de la rive et il est noiés , l' on puet entendre por ce que il le fist chaoir que il a fait le damage par son cors et por ce est il retenu par la loi qui fait restorer les damagez . 
Et se li damages n' est pas fez el cors ne li cors n' est pas bleciéz , mais li damagez est avenus à aucun en autre meniere por ce que actions de la loi qui fet restorer les damagez n' i sosfit paz , il noz plest que cil qui est corpables soit tenus par action por le fait , si conme se aucunz a eu pitié d' autrui serf qui estoit liéz et il l' a deslié por faire le fouir . 
Cist titres est de tort fait . 
On apele generalment tort ce qui n' est pas fait par droit . 
Mais on apele tort especiaument despit ou mesdit ou corpe , si conme l' on dit en la loi qui fait restorer les damagez , que damages est faiz à tort et tors est en autre meniere apeléz desloiautéz . 
Quant li prevoz ou li jugez pronunce aucune chose qui n' est paz drois , l' on dist que il fait tort . 
Tors est fais non pas tant solement quant aucuns est ferus del poing ou batuz de bastonz , maiz quant vilonie li est dite , ou quant aucuns porsiet les biens à .i. 
autre autresi conme se il fust ses deteurs , ja soit ce que il set bien que il ne li doit rien ";" ou se aucuns escrit letres ou ditié por disfamer autrui ou se il l' a ordoné ou dit , ou il a porchacié par sa tricherie que aucune de ces choses fust faite , et il est aperte chose que tors est faiz en plusors autrez manierez . 
Tors est faiz à aucun , non paz tant solement quant on mesfait à lui meesmez , mais quant l' on mesfait à ses enfanz qui sunt en sa poesté ou quant l' on mesfet à sa fame , et ce est bien raison . 
Se aucuns fait dont tort à la fille à aucun qui est mariee à Tyce , l' on puet plaidier à lui par action de tort fet , non paz tant solement el non de la fille , maiz el non de son pere et de son mari ";" et se tors est faiz au mari la fame n' en puet pas plaidier par action de tort fet , car il est droit que li home desfandent lez famez et non paz les fames desfandent lez homez . 
Li suirez puet plaidier par action de tort fet el non de sa bruz , se sez maris est en sa poesté . 
L' on ne croit que nuz tors soit faiz as sers , mais il apert que cil qui leur est faiz est faiz à lor seigneurs . 
Non porquant , ce n' est pas en totez les matieres maniere par coi tors est faiz par lez enfanz et par les famez , mais quant trop granz tors lor est faiz qui regarde apertement à la vilonie au seigneur , si conme se aucuns bat autrui serf , car en cest caz est actions proposee . 
Mais se aucunz laidange autrui serf ou il le fiert dou point , nule action de tort fait n' en apartient au seignor qui li sers est . 
Se tors est faiz au serf qui est conmunz à .ii. 
seigneurs , li tors ne doit pas estre prisiéz por tel partie conme chascuns est sez sirez , mais selonc les persones as seigneurs , car li tors est faiz a euz . 
Et se li usuaires d' un serf est Tyce et la proprieté en est Mene , l' on entent que li tors qui est fais au serf est faiz à Mene et ne mie à Tyce . 
Maiz se tors est fais au franc home qui te sert par bonne foi , nule actionz ne t' en sera donnee , mais il en porra plaidier par son non , se il n' est batus ou despis de toi , car lors t' apartient actions de tort fait . 
Il est autresi d' autrui serf qui te sert par bonne foi que actions de tort fet te soit donnee que totes les fois que tors li est fais en despit de toi . 
La paine des tors fez soloit estre oele tele , selonc la loi des .xii. 
tablez , que se uns hom ostat à .i. 
autre .i. 
menbre , unz autretés menbres li fust ostéz ";" et por os brissié estoient painez de deniers establiez , por ce que li ancien estoient povre . 
Mez li prevost otroient otroierent apréz icelz à celz à qui tors est fais que il preissent prisent lor tort , si que li jugez condenpne celui qui est acuséz en tant conme li acuseres proisera son tort ou en mains , selon ce que il verra que bienz i ert . 
Mais la partie paine des tors fais qui fu establie selonc la loi des .xii. 
tablez est remese par desacostumance et cele que li prevost establirent est encore usee es jugemenz , car li pris del tort fait est creus ou apetisiéz selonc le degré de la dignité et l' onestés de la vie à celui à qui tors est faiz , et cil degréz de condempnement est par droit gardés en la persone as sers qui que li prisoit pris soit autrement faiz el sers que el qui est procurateur son seigneur que el maain ou el pluz vil ou en celui qui est liéz . 
La lois que Cornelius fist des tors faiz amena avant une action de tort fait qui apartient , por ce que aucuns dit que il a esté boutéz ou batuz ou que l' on a entré sa maison a force . 
Noz entendons sa maison se aucuns habite en sa propre maison ou en cele que il a louee ou qui li est prestee ou en coi il est herbregiéz par grace . 
L' on juge que tors fais est grans ou por le fet ou por le leu ou por la persone . 
Por le fait , si conme se aucuns est navrés ou batus ";" por le lieu , si conme se tors est faiz à aucun en theatre ou en tort cort , ou devant le prevost ";" por la persone , si conme se aucuns baz hom a fet tort au à un bailli ou à .i. 
senateur , ou se li enfant ont fait tort à leur pere , ou cil qui ont esté franchi à lor patron et , car li tors qui est fez au senateur ou au pere ou au patron est autrement proisiéz que cil qui est faiz à unne basse persone ou estrange . 
Aucune foiz avient que li lieuz ou la plaie est acroist le tort fait , si conme se aucuns est ferus en l' oil . 
Il a pou de disferance se telz tors est faiz à celui qui est en bail ou à celui qui est hors de bail , car il est jugiéz por grant . 
L' on doit savoir au darrenier que cil à qui toz tors est faiz en puet plaidié citeainnement ou criminalment et , se il en a plaidié citeainnement , quant li tors sera prisiés selonc ce qui avra esté dit , painne soit enjointe à celui qui fist le tort . 
Et se l' on en plaide criminalment , painne li soit enjointe hors ordre , par l' osfice au juge , si que ce soit gardé que li establisemenz à l' empereor Zenon amena avant que li noble home puissent plaidier par lor procurateurs de tors qui lor sunt fet ou citeainnement ou criminalment ou recevoir les actions qui serunt meues contre euz selonc la forme de cel establisement qui apert pluz apertement que quant l' on le liet . 
Cil qui a fet le tort fet , ce est cil qui a feru aucun , n' est pas tant solement tenus par action de tort fet , mez cil qui a porchacié que autres le ferist . 
Ceste actionz faut par sosfrance et por ce , cil à qui li tors a esté faiz le sosfre sanz plaidier s' en ou il a fet paiz , se il s' en repant apréz , por ce ne puet il pas revenir à movoir en plet . 
Cist tistres est d' obligement qui naissent conme de damaige . 
Se li juges a fait le plet suen , il n' est paz proprement obligiéz por mesfait . 
Maiz por ce que il n' est oblegiéz ne de marchié ne de mesfait , l' on entant que il a pechié en aucune chose , ja soit ce que ce soit par faute de raison , por ce apert il que il soit tenus autresi conme de mesfait et il en sostendra paine selonc ce que li jugez verra que drois sera . 
Et l' on entent que cil de cui maison aucune chose est jetee ou espandue si que ele fet mal a aucun est obligiéz autresi conme de mesfait , conment que il soit , ou se la maisonz est seue propre , ou se il l' a loee ou se il i abite par grace . 
Et por ce entent l' on que il n' est pas proprement oblegiéz de mesfait , car il est aucune fois tenus por les corpes à autre ou à serf ou à franc . 
Autresi est il de celui qui met ou pant sor la voie par coi la gent vont conmunement aucune chose qui feroit mal à aucun se ele chaoit ";" et en cel caz est paine establie de .x. 
deniers d' or . 
Et actionz est establie de ce qui est jeté ou espandu en tant conme il fet de damage . 
Et se franz hom est ocis par ce , painne en est establie de .l. 
deniers d' or , maiz se il vit et l' on dit que mauz li a esté faiz , actionz est donee portant conme il sera avis au juge que bien sera ";" et li jugez doit conter lez loiers qui sunt donné as mirez et les autres despansez qui sunt faitez por garir le et la besoingne que il a perdue et que il perdera por ce que il a esté bleciéz . 
Se li filz qui a esté em bail habite hors d' avecques sun pere et aucune chose est jetee ou espandue hors de la maison ou aucune chose i estoit mise ou pandue qui peust mal faire , se ele cheïst , il plot à Julien que por ce n' aparteigne nule actions contre son pere , mais l' on en doit plaidier ou li filz meismez . 
Et ce meismez doit estre gardé el juge qui estoit encorrez el bail son pere , qui fist le plest suen . 
Il apert que li mestres de la nef ou li taverniers ou li osteliers est tenus autresi conme por mesfaiz por la tricherie ou por le larrencin qui est faiz en la nef ou en la taverne ou en l' ostel , se ce n' a pas esté fait par lui mais par aucun de celz que il a miz en sa nef ou en sa taverne ou en son ostel , car ja soit ce que actions n' ait ne soit establi contre lui ne por marchié ne por mesfait , non porquant il est aucun pou corpablez de ce que il tient mavaiz sergent . 
En cest caz apartienent actions seur le fet qui est donee à l' oir , mez ele n' apartient paz contre l' oir . 
Cist titres est d' actions . 
Il est tenz que noz parlonz des actions . 
Actions n' est nule autre chose que aucunz a de porsivre en jugement ce que li est deu . 
De toutez les actionz par coi on plaide devant juge ou devant arbitres , de quel chose que ce soit , sunt .ii. 
menieres : l' une qui est meue seur la chose que l' on demande et l' autre qui est meue seur aucune certainne persone . 
Car aucuns chascuns plaide encontre celui qui est oblegiéz à lui par marchié ou conme par marchié , par mesfait ou conme par mesfait et selonc ce mait il avant action encontre certainne persone , par coi il vuet prover que sez aversaires li doit doner ou faire aucune chose . 
Ou il plaide à celui qui n' est oblegiéz à lui , por aucune chose que il tient . 
Et en cest cas sunt les actionz seur la chose mise avant , si conme se aucuns porsiet la chose corporel que Tyces tient por seue et cil qui la porsiet dit que il en est sirez , quar se Tyces entent à prover que ele est seue , l' actions est sor la chose . 
Et se il plaide por avoir la droiture d' user d' un champ ou d' une maison , ou d' aler parmi le champ son voisin ou d' avoir i sa charrete charriere ou d' amener i yaue parmi , l' actionz est seur la chose . 
Et l' actionz de la droiture des possessionz des citéz est de ceste meismez maniere , si conme se Tyces plaide por avoir droiture d' elever sa maison plus haut ou de regarder ou de jeter aucune chose ou de meitre son cheveron en la maison son voisin . 
Encontre ce sunt establies action de l' usuaire et des servises des possessionz des chanz et de celez des citéz , si conme se aucuns vuet prover que sez aversaires n' et mie la droiture d' user de son champ ne de sa maison , ne d' avoir .i. 
santier , ne charriere , ne voie , ne doiz d' yaue , ne d' edefier pluz haut ne de geter i aucune chose , ne de metre ses cheverons seur son mur , cez actionz sunt seur la chose , maiz eles sunt negatives . 
Et telz maniere d' actionz n' a pas esté establie en plaiz des choses corporelz , car en teles celes des chosez corporelz demande cil qui ne porsiet paz . 
Et actionz n' est pas establie à celui qui porsiet par coi il met que les chosez ne sunt paz à son aversaire , ne porquant en aucun caz cil qui porsiet est autresi conme cil qui demande , si conme il sera mostré pluz covenablement es livrez de digestes , qui sunt greigneur que cist . 
Mais se ces actions de coi noz avons fet mansion et les autres qui sunt samblablez à elz descendent des causez loiauz et des citeainnez ";" autres actions sunt que li prevoz a amenees par sa juridicion seur lez choses et seur les personnez , et il est necessaire chose de mostrer lez par exemple . 
Car li prevoz otroie que l' on plaide sovent seur la chose en tel maniere que li demanderez die que il l' et guaeignie par longue tenue ce qu' il n' i a paz guaeingnié ou que cil qui porsiet die que sez aversairez n' ait paz guaingnié par longue tenue ce que il a guaainggnié par longue tenue ce que il a guaaingnié . 
Quar se une chose est baillie à aucun por droite cause , si conme por cause d' achat ou de don ou de doaire ou de laiz , et il n' est paz encore faiz sire de tel chose , , il n' a nule droite action certaine citeainne seur la chose de porsievre la , car actionz sunt establiez par le droit citeain , se aucuns chalonge sa seignorie . 
Maiz por ce que il estoit dure chose que actionz faillist en cest caz , li prevoz trova une maniere d' action en coi il dist que cil qui a perdu la possession d' une chose doit prover que il l' a tant tenue que il l' a guaaingnie par longue tenue , et por ce la chalonge il conme seue . 
Et ceste actionz est apelee publiciane por ce que .i. 
prevoz qui ot non Plubitiuz Publiciuz la proposa premierement en .i. 
banissement , et noz l' apelonz action de dessaisine . 
Encontre ce , se aucuns est hors del païz por la cause de la chose conmune , ou il est en la poesté à ses ennemis et il a gaaingnié par longue tenue la chose à celui qui estoit en la cité , se cil qui porsiet laise à estre hors del païs por la cause de la chose conmune , il est lors otroié au seignor de la chose que il la demandast dedenz l' an , si que il die que cil qui la tient ne l' a paz gaaingnie par longue tenue et que por ce est la chose seue et li prevoz , qui est meus par loiauté , donne à aucun ceste maniere d' action , si conme l' on puet entendre es volumes el volume des Digestes , qui est graindrez que cist . 
Et se aucuns baille à .i. 
autre sa chose por bareter ses creanciers et li creancier sunt mis en possessionz de ses bienz par la sentence au prevost , il lor est otroié que il demandent cele chose et dient que la chose ne fut pas baillie à celui qui la tint , et por ce est ele es biens au deteur . 
Actions de chose obligie prent sustance de la juridicion au prevost ";" et par ceste action plaide aucuns des chosez au curtiveur qui sunt oblegiéz à lui par droiture de gage por les loiers del champ , et l' actions qui est presque autretele est cele par coi li creancier chalongent lez choses qui sunt oblegiez à elz . 
Il n' i a nule disferance entre gaige et chose oblegie en tant com il apartient en l' action dez chosez obligiez , car la chose de coi covenanz est faiz entre le deteur et son creancier que ele soit oblegie par non de gage et est contenue par l' un et par l' autre non ";" mais il i a disferance en autres chosez , car noz disons que la chose qui est baillie au creancier est contenue proprement par non de guage , et meesmement se ce est chose muable ";" et celez qui , sunt sanz estre bailliez , sunt tenues à lui par nue covenance , sunt contenues par non de choses oblegiez . 
Li prevoz establi par sa juridicion actions sor les personez , si conme de deniers que aucuns a pris à main à paier ";" et à ceste action estoit asamblee action de receite , mais ele a esté asamblee par nostre establissement à action de deniers pris al mainz à paier ";" et noz avonz conmandé que ele et s' autoritéz se parte de noz loiz por ce que ele ne viaut rien . 
Et li prevoz proposa une action del chatel as sers et as filz qui sunt en bail ";" et cele , par coi l' on demande se li demanderes a juré et pluseur autre . 
L' on plaide de deniers pris à main à paier o toz seuz ceuz qui ont pris à main à paier deniers ou por elz ou por autrez sanz faire nule ferme covenance . 
Quar se aucuns i a fet ferme covenance , il est tenuz par le droit citeain . 
Li prevoz establi action de chatel contre le pere et contre le seigneur , car ja soit ce que il ne soient paz tenu par le marchié à lor filz ou à lor sers , non porquant il est droiz que il en soient condempné por tant conme il ont de lor chatel , qui est autresi conme li patremoinmes as filz et as fillez et as sers . 
Et se aucuns jure par la requeste à son aversaire que la chose que il demande li est deue et ele ne li est paz paie , li prevoz li done par droit tele action par coi l' on ne demande paz se la chose li est deue , mes se ele il a juré . 
Li prevoz establi par sa juridicion pluseurs actions por faire sozfrir paine , si conme contre celui qui trait en cause son patron ou son pere quant il n' a ce empetré ";" et contre celui qui sostrait par force celui qui est traiz en cause , ou qui a fait par sa tricherie que unz autrez l' en ait soutrait . 
Il apert que lez actions soient seur la chose , par coi l' on enquiert se aucuns est franz ou se il a esté franchis . 
Et sele cele seule a loial cause par coi l' on enquiert se aucunz est franz ou sers et lez autres prennent lor sustance de la juridiciun au prevost . 
Quant les actionz sunt ainsi devisees , il est certainne chose que li demanderes ne puet pas demander à autrui sa chose se il i apert que il la doie doner , quar il ne covient pas donner au demandeur ce qui est suen . 
Quar l' on entent que une chose est donee à aucun quant ele li est si donnee que ele est faite seue , ne la chose qui est ja au demandeur ne puet pluz estre seue . 
Il a esté establi por la haine des larrons que il soient tenu par plusors actionz , que il soient tenu par ceste action par deseur la paine del double ou des .iiii. 
doublez se il i apert que il doie randre la chose , ja soit ce que actions seur la chose soit contee contre elz par coi aucuns demande sa chose . 
Noz apelonz les actionz seur la chose le chalongement de la chose . 
Actions seur la persone par coi l' en vuet prover que aucunz doit doner ou faire une chose . 
Demander la chose esmovoir est movoir action contre la persone , par coi li demanderres entent a prover que la chose li doie estre randue ";" ne nuz denoncemenz n' est orandroit fais en cel non . 
Et aprés , ce vient une autre division , que les unes actions sunt establiez por aquerre sa chose et les autres por faire sosfrir painnez et les autres mellees . 
Toutes les actionz seur la chose sunt establiez por porsievre sa chose . 
Et des actions qui sunt contre les personnez il apert que celes qui naissent de marchié sunt presque toutez estables establies por porsievre chosez , si conme cele par coi l' on demande deniers qui ont esté presté ou mis en covenant ";" et autresi est il de chose prestee et de chose baillie en garde et de mandement et de compaignie et d' achat et de vente et de louage . 
Et se l' on plaide por chose baillie en garde , por ce qui a esté mis en garde por noise ou por feu ou por peril d' eve , li prevoz en donne action el doble se l' on plaide à celui qui la chose fu baillie en garde , ou à son oir par sa tricherie et en cel cas est l' actions mellee . 
Des actions qui sunt establiez por les mesfais , les unes sunt estables establies por faire sosfrir paine tant solement et les autres por sosfrir paine et porsievre chosez et por ce sunt elez mellees . 
Aucun plaident por faire sosfrir paine tant solement , quant il met avant action de larrencin , se l' on plaide donc d' action de larrencin apert por avoir la chose à .iiii. 
doublez , ou de celui qui n' est pas apers por avoir la à doublez , cil plez n' est fes por enjoindre painne , car aucuns demande sa chose par propre action quant il dit que ele est seue qui que porsie la chose ou lerres , ou autres , il la puet demander arriere . 
L' actions de biens ravis par force est mellee , car la chose i est chalongie à .iiii. 
doublez et li .iii. 
double i sunt par non de painne . 
Et l' actionz de la loi qui fet restorer les damages est mellee , non paz tant solement quant l' on plaide por le double contre celui qui renie que il n' a pas fait le damage , mais aucune fois quant l' on plaide por le restorement del damage tant solement , si conme se aucunz a ocis .i. 
home boiteuz ou avuegle qui avoit esté en cel an sains et de grans pris , car il est comdampnés en tant conme li hom valut pluz en cel an selonc la disfinicion que noz avons devant livree . 
Actions est mellee contre celz qui ont proloingnié à rendre les choses qui sunt laissiez as saintez eglises et as autrez ennorablez lieuz tant que il en sunt apelé en jugement , car lors est constrains de randre les deniers ou la chose qui fu laisie et autretant par desuz par non de painne , et por ce li doublez est li condempnemenz . 
Il apert dont que unes actions aient cause mellee , ce est seur la chose et seur la persone . 
Si conme l' actions qui appartient entre les oirs de partir leur heritage et cele de partir choses conmunes qui est donnee entre celz à qui une chose est conmune por partir la , et cele de bonner chans , qui est donnee entre celz qui ont chanz voisins ";" et en ces .iii. 
actionz est il otroié au juge por bien et por loiauté que il a jugié ajuge la chose à une des partiez , et se il li samble que l' autre partie soit grevee , il puet condampner cele à qui la chose est ajugie à randre li certainne quantitéz des de deniers . 
Toutez actions sunt muees ou por le simple , ou le double , ou por les .iii. 
doublez ou por les .iiii. 
doublez , car nule actions ne tensent s' estent outre . 
L' on plaide por le simple , si conme por covenance , ou por pris , ou por achat , ou por loage , ou por mandement et por pluseurs autres causez . 
Noz plaidonz por le double si conme de larrencin qui n' est paz apers et de damage et de tort fait et de chose baillie en garde en aucun caz ";" et de serf corrompu , qui apartient contre celui par qui amonestement et par qui conseil autrui serf s' en est fouis , ou a esté orguilloz contre son seigneur ou a conmencié à vivre lusiriousement ou est empiriéz en quel maniere que ce soit . 
En ceste action est tenu contenu li pris des choses que li sers a tolu à son seignor par fuir s' an ";" autresi est il des de laiz qui est laisiéz as sainz leus et as honnoréz , selonc ce que noz avons avant dit . 
L' on plaide par .iii. 
doublez quant aucunz met en son libelle greignor quantité que le verai pris de la chose , si conme quant cil qui plaide demande pluz que l' on ne li doit por ses costemanz . 
Li desfanderres conquerra dont sor le demandeur à .iii. 
doublez le damage que il a eu , por ce que an ces .iii. 
doublez soit contenuz li damagez qui li a esté faiz , si com il est contenu en nostre establisement qui est en nostre Code . 
L' on plaide por .iiii. 
doubles , si conme por larrencin qui n' est mie apers , et de ce qui est fait por cause de poor , et des deniers qui sunt doné à aucun por movoir plait à tort ou de laisier le , et quant cil qui maintienent les plais demandent aucune chose à lor aversaire contre la riule de nostre establissement . 
Maiz li actionz de larrencin qui n' est paz apers et cele dou serf corrompu se devise des autres de coi noz avons parlé avec avant en ce que ces actions sunt en toutez menieres à doublez , mais cele de damage et de tort fet sunt à doublez quant cil qui est acuséz le nie et , se il le connoist reconnoist , l' actions n' est fors el simple , et ausi est il aucune fois en action de la chose baillie en garde . 
Mais cele qui apartient des choses qui sunt laisiez as honerables lieus est à doblez non pas tant solement quant cil qui est acuséz le nie , mais quant il prolongue à paier les laiz tant que il en est traiz en cause par le conmandement à noz bailliz . 
Et se il reconnoist et il paie ainz que il soit traiz en cause par le conmandement à noz baillis , il est quitez por le simple . 
L' actions de ce qui est fait par cause de poor se devise de celez de coi noz avons parlé avec , en ce qu' i est contenu en sa nature que cil qui rent au demandeur sa chose par le conmandement au juge soit asouz , maiz il n' est paz ainsiz ens autres caz , mais chascuns i est dampnés à .iiii. 
doublez et ainsis est il en l' action d' apert larrencin . 
Les unes actions sunt de bonne foi et les autres d' estroit droit . 
Et les actions de bonne foi sunt cestes : d' achat , de loage , de besoingnes faitez , d' amendement de mandement , de chose baillie en garde , de conpaignie , de garder , de chose prestee , de gaigez , de partir heritagez , de partir choses conmunez , de parolez qui ont esté avant ditez , de change , de demander heritage . 
Et ja soit ce que il ait encor esté en doute jusqu' à ci se actions de demander heritage doit estre contee entre les jugemenz de bonne foi ou non , non porquant nostre establissemenz an juge apertement que ele est entre celes de bonne foi . 
Et l' action que li hom muet por la cause de sa fame soloit estre uns des jugemenz de bonne foi , mais por ce que noz trovanmes que actionz de covenance est pluz pleniere , noz meismes en action de covenance toute la droiture qui estoit devant en l' action de la chose as fames , ou pluseurs divisionz . 
Et por ce que l' actions de la chose as fames fu ostee , l' actions de covenance qui fu amenee en son leu deservi à avoir la nature de jugement par bonne foi en action de doaire tant solement , si que ele soit de bonne foi . 
Maiz noz li donnanmes une maniere d' obligement , car noz juganmes que fame soit mise par devant touz les creanciers quant ele plaide por son doaire , et ce avons noz establi por la grace de doaire tant solement . 
Il apert es jugemenz de bonne foi que franche poesté soit donnee au juge por bien et por loiauté de proisier conbien l' on doit randre au demandeur , et en ce est contenu que se li demanderres doit randre aucune chose à son aversaire , il soit condampnés à randre li si que l' une dete chie en aquit de l' autre ";" mes es estroiz jugemenz tes escris estoit amenéz par lez leitrez au saint empereur Marc , quant excepcions de tricherie est oposee encontre . 
Mais nostre establisemenz eslargist icelz , qui sunt confremé par estroit droit , que il amenuisent par droit les actionz quelez qu' eles soient , ou sor la chose ou personelz , ou toutes autres , fors cele de chose baillie en garde . 
Car noz creons que il est tors que aucune chose soit opposee encontre par non d' aquit , que aucuns ne perde l' action de ce que il a baillié en garde par l' androit de tel aquit . 
Noz disonz par desuz ce que unes actions sunt qui descendent del jugement au juge ";" en coi cil à qui on plaide doit estre condempnés par le jugement au juge , se il ne fet satifacion à celui qui demande , si conme que il li rande la chose ou que il l' aport avant , ou que il abandonne son serf à sosfrir la painne del mesfait que il a fait . 
Maiz ces actions sunt seur la chose et contre la persone ";" seur la chose , si conme de dessaisine et de gage et de chose obligie , contre la persone , si conme quant l' on plaide à aucuns de ce qui a esté fait par cause de poor ou par tricherie , et quant l' on demande ce qui fu premis à paier en certain lieu . 
L' actionz de faire la venir vient del jugement au juge . 
Il est otroié au juge por bien et por loiauté en ces actions et ens autres samblablez que il juge selonc l' aventure la nature de la chose de coi l' on plaide conment satifacions en doit estre faite au demandeur . 
Li jugez se doit entremetre en totes manieres si conme il puet , que il doit s' antante doint santance de certains deniers ou de certainne chose , neis selonc le plait se l' on plait par devant lui de chose qui n' est pas certainne . 
Il soloit estre que se aucuns metoit pluz en sa demande que on ne li devoit , il perdoit la cause , ne li prevoz ne li donoit pas legierement enterine restitution se n' avoit mainz de .xxv. 
anz , mais à cestui secorroit l' on quant la cause estoit conneue , autresi conme es autres causez , se il estoit deceu par son aage , et autresi li soloit l' on secorre en ceste cause . 
Mais se il i ot si grant cause de droite erreur que uns tres sage hom en peust estre deceus , l' on secorroit en cest cas à celui qui avoit pluz de .xxv. 
anz , si conme se aucuns avoit demandé .i. 
laiz , et li escrit sunt aprés aporté avant por coi il apert que une partie de lais li est sostraite ou qu' ele a esté laisie ou donnee à autre , ou que autre lais ont esté donné tant que li oirs n' avroit pas la quarte part de l' eritage se il estoient tuit paié ";" et por ce sunt il amenuisié par la loi qui retaille lez laiz . 
L' on demande plus que droit en quatre manieres : par chose , par tenz , par lieu , par cause . 
Par chose , si est conme se l' on doit à aucun .x. 
livres , et il en demande .xx. 
, ou se cil qui n' a que la moitié en une chose li demande toute , ou greignor partie que il n' i a . 
Par tenz , si conme se aucunz demande ce que l' on ne li doit devant le terme , ou ains que la condicions soit aconplie , et par ceste raison entent l' on que cil qui paie pluz tart que il ne doit paie mainz que il ne doit ";" autreci apert il que cil qui demande ains le terme demande pluz que l' on ne li doit . 
L' on demande plus que droit par lieu , quant aucuns a mis en covenant que une chose li soit paie en .i. 
certain lieu et il la demande en .i. 
autre sanz faire mencion del lieu en coi ele dut estre paie , si conme se aucuns fet tel covenant : tu me premés que tu me paieras ce en Ephese , et il li demande aprés à Rome , l' on entent que il demande pluz que droit , por ce que il tot au deteur le preu que il eust se il ne le paiast devant en Ephese . 
Et por ce li est donnee actionz par le jugement au juge de demander le en autre lieu , si que l' on preigne garde el preu que li deteurs eust paié el lieu qui fu mis el covenant . 
Et cis preuz est plus trovés en marcheandises que en autres chosez si conme en vin , en oille , en froment qui ont divers pris en diverses regionz , ja soit ce que denier nombré ne sunt paz presté en totes regionz porce por unez meismes usure . 
Et se aucuns demande la chose en lieu ou ele li dut estre paie , il enplaide par droit par pure action , et li prevoz mostre ce por ce que li preuz del paier est toz sauz au deteur . 
Cil qui demande par cause pluz que l' on ne li doit est prochains à celui qui demande pluz par lieu . 
Si conme se aucuns fait tel covenant : tu me premés à paier un sers ou .x. 
livres , et il demande aprés l' un et l' autre ou l' un sanz plus à son chois ";" et l' on entant que il demande pluz , por ce que il est es chois à son deteur de paier lequel que il vodra ou le serf ou les .x. 
livres . 
Par ce que le demanderes velt dont prover que li sers li est deuz tant solement , ou li denier tant solement , tot il le chois à son aversaire et ainsiz amende il sa condicion et empire cele à son aversaire ";" et por ce fu establie tele actions que chascuns demant la chose en la maniere qu' ele li fu covenancie . 
En seur que tot , se aucuns a mis en covenant que .i. 
sers li soit donéz sanz nomer le et il demande especialment Stich , ou se il a mis en covenant que vins li soit paiéz sanz nomer le et il demande especialment vin de Champaigne , ou se il a mis en covenent que porpre li soit paié et il la demande de Seur especialment , l' on entent que il demande plus que l' on ne li doit , car il tot a son aversaire le chois qu' i avoit franche poesté selonc la covenance , de paier autre chose que cele que l' on li demande et , ja soit ce que ce c' on li demande vaut mains , non por quant l' on entant que l' on li demande pluz que il ne doit , car il avient sovent que li deteur puet pluz legierement paier ce qui est pluz chier . 
Cez choses furent premierement en usage , mais la lois à l' empereur Zenon et la nostre restraint apréz la chose . 
Et li establissemenz à l' empereur Zenon parole que il covient faire se aucunz demande plus que l' on ne li doit par la raison de tenz ";" se l' on demande plus par quantité ou par autre maniere et se aucuns damages avient par ce à celui à qui l' on demande , il li doit estre randuz à .iii. 
doublez si conme noz avons dit avant . 
Se li demanderes conprent en sa demande mains que l' on ne li doit , si conme se on li doit .x. 
livres et il en demande .v. 
, ou se uns chans est toz suenz et il en demande la moitié , il plaide sanz peril , car por ce ne remaint pas que li juges ne condenpne son aversaire en cel meismez jugement en tant conme il savra que l' on li doit selonc l' establisement à l' empereur Zenon . 
Se aucuns demande une chose quant il doit demander une autre , il noz plest que il n' ait en ce nul peril , maiz quant la verités sera seue , noz li otroions que il ament cele erreur en cel meismes jugement , si conme se aucuns doit demander .i. 
serf et il demande .i. 
autre , ou se il dit que ce qui li est deu par covenance li soit deuz par laiz . 
En sor que tot unez actions sunt par coi noz ne conquerons pas tot ce qui noz est deu , maiz aucune fois tot et aucune fois mains , si conme se noz plaidonz por le chatel au fil qui est en bail ou por cel au serf , car se li chateuz vaut autretant conme noz demandonz , , , li juges condenpne le pere ou le seigneur en tant conme il a en chatel et noz proposeronz en lieu covenable conment noz devonz entendre chatel . 
Se fame plaide par action de doaire , il noz plest que sez maris soit condempnéz en tant conme il puet faire . 
Se il a dont autretant de chatel conme li doaires vaut , il est condenpnéz à rendre le tot , et se il a mains de chatel , il est condenpnés en tant conme il puet faire . 
L' actionz de demander doaire est amenuisie de tant conme li maris en puet retenir par droit , car il est otroié au mari que il retaigne des chosez del doaire tant conme il a fait de despansez , , si conme l' en puet connoistre par le livre de Digestez . 
Et se aucuns plaide o son pere et ou o son patron , ou se .i. 
conpains plaide à .i. 
autre par jugement de compaignie , li demanderes n' en ait rienz plus que ses aversaires puet paier . 
Autresi est il se aucuns est traiz en cause por son don . 
Lez detes qui sunt contees en aquit d' autres font sovent que aucuns conquiert moins que l' on ne li doit , car li juges doit prandre garde por bien et por loiauté à ce que li demanderes doit randre à son aversaire et abatre itant de sa dete et dempner le desfendeur el seurplus , si conme il a ja esté dit . 
Et se aucuns abandonne sez bienz à ses creanciers et il aquiert aprés aucune chose , li creanciers puet derechief plaidier o lui en tant conme il puet faire , car il n' est paz humainne chose que cil qui est dezpoilliéz de son chatel soit condempnéz en toute la daite . 
Cist titres est de ce qui est fait o celui qui est en autrui poesté . 
Por ce que noz avons avant fait mencion de l' action par coi l' on plaide seur le chatel au serf et as filz qui sunt en bail , il est mestiers que noz traitons plus legierement diligenment de ceste action et des autres qui suelent estre donnees contre les seigneurs et contre les peres el non des sers et des filz qui sunt en baill . 
Et por ce que presque uns meismez drois soit gardéz , se besoingne est faite o lez filz , ou o celz qui sunt en la poesté au pere , que desputoisonz de parole ne soit faite , noz esdrecerons nostre parole as anfans et as peres en qui poesté il sunt et antandrons ce meismes en la persone au serf et au seigneur , car se aucunne chose est gardee proprement en ces persones , noz la mostreront mostrerons tot par soi . 
Se marchiés est dont fais o le sers par le conmandement son seignor , li prevoz premet action contre le seigneur , car il apert que cil qui fait ainsi marchié le face por le seigneur . 
Par cele meismez raison premet li prevoz des deus autres actions por toute la cause , de coi l' une est apelee action de maistrise et l' autre actionz de marcheandise . 
Actionz de maistrise a lieu quant aucuns a fait son sers maistre d' une nef et aucuns marchiés est faiz o lui por la grace de la chose de quoi il estoit fais maistrez et por ce est apelee de maitrise , que quar cil est apelés maistrez à qui li conqués que la nés fait chascun jor apartient . 
Actionz de marcheandise a lieu quant aucuns a mis son serf à vendre en sa taverne ou à faire aucune marcheandise , et aucuns marchiés est faiz o lui por la grace de l' osfice où il est . 
Et por ce est ele apelee action de marcheandise , que cil qui sunt mis en tel osfice sunt apelé marcheant . 
Ne porquant li prevoz donne ses ces actionz se aucuns met franc home ou autrui serf à estre maistres de sa nef ou à garder sa taverne ou à faire sez marcheandisez , car il a en cest cas raison de loiauté . 
Li prevoz amaine avant une autre action de departir en vuelment oelment les bienz au serf entre toz ses deteurs , car se li sers marcheande de son propre chatel par le seu de son seignor et aucuns marchiés est fais o lui por cele chose , li prevoz dit que tot ce qui sera en cele marcheandise ou qui en sera receu soit departi entre son seignor , se il li doit aucune chose et toz ses autres creanciers , selonc ce que il doit à chascun . 
Et se aucunz des creanciers se plaint que il en a eu mains que il ne deust , li prevoz li premet ceste action . 
Par desuz ce , a esté amenee avant l' actions del chatel au serf et de ce qui a esté miz el prou son seigneur si que , ja soit ce que marchiés ait esté faiz o lui sanz la volenté son seignor , ne porquant se aucune chose en a esté mise en son preu , il la doit randre et , se ele n' est en son preu , il an doit randre tant conme li chatelz au serf se puet estandre . 
Il apert que quant que li sers despant par besoingne en la besoingne son seignor soit mise en son preu , si conme se il emprunte deniers por paier à ses creanciers ou por apuier sa maison qui chaoit , ou por acheter froment à tenir son ostel , ou se il en achete .i. 
champ ou aucune autre chose necessaire . 
Se tes sers a dont emprunté .x. 
livres et il en a paié à ton creancier les .v. 
et il a despandu les autrez .v. 
en autre maniere , si conme il vot , tu doiz estre condenpnés por paier del tien les .v. 
qui alerent en ton preu et les autres .v. 
del chatel au serf se il puent estre paié , et de ce apert il que se , cil qui les presta les conquerra toz sor toi . 
Ja soit ce que est une actionz par coi l' on plaide del chatel au serf et de ce qui est mis por le preu son seignor , non por quant il i a .ii. 
condempnemenz . 
Li juges par devant qui l' on a plaidé seut dont avant regarder se aucune chose en a esté misse el preu son seigneur , ne il ne vient à prisier le chatel au serf devant que il set que rienz de ce que li sers a enprunté n' a esté mis el preu au seigneur , ou que il n' i a pas tot esté mis . 
Quant on enquiert conbien li chatelz à .i. 
serf vaut , l' on en prent avant ce que il doit à son seigneur ou à celui qui est en la poesté son seigeur et ce qui remaint est ses chatelz . 
Et aucune fois avient que ce que li sers doit à celui qui est en la poesté son seigneur n' est pas retenu de son chatel , si conme se cil à qui il doit est en sa poesté , car ce que il doit au suen serf n' est pas retenu de son chatel . 
Il n' est pas doute que cil qui fait marchié o le serf par le conmandement de son seigneur et cil à qui actionz de marcheandise ou de maitrise apartient ne puise plaidier de chatel au serf ou de ce qui est mis el preu son segneur , mais il seroit trop fole chose se aucunz faisoit l' action par coi il porroit legierement conquerre toute la daite et il se tornoit au prover que ce que il bailla au serf fu mis el preu son seigneur , ou que le sers a de chatel que sa dete li puet bien estre toute paie . 
Et cil qui puet bien plaidier que li chateuz au serf soit toz departis oelmant entre toz ses creanciers puet autresi plaidier de son chatel et de ce qui est mis el preu son seigneur , mes ce est ses preus qu' il plaide aucune fois por faire departir le chatel au serf , . 
entre ses creanciers , por ce que la condicions au seigneur n' est pas la milleur en cest cas , ce est que il ne prent pas avant ce qui li est deu , ainz a autretel droiture conme li autre creancier . 
Mais en l' action del chatel au serf est pris avant ce qui est deu à son seigneur et li sires est condempnés au creancier el seurpluz . 
Aucune fois avient que ce est li preus au creancier que il plaide del chatel au serf , por ce que en ceste action conte l' on tot son chatel , mais an l' action de departir ses biens entre toz ses creanciers ne conte l' on fors le chatel de coi il marcheande ";" et il puet avenir que aucuns marcheande del tiers de son chatel , ou del quart , ou del mains et que li plus en est an terres ou en sers ou en deniers prestéz , et chascuns doit dont eslire icele action que il cuide que li soit pluz porfitable . 
Cil qui puet prover que ce que il a baillié au serf a esté mis el preu son seigneur puet plaidier de ce qui a esté mis el preu au seigneur . 
Et ce que noz avonz dit del serf ou del seignor , entendons noz del serf fil qui est en bail et dou pere et del nevou et de l' aiel , ou d' elz et de celui en qui poesté il sunt . 
Ce est gardé proprement en leur personez que li conselz au senat desfendi que denier ne lor fussent presté tant conme il sunt en la poesté au pere et actions est donee devee à celui qui lor preste encontre elz meismes , tant conme il sunt en autrui poesté , et puis que il en sunt hors , conment que ce soit , et contre les peres et les aielz en qui poesté il estoient , autresi bien puis que il les ont mis hors conme devant . 
Et li senat porvit ce , por ce que il estoient aucune fois chargié de dete de deniers qui lor estoient presté que il avoient despandu en folie et porchasoient la mort leur peres . 
Nos devons estre amonesté au darrenier que ce qui a esté baillié par le conmandement au pere ou au seigneur et ce qui a esté mis en son preu li puet droiturierement estre demandé , autresi con conme se li marchiés fust fais o lui principaument . 
Autresi noz plaist il que cil qui puet demander par action de maistrise ou de marcheandise puissent puisse droitement demander au seigneur , car l' on entant que li sers fet par son conmandement ce que il fait . 
Cist titres est des actions d' abandoner serf à sosfrir painne . 
Actions d' abandonner sers à sosfrir painne sunt establiez por les mesfais as sers , si conme se il font larrencin ou ravine ou damage ou tort fait ";" et quant lor sires en est condempnés , il li est otroié ou que il pait le pris de la cause ou que il abandonne les sers à sosfrir la painne de cel mesfait . 
Il a esté otroié par tres bonne raison que li sires soit delivrés por abandonner le sers qui a fait le mesfait , car ce fust tors que li seigneur eussent damage es mezfais as serf de pluz que de perdre en les cors . 
Se li sires est trais en cause par ceste action el non de son serf et il l' abandonne à l' escuser acuseeur , il est delivrés et il pert pardurablement la seignorie de son serf , quar se li sers restore le damage à celui à qui il est abandonnés , quant il avra conquis lez deniers , li prevos le franchira malgré son seigneur . 
Lez actionz d' abandonner sers sunt establiez ou par les lois , ou par le banissement au prevost : par lez loiz si conme de larrencin , de coi l' actions est establie par la loi des .xii. 
tablez , ou de damage ou de tort fait , de coi la loiz l' action est establie par la loi que Aquilius fist ";" par le banissement au prevost si conme de biens ravis par force et de tors faiz . 
Toutes action de mesfait ensieut le mezfaiteur , quar se tes sers a fait .i. 
mesfet tant conme il est en ta poesté , est l' actions contre toi ";" et se il vient en la poesté d' autre , l' actionz conmence à apartenir contre l' autre ";" et se il est franchis , il meismes est tenuz à respondre del mesfait et en cest cas n' est nuz tenuz à abandonner le à sosfrir en painne . 
Encontre ce , l' actionz qui apartient droitement contre aucun puet conmencer à apartenir contre autre por abandoner le , quar se uns franz hom a fait .i. 
mesfet et il conmence à estre tes sers qui puet avenir en aucun cas , si conme noz deimez el premier livre , l' actions qui premierement apartenoit droitement contre lui conmence à apartenir contre toi , por abandoner li à ssosfrir la paine de cel mesfait . 
Se uns sers fet .i. 
mesfet à son seigneur , nule actions n' en est , car nuz obligemenz ne puet estre entre le seigneur et celui qui est en sa poesté et por ce , se li sers vient en autre poesté et il est franchiz , nule actions n' en puet estre meue , ne contre lui ne contre celui en qui poesté il est . 
Et se li sers à .i. 
autre t' a fet .i. 
mesfet et il conmence aprés à estre en ta poesté , l' action faut , car ele est amenee en cas en coi ele ne puet durer ";" et por ce , ja soit ce que il isse apréz de ta poesté , tu n' en puez plus plaidier . 
Tot autresi conme se li sires a fait .i. 
mesfait à son serf , li sers ne puet avoir nule action contre lui , neis se il est franchis ou vanduz . 
Et li ancien reçurent ce es filz et es fillez qui sunt en bail . 
Mais la novele conversacions des homes requiert par droit que ceste aspresce soit refusee et ce soit departi del tot del conmun usage , quar nus ne sosferroit que aucuns abandonnast son fil à autre por faire li sosfrir painne , et encor le sosferroit il pluz à painnes de sa fille , car li peres n' i averoit pas mains de painne que li filz , et meesmement la grace de chasteé en delivre les fillez . 
Et por ce noz plot il que telz actions soient proposees es sers tant solement , quar noz trovonz pluseurs fois es anciennes lois que li fil qui sunt en bail puent bien estre trait en cause por leur mesfait . 
Cist titres est se beste a fait damage . 
Actions d' abandonner à sosfrir painne lez bestes qui sunt sanz raison , se eles font damage par joliveté ou par felonnie , et est establie en la loi des .xii. 
tablez , si conme se uns chevauz fiert del pié ou uns buez boute de sa corne . 
Et ceste actions a lieu es bestes qui sunt meues contre nature , car se eles sunt sauvagez de nature , ceste actions cesse . 
Se uns ors est eschapés à son seignor et il fait damage , ses sires n' en puet pas estre trais en cause , car il n' en est mes sires dés que il li est eschapéz . 
Apovriemenz et est damages qui avient sanz le tort à celui qui le fait , ne l' on ne puet pas dire que beste qui est senz sens face tort . 
Et ces choses apartienent à action d' abandoner ce qui mesfet à sosfrir en la painne . 
L' on doit savoir par desus ce que il est desfandu el bannissement as voiers que noz n' aionz chien ne ver ne sengler ne ors ne lyon en lieu où la gent vont conmunement . 
Et se aucuns fet contre ce et sa beste fait mal à franc home , il soit condenpnés en tant com li juges verra que bienz et loiautés sera . 
Et se la beste fait mal à autres chosez , ses sires soit condempnés à restorer le damage à doublez , et lez actions des bannissemenz as voiers i a lieu actions de apovriement . 
Quar por ce , se pluseurs actions ont lieu en un meismes cas , ne destruit pas l' une l' autre et meismez celes qui apartienent à painne . 
Cist titres est de persones par coi nos ne poons plaidier . 
Noz devons estre amonesté que chascuns hon puet plaidier ou en son non ou en l' autrui . 
Si En l' autrui , si conme procurateurs plaide por son seigneur , et li desfanderes por l' orfelin que il a en garde . 
Et il ne soloit pas estre jadis en us que l' on peust plaidier en non d' autrui , fors por conmune ou por franchise ou por garde . 
En sor que tot , il fu otroié en la loi que Hostilius fist que l' on plaide par action de larrencin el non à celz qui sunt en chaitivison et à celz qui sunt hors del païs por la cause de la chose conmune . 
Et porce que granz damages venoit de ce que il ne lisoit pas à demander ne à reprendre respondre en autrui non , li home conmencierent à plaidier par procurateurs , car maladie et aages et necessités d' aler fors dou païz et pluseurs autres causes empeeschent sovant lez homez que il ne puent pas porsivre lor droiture . 
Certainnes paroles ne sunt pas establiez par coi procurateur doie estre establiz , ne il ne covient paz que il soit establis par devant l' aversaire . 
L' on entent que cil est tes procurateurs à qui tu otroiez à demander ta chose ou desfandre la . 
Il a esté esclairié el premier livre conment li desfendeur as orfelins et li procurateur à celz qui ont passé .xiiii. 
ans et as forcenés sunt establi . 
Cist titres est de caucionz . 
Une meniere de caution plot as ancienz , et li novel en ont amené avant une autre par usage . 
Il soloit jadis estre que se l' on plaidoit por aucune chose , cil qui la porsivoit estoit constrains de doner caution que se il estoit vaincus et il ne randoit la chose ne la valor del plet , li demanderres eust pooir de plaidier o lui ou sez plegez , et ceste causions estoit apelee de paier la chose jugie . 
Et l' on puet legierement antandre por coi ele est ainsis apelee : quar se aucuns faisoit covenant que ce que li qui seroit jugié seroit paié , par molt milleur raison estoit constrains cil qui estoit trais en cause par action seur la chose de doner causion , se il recevoit jugement en autrui non . 
Et se cil qui demandoit la chose la demandoit en son non , il n' estoit pas constrains de doner caution que cil en cui non il la demandoit avroit estable ce que il feroit , quar li peris estoit que ses sires ne plaidast autre fois de cele meismez chose . 
Les paroles de banissement faisoient que cil qui avoient en garde les orfelinz et cil qui procuroient les forcenéz et les autres personez que il convient procurer donoient causion en autretel maniere com li procurateur , maiz aucune foiz avenoit quant il demandoient que la cautions lor estoit quitee . 
Il estoit ainsi quant l' on plaidoit seur aucune chose . 
Et se l' on plaidoit seur certainne persone , ce que noz avons dit estoit tenable par devers le demandeur ";" mais par devers le desfendeur , se aucuns responnoit por autre , il estoit constrains de doner caution , quar l' on ne croit que nus soit avenans desfanderres en autrui cause se il ne donne caution . 
Et se aucuns recevoit jugement en son propre non par action personel , il n' estoit pas constrainz de doner causion de paier ce qui estoit jugié . 
Mais l' on garde orandroit autrement , quar se aucuns est trais en cause en son non par action seur une certaine chose ou seur sa persone , il n' est contrains de doner nule caution par la valor del plet , mais il la doit por sa persone tant solement que il maintendra le plet jusqu' à fin , ou il en est creus par son serrement , , ou il est constrains de faire nue promesse ou de doner caution por la qualité de sa persone . 
Et se plez est meus ou receus par procurateurs par action personel et se li conmandemenz n' est mostrés par escrit par devers le demandeur , ou il n' est presantéz presanz en jugement por confremer la personne de son procurateur , et li procureres est constrainz de doner caution que ses sires avra establi estable ce que il fera . 
Et ce meismes soit gardé se li desfenderres ou li procureres ou les autres persones qui ont receu autrui choses à govrener plaident par autre que par elz . 
Et se aucuns est trais en cause et il vient avant et est aparilliés d' establir procurateurs , il puet venir en jugement et asfremer la persone de son procurateur par doner caution de paier ce qui sera jugié par solenpnés covenancez , ou doner caution hors jugement par coi il soit pleges à son procurateur que ce qui sera jugié sera paié , si que il le premet en jugement ou il donne caution hors de jugement . 
Et il et si oir soient oblegié , si que par desus ce soit une autre cautions donnee por sa personne que il vendra avant el tenz que la sentence devera estre donnee ";" et se il n' i vient , li plegez paiera totez les choses qui seront contenues el condennement , se l' on n' apele encontre la sentence . 
Se li desfanderres n' est presens en quel cause que ce soit et .i. 
autres vuet enprendre à desfendre le , il le porra bien faire , si que nule desfence disference ne soit faite entre les actions seur la chose et les personelz en tel maniere non porquant que il doint causion de paier ce qui sera jugié selonc la valeur del plet . 
Quar , si conme noz avons ja dit , l' on entant selonc l' anciene riule que nus soit avenans desfanderes d' autrui chose sanz doner caution . 
En Et totes ses ces choses aparent plus apertement et plus parfitement à l' usage jugemens es enseignemenz des choses . 
Et nos jugonz que ceste forme soit gardee ne mie tant solement en ceste roial cité mais en toutes nos contrees ou l' on fet par aventure autrement por faute de senz , car il covient que totes noz contrees ensivent le chief de toutes noz citéz , ce est ceste roial cité et sa doctrine . 
Cist titres est des actions pardurables et des temporeus . 
Noz devonz estre amonesté en cest lieu que les actions qui vienent dez lois et des conselz au senat et dez establissemenz as princes soloient anciennement durer pardurablement , tant que li saint establissement donnarent certainnez fins as actions qui sunt meues seur les choses et as personnelz . 
Et celez qui vienent de la juridiciun au prevost soloient pluseurs fois faillir au chief de l' an , car la poestés au prevost failloit au chief de l' an . 
Non porquant il avient aucune fois que eles durent parmenablement , ce est jusqu' à la fin qui a esté establie par les establissemenz , si conme sunt celes que il done au porseur des bienz et as autres qui sunt en lieu d' oirs . 
Ja soit ce que actionz de larrencin apert vaingne de la juridiciun au prevost , non porquant ele dure pardurablement , car il noz samble que ce fust male chose que ele fausist en .i. 
an . 
Toutez les actions qui apartienent par droit contre aucun , ou qui sunt donnees par le prevost , n' apartienent pas ne ne sunt donnees contre son oir , quar ce est une certainne riule de droit que actions qui sunt meues por faire sosfrir painnez des mesfaiz n' apartienent pas contre les oirs as malfaiteurs , si conme de larrancin et dez bienz ravis par force et de domage et de tort fait ";" maiz ces actions apartienent par le droit citeain as oirs à celz à qui li mesfait ont esté fait contre les malfaiteurs . 
Ne li prevoz ne lor devee pas fors sanz pluz action de tort fet et les samblez semblablez . 
Et aucune fois avient que l' actions qui apartient d' aucun marchié n' apartient pas contre l' oir à celui qui fist le marchié ";" si conme se li mors i fist aucune tricherie en coi sez oirs ne guaegnast rien . 
Se lez actionz que noz avons dites avant sunt meues por faire sosfrir paine as malfaiteurs et il ont entamé le plet en leur vie , elez apartienent aprés à l' oir à l' acuser et contre l' oir à celui qui est acusés . 
Et il covient que noz amonestonz que se cil contre qui l' on plaide fait satifacion au demandeur ains que sentence soit donnee , il convient que il soit asous par l' osfice au juge , ja soit ce que il fust en tel cause el tens que la sentence devoit estre donnee que il devoist estre condempnéz ";" et ce est ce qui soloit estre dit conmunement que en toz jugemenz pooit li acusés estre asouz . 
Cist titres est des exceptionz . 
Apréz ce covient que noz traions traitonz des exceptions . 
Exceptionz furent trovees por desfendre celz o qui l' on plaide , car sovent avient que , ja soit ce que l' actions par coi aucuns plaide soit loiauz , ne porquant ele n' est pas loiauz contre celui que l' on plaide . 
Si conme se tu premés à Tyce ce que tu ne li devoies pas , ou par poor , ou par error , ou par sa tricherie , il est aperte chose que tu es oblegiéz à lui par le droit citeain , et l' action par coi il demande que tu li rande ce que tu li premeis est bonne . 
Mais ce seroit tors que tu i fussez condempnéz ";" et por ce est donnee exceptions que tu le premés par poor ou par sa tricherie , par coi tu puisses maitre arriere sa demande . 
Cist meimes droiz est se aucuns est oblegiéz à celui qui li devoit prester deniers et il ne li a paz prestéz , quar il est certaine chose que il li puet demander lez deniers por ce que il s' obleja à rendre lez , mes il n' est paz drois que il soit condenpnés à rendre lez . 
Et por ce noz plest il que il soit desfandus par exception de ce que li denier ne li furent pas baillié , et noz avons estrecié par nostre establissement le tenz de ceste exception , si conme il est escrit es livres qui sunt devant cest . 
En seur que tot , se li deteur a fait covenant à son creancier que il ne li demant rien , por ce ne remaint pas que il ne soit oblegiéz , quar li obligement ne sunt pas del tot depecié por covenant , et por ce a li creanciers action contre lui par coi il vuet que il li rende sa dete : maiz por ce que ce seroit tors que li deteurs fust condempnéz contre la covenance , il est desfendus par excepcion de covenant . 
Et autresi , se li creanciers se met sor le sairrement à son deteur et li deteres jure que il ne li doit rien , encor remaint il oblegiéz ";" maiz por ce que il n' est pas drois que il soit tenus por parjure , il est desfendus par exception de sairrement . 
Et Es actionz par coi l' on plaide seur une certainne chose sunt autresi exceptionz necessairez , quar se cil qui demande la chose se met sor le sairement à celui qui la porsiet et il jure que la chose est seue , por ce remaint il pas que li demanderes ne la puisse chalongier , et ja soit ce que s' entencionz soit veraie , ce est que la chose soit seue , non porquant il n' est paz droiz que cil qui la porsiet soit condenpnés . 
Et se l' on a plaidié o toi ou par action seur une certainne chose et ou personel , por ce ne remaint pas li obligemenz ";" et por ce puet on plaidier derechief de cele meismes chose , mais tu dois estre delivrés par exception de chose jugie . 
Il noz sosfice que noz avons aions dit ces choses par cause d' essemple . 
Et par desus ce puet l' on entendre es livrez de Digeste que exceptions soit necessaires por plusors diverses causes . 
De cois les unes vienent des lois et lez autres de la juridicion au prevost . 
Lez unes des excepcions sunt apelees pardurablez , , et les autres temporelz ou dilatoires . 
Les exceptions pardurables et peremptoires sunt celez qui costretent tozjors as demandeurs et destruissent tozjors l' action par coi l' on plede , si conme exceptions de tricherie ou de ce qui est fait par poor ou de covenant , quant telz covenanz a esté faiz que la chose ne soit demandee jamaiz . 
Les exceptions temporeuz et dilatoires sunt celes qui nuissent as tens et delaient la chose , si conme exception de covenant temporel quant covenans a esté faiz que la chose ne soit demandee devant .i. 
certain tens , si conme devant .v. 
anz ";" quar quant cist tenz est passéz li demanderres n' est pas empeeschiéz que il ne puisse porsivre sa chose . 
Cil qui vuelent dont plaidier dedens le terme qui a esté miz en convenant , à qui excepcions de covenant est oposee ou autre sanblance , doivent proloingnier lor action jusqu' au terme et conmencier le plet aprés le terme , car por ce sunt tes exceptions apelees dilatoires , car eles delaient le plet . 
Et se li demanderes plaide dedenz le terme et exceptions li est opposee , il ne conquerra riens por l' exception . 
Et il soloit jadis estre que il ne pooient pas plaidier aprés le terme por ce que il amenoient folement la chose en jugement , et par cele raison la perdent perdoient il . 
Mais noz ne volons pas orandroit que la chose soit si destroite , mais cil qui osse movoir plet devent le terme de la covenance ou de l' obligement soit sozmis à l' establissement à l' empereur Zenon , que li sainz princes fist de celz qui demandent pluz que l' on ne lor doit , por ce que il demandent ains le terme ce que l' on lor doit . 
Que por ce que il a despit le terme que il meesmes donna ou que la nature de l' action contient , cil à qui il a fait tel tort ait action contre lui por restorer li à doublez son damage , et quant ce sera fait , cil que il trairoit traioit en cause ne soit paz constrains de respondre à lui devant que il li ait randues toutes les despansez que il a faites el plait , si que li demandeur soient espoenté par tel painne et pregnent à garder del terme del plait . 
En seur que tot , aucunes exceptionz sunt dilatoires por la persone . 
Teles sunt celes qui sunt proposees contre les procurateurs , si conme se aucuns vuet faire son procurateur de chevalier ou de fame , car il n' est pas otroié que il plaident par non de procurateurs ne por lor peres , ne por lor meres , ne por lor famez . 
Mais il puent sanz nul mesfait maintenir les leur causes , et noz jujons que les exceptions qui estoient jadis opposees par les aus procurateurs par la male renomee à celz qui les establissoient , ou à procurateurs meismes , cessent de ci en avant , que la fin dou plet ne soit proloingnie tandis conme l' on estrive de ces choses . 
Cist titres est de replicationz . 
Il avient aucune foiz que l' exceptions qui sambloit au conmencement estre droiturel nuist à tort . 
Et quant ce avint avient , il est mestres mestiers d' autre allegacion por aidier au demandeur qui est apelee replication , car par li est desploié et depecié la droiture de l' exception . 
Si conme se aucuns a fait covenant à son deteur que il ne li demande demandera pas ce que il li doit et il font aprés .i. 
autre covenant que il lise au creancier à demander sa deite , li deteur se puet desfandre par exception de covenant , por ce que il firent covenant que il ne li demanderoit rien , mais por ce que il n' est pas drois que li creanciers perde sa dete , replications li sera donnee del darrenier covenant . 
Et aucune fois avient que la replicationz qui sambloit droiturel nuit à tort . 
Et quant ce avint avient , il est mestiers d' autre alegation por aidier au desfendeur qui est apelee diplications . 
Et se il apert par aventure que la duplication soit droiturel et ele nuit à tort au demandeur , il li est mestiers d' avoir une autre allegation por aidier li , qui est apelee triplication . 
Et la diversitét diversité des besoingnes amainne aucune fois l' usage de toutes ces exceptions pluz avant que noz n' avons dit ";" et l' on les puet connoistre pluz legierement par la volenté le volume de Digestes . 
Les exceptions par coi aucuns puet estre desfanduz suelent estre donnees à ses pleges , et ce est par droit , car il apert que ce qui est demandé au plege est demandé au deteur meismez , car il convendroit qu' il li randit par action de mandement quanque il paieroit por lui . 
Et par ceste raison , se aucuns fist covent à son deteur que il ne li demanderoit pas sa dete , il noz plest que l' on secorre par exception de covenant à celz qui sunt oblegié por lui , autresi conme se covenans eust esté fais o elz meismes que li denier ne lor seroient pas demandé . 
Mais aucunes excepcions sunt qui sunt donnees à deteurs qui ne sunt pas donnees à leur plegez , si conme se li deteur abandonne ses biens à son creancier et li creanciers plaide aprés à lui , il est desfandus par l' excepcion de ce que il abandonna ses biens , mais ceste excepcions n' est pas donnee à ses plegez , car por ce sunt autre autresi oblegié por le deteur que , quant il n' avra de coi paier , li creancier puisse conquerre sa dete vers celz qui sunt oblegié à lui por leur dete le deteur . 
Cist titres est des antredis . 
Il covient que noz traitonz des entredis et des actions qui sunt meues por les entredis . 
Entredis soloient estre formez et concevemenz de paroles par coi li prevoz conmandoit que aucune chose fust faite , et ce faisoit meesmement quant plais estoit entre aucuns de possessions et de saisine . 
La soveraine divisions des entredis est ceste que il sunt ou de desfance , ou de restitucion , ou de faire chose venir avant . 
Li entredit de desfense sunt cil par coi li prevoz desfant que une chose ne soit faite , si conme que force ne soit faite à celui qui porsiet sanz nul vice , ou à celui qui vuet anfouir .i. 
mort là où il a droiture d' enfouir le , ou que l' on ne face edefiement en saint leu , ou que nule chose ne soit fete en flove ou an riviere qui tolle que les nés ne puissent aler parmi . 
Li entredit de restitucion sont par coi il conmande que aucune chose soit restoree , si conme quant il conmande que la possession de l' eritage que aucuns porsiet conme oirs ou conme porsierres soit retoree à celui qui doit avoir la possession des bienz , ou quant il conmande que la possessionz soit randue à celui qui en a esté mis hors par force . 
Li antredis de faire venir chose avant sont cil par coi li prevoz conmande que une chose soit aportee avant , si conme cil de qui franchise l' on plaide , ou celui qui a esté franchis à qui ses patronz demande besongnes , ou quant il conmande au pere que il amaint avant ses enfanz qui sunt en sa poesté . 
Non porquant , aucun sunt qui quident que li seul entredit qui sunt de desfance soient proprement apelé , , jugement ";" mais il a esté receu que il sunt tuit apelé entredit car ce sunt choses qui sunt dites entre lez .ii. 
partiez . 
L' autre divisions d' entredis est tele que li un furent trové por conquerre lez possessions , li autre por retenir la et li autre por recovrer la . 
Por cause de conquerre possessions est donnés uns entredis à qui la possession des biens au mort apartient , qui est apelee « des quelz biens » . 
La force et la poesté de cel entredit est que cil qui porsiet conme oirs ou conme porseerez aucun des bienz de coi la possession est donnee à aucun li doie randre . 
Il apert que cil porsiet conme oirs qui quide que il soit oirs , et cil porsiet conme porseeres qui porsiet sanz nul droit tot l' iretage ou une partie que il set bien que n' apartient pas à lui . 
Et por ce dit l' on que cil entredis est de conquerre possession , que il porfitable à celui tant solement qui s' esforce de conquerre ore à prime la possession de la chose . 
Se aucuns a dont perdu la possession d' une chose , cist entredis ne li est pas porfitables à conquerre la , et de cest antredit use li sires del champ contre les chosez au cortiveur , que il li covenance convenança qu' i fussent tenues en gage por le loier del champ . 
Entredit furent trové por cause de retenir possession quant plaiz est d' une part et d' autre de la propriété d' aucune chose , et l' on demande premierement liquelz doit porseoir la chose et liquelz la doit demander . 
Car se il n' est avant enquis à quel la possession en doit estre , l' actionz au demandeur ne puet estre establie , car la raisons citeainne et la naturel fait que li uns porsiet la chose et li autres la demant à celui qui la porsiet . 
Et por ce que il a greigneur preu an porseoir que an demander , por ce est sovent aprés que et presque toz jors granz contens de la possession . 
Li preuz de porseoir la chose est en ce que , ja soit ce que ele n' est pas à celui qui la porsiet , , , quar por ce que ele est droiturelz les droiturez à l' une et à l' autre sunt occurez , l' on seut jugier contre le demandeur . 
Mais il i a .i. 
de ces entredis qui est apelés un possitanz , de coi l' on use quant l' on plaide de possession de chanz ou d' edefiemanz , et si en i a .i. 
autre qui est apeléz ut robi , de coi l' on use quant l' on plaide por la possession des choses movablez . 
Et la droiture et la poesté de cez .ii. 
entredis avoit molt grant disferance antre lez ancienz , car cil guaaingnoit par l' entredit de coi l' on use por la possession des terres qui estoit en possession el tenz de l' entredit se il n' i estoit entrés par force ou en repost ou par proiere , ce est se il n' en avoit miz hors son aversaire par force , ou se il ne l' avoit ravie en repost , ou se il n' avoit proié à aucun qui li leust à proisier porseoir la chose . 
Mais en l' entredit de coi l' on use por la possession des choses movablez vaincoit cil qui avoit porsis la chose en la greignor partie de cel an , se il n' estoit entrés en la possession par force , ou en repost , ou par proiere . 
Mais l' on garde orendroit autrement , car la poesté de l' un et de l' autre entredit est cel lignie oel , en tant conme il apartient à la possession que cil vainque en chose movable et en chose qui n' est pas movable qui estoit en possession en ten que li plais fu entaméz , se il n' i estoit entrés ou par force , ou en repost , ou par proiere . 
Il apert que aucuns proise porsive non pas tant solement se il meismes porsiet , mez se aucuns autres porsiet en son non , ja soit ce que il ne soit pas sozmis à sa droiture , si conme est li cortiverres . 
Et il apert que il porsiet la chose quant cil la porsiet à qui il la bailla à garder ou cil qui il la presta , et ce est ce que l' on dist que aucunz puet retenir la possession par celui qui la tient en son non . 
Et il noz plest que aucunz puisse tenir retenir possession par seul corage , si que ja soit ce que il n' estoit pas en possession ne autres en son non , ne porquant se il n' ot pas corage quant il s' en parti de laissier la possession , mais de revenir i , il apert que il retient sa possession . 
Noz deismez el secont livre par que aucuns puet conquerre possession , et il est certainne chose que nuz ne puet conquerre possession par seul corage . 
Entredit furent trové por cause de retor recovreir possession se aucuns est mis par force hors de possession de champ ou de maison , quar lors puet il user de l' entredit de force par coi cil qui le mist hors est constrainz de randre la possession . 
Si conme noz avonz devant dit , se la chose que aucuns a prise par force estoit de ses biens , mais unz autres la porsiet par loial tytre , il en pert la seignorie par les sains establisemenz ";" et se ele estoit à autre , quant il l' avra randue , il sera constrains de randre autretant à celui à qui il fist la force . 
Cil qui a par force aucun mis hors de sa poesté possession est tenus par la loi que Julius fist de force privee ou de force conmune : de force privee , se il fet la force sanz armes , de force conmune se il le mist hors de sa possession o armez . 
Noz antandonz par non d' armes non pas tant solement escus ne glaivez et hiaumes , mais bastons et pierres . 
La tierce divisions des entredis est tele que li un sunt simple et li autre double . 
Et li simple sunt en coi li unz est demanderes et li autres est desfanderres , si conme sunt cil de restitucion et cil de faire venir les choses avant ";" car cil est demanderes qui requiert que une chose li soit randue ou qu' ele soit aportee avant , cil est desfenderes à qui l' on demande que il la rande ou que il l' aport avant . 
Li un des antredis de desfense sunt simple et li autre double . 
Li simple sunt quant li prevoz desfant que nule chose ne soit faite au saint lieu , ne en conmun flouve , ne en la riviere , car cil est demanderes qui vuet que rien n' i soit fait , cil est desfanderes qui s' esforce de faire i aucune chose . 
Li double sunt si conme quant l' on plaide por la possession d' edefiement ou d' autre chose , e il sunt apelé double por ce que la condicion à l' un une et à l' autre partie i est oel , ne l' on entent paz liquelz est demanderes ne liquelz est desfenderez , mais li uns et li autres sostient la partie de demandeur et de desfandeur . 
Il n' est pas orendroit mestiers de dire de l' ordre et de l' ancienne fin des antredis , quar toutes les foiz que drois est dis hors d' ordre , si conme tuit li jugement sunt orendroit , il n' est pas besoins de randre i entredit , mais l' on juge autresi sanz antrediz , conme se porfitable actions por le fait eust esté randue por cause d' entredit . 
Cist titres est de la paingne à celz qui plaident à tort . 
Noz devons ore estre amonesté que cil qui sostenoient les droiz orent grant cure que li home ne s' esmeussent paz legierement à plaidier . 
Et noz meismes en avons grant pansé por ce meesmement que li fol hardement à celz plaident et à celz à qui l' on plaide est aucune fois restrainte par painne de chatel et aucune fois par releigion de sacrement serrement et aucune foiz par poor de mavaise renomee . 
Car on se met par nostre establissement sor le sairement à toz ceus qui traient autres en cause , et li desfanderes use de sez alegationz , mais ce n' est pas devant que il a juré que il croit que il a droit de noier ce que l' on li demande . 
Et actionz est establie por aucunes causes contre celz qui renient , por le double ou por les .iii. 
doubles , si conme quant l' on plaide de damages ou de tors faiz , ou de laiz qui sunt laissié as lieuz honerablez . 
Et aucune actionz est par coi l' on puet demander dés l' enconmencement plus que la chose ne monte , si conme quant l' on demande la chose à .iiii. 
doubles por le larrencin qui est apers ou à doubles por celui qui n' est pas apers , car en ces causes et en aucunes autres , se cil qui est acuséz nie ou il reconnoist , si est l' actions dés le conmencement de pluz que la chose ne monte . 
Li fauz acusement sunt refrené par sairement de verité , car li demanderes est constrains selonc nostre establissement de jurer que il ne muet pas à tort le plait , et li avocas à l' une et à l' autre partie face facent le sairrement qui est conpris en nostre autre establissement . 
Et toutes ces choses ont esté amenees avant por l' action de l' ancien fauz acusement qui est remés par desacostumance , qui punisoit les demandeurs en la disime partie del plait . 
Ne noz ne trovons que ce ait esté fait en nul lieu , mais li devans dis sairemenz a esté amenéz avant por ces chosez , si que cil qui plaide à tort soit constrains de randre à tort son aversaire le domage et les despansez del plet . 
Es Est jugemenz en coi cil qui sunt condempné sunt mal renomé , si conme de larrencin et de bienz ravis par force ou de tors fez ou de tricherie et d' action de garde et de conmandement et de chose baillie en garde et de conpaignie qui apartient droitement d' une part et d' en une partie et en autre . 
Et por ce , cil des conpaignons qui est dampnés par tel jugement est mal renonmés . 
Et il i a molt grant disferance se aucuns est oblegiés por mesfait ou por marchié . 
Li conmencemenz de toutes les actions qui doivent estre meuez vient de cele partie del banissement en coi li prevoz dist , el tytre de parler d' apeler an droit , que li aversaires doit premierement estre apeléz en droit , ce est par devant celui qui doit dire droit en la cause . 
Et en ceste partie donne li prevoz tele honor as peres et as patrons et as enfanz et as peres as patrons et as patronez que il ne lise paz à leur anfans ne à celz ne à celez que il ont franchis à apeler le les en droit , se il ne l' ont requis au prevost et il ne lor a otroié ";" et se aucuns li apele autrement , li prevoz establit contre lui painne de .l. 
solz . 
Cist titres est de l' ofice au juge . 
Il covient que noz traitonz de l' ofisce au juge . 
Et li juges doit garder premierement que il ne juge fors si con il est establi par les lois ou par les establisemenz ou par les costumes . 
Et por ce , se l' on plaide contre le seigneur por le mesfet à son serf , se li sires doit estre condempnés , li juges doit garder que il le condempne en ceste maniere : Je condenpne Mene à Tyce que il li paist .x. 
deniers d' or ou que il li abandonne son serf à sosfrir la paine de son mesfait . 
Et se l' on plaide por aucune chose , se il donne sentence contre le demandeur , il doit asodre celui qui la porsiet . 
Et se il donne sentence contre celui qui porsiet , il doit conmander que il rande la chose o les fruis ";" et se cil qui porsiet nie que il ne puet orandroit randre et l' on voit que il ne le fait pas par barat , termes li doit estre donnés de randre la , mais que il doint pleges de randre au terme ou la chose ou la valor . 
Et se heritages est demandés , ce meismes soit gardé des fruis que noz avons diz en la demande d' autres choses , et il doit randre raison d' ices fruis que il n' a pas receu par ses corpes , se il porseoit la chose par male foi . 
Mais se il la porseoit par male bonne foi , il ne rendera pas raison des fruis qui sunt despandu , et il covient randre celz qui par les corpes à celui qui porsiet la chose ne sunt pas receu aprés ce que li plez fu entaméz et de celz qui furent receu qui furent despandu . 
Se l' on plaide por faire venir une chose avant , il ne sosfit pas que cil à qui l' on plaide l' aporte avant , ains covient que il moustre la chause cause de la chose , ce ait est que li demanderes ait cele meismes cause que il eust se la chose eust esté aportee avant dés que l' on enconmença à plaidier . 
Se il l' a dont tant tenue que il l' ait guaaingnie par longue tenue , por ce ne remaint paz que il ne soit comdenpnés . 
En sor que tot li usages juges doit faire randre lez fruiz qui ont esté cuilli de la chose puis que li plaiz an fu meus jusques à tant que santance an fu donnee ";" et se cil qui l' on plaide dist que il ne puet pas orandroit mostrer la chose et il demande terme , ne il ne le fet paz por barat , li termes li doit estre donés par plegez . 
Et se il n' aporte avant la chose et il ne vuet pas doner plegez d' aporter li au terme , il doit estre condempnés en tant que li demanderes eust de preu se la chose eust esté aportee avant dés le conmencemant . 
Se l' on plaide par jugement de partir l' eritage , li juges doit ajugier à chascun des oirs sa partie . 
Se il samble que il grive l' un d' elz , li juges le doit condenpner en certaine quantité de deniers ";" et aucuns doit estre condenpnés à celui qui est ses conpains de l' eritage , por ce que il seuz a receu les fruis de tot l' eritage , ou por ce que il corrompi aucune des choses de l' eritage . 
Et se ce doit estre gardé quant il i a plus de .ii. 
oirs . 
Autresi est il se l' on plaide por pluseurs choses par jugement de partir choses conmunes . 
Et se ce est dont d' une meismez chose , si conme d' un champ se ele puet estre partie , il en doit ajugier à chascun sa part , et se la partie à un vaut mielz que cele à l' autre , il li doit faire restorer deniers . 
Et se la chose ne puet estre departie , si conme se l' on plaide por .i. 
serf ou por .i. 
cheval , ele doit estre toute ajugie à un et il doit estre condenpnés à l' autre certaine quantité des de deniers . 
Se l' on plaide por bonner terres , li juges doit regarder se il est mestiers de faire en jugement ";" et il en est mestiers en .i. 
cas , ce est à savoir se il les covient deviser par plus anciennes certaines bonnes que il ne furent jadis , car lors covient il que aucune partie del champ à l' un soit ajugié à l' autre . 
Et en cest cas covient il que cil soit condenpnés à l' autre en certainne cantité de deniers , et aucuns doit estre condenpnés par cest jugement se il a fait aucune chose mal anciennement maliciousement envers les bonnes , si conme se il a emblé les pierres qui estoient es bonnez ou il errage les aubres ";" et por contumace doit chascuns estre condempnés par cest jugement , si conme se aucuns ne sosfre pas que li champ soit mesuré quant li juges l' a conmandé . 
Ce qui est ajugié à aucun par ces jugemanz est maintenant à celui à qui il est ajugié . 
Cist titrez est des conmuns jugemenz . 
Li conmun jugement ne sunt pas ordonné par action , ne il n' ont rienz samblable as autres jugemenz de coi noz avonz parlé et il a greignor diversité en movoir lez et en maintenir lez . 
Il sunt apelé conmun por ce que il est otroié à chascun des peuples que il les maintaigne . 
Li un des conmunz jugemenz sunt chapital et li autre ne sunt pas chapital . 
Noz apelonz celz capitauz qui tormentent de tres grief torment , si conme quant l' on desfant à aucun la conmune de feu ou d' eve ou se il est envoiés en essil ou condempnés à painne de metal . 
Li autre , qui donent male renomee ou damage de deniers , ne sunt pas capital , ja soit ce que il soient conmun . 
Li conmun jugement sunt cil : la loi que Julius fist de crime qui est fais contre la majesté l' empereur ou contre les choses conmunes la chose conmune . 
Et la painne de cest crime est que cil qui en est corpables en pert la vie et sa mimoire est dempnee aprés la mort . 
Et la loi que Julius fit de refrener les avoutires est de conmuns jugemenz , par coi non pas tant solement cil qui brissent autrui mariage sunt puni par glaive , mais cil qui font lor desliel lecheries o homes . 
Et par cele meismes loi est punis li vices , quant aucuns conpaigne charnelment o virge ou veve ";" et se cil qui mesfont en ce sunt honestes persones , la lois lor enjoint tel paine que la moitiés de toz lor bienz soit pouploié , et se il sunt baz home , il sosfrent paine corporel et sunt envoié en essil . 
La lois que Cornelius fist des homecides et est des conmuns jugemenz , qui prent venjance o glaive des homecides et de celz qui portent dars por ocirre homez . 
Dars est conmunemenz tot ce qui est trait o art , si conme Gas Gaius escrit en l' expositius expositions de la loi des .xii. 
tablez , maiz dars est generalment tot ce que aucuns giete o sa main . 
Il s' ensieut dont que pierres et bastons et fers soit contenus par cest non et il est apeléz dars selon le grieu , por ce que il est envoiéz au loing et ceste senification poons noz trover el non de grieu . 
Par ceste meisme loi sunt li envenimeur condenpné , qui ocient home par lielin ou par enchantement ou qui vandent conmunement mavaisez medecinnez . 
Une autre loi porsiut par novele painne un tres aspre crime , qui est apelee la loi que Pompeus fist de celz qui ocient leur peres , en coi il est contenu que se aucuns aparaille la mort à son pere ou à sa mere ou à son fil ou à aucun de ses autres paranz , ou en apert ou en repost , et cil par qui tricherie ce est fait ou qui est consantens de cel crime , ja soit ce que il soit estranges , soit punis par la painne à celz qui ocient leur pere , ne soit pas sozmis à glaive ne à feu ne à aucune autre painne sollempnel , ainz soit cosus en .i. 
sac o .i. 
chien et o .i. 
coc et o .i. 
serpant et o une singesse et soit getés o elz en la mer ou en une eve selonc ce que la regionz le requiert , si que il perde en sa vie l' usage de toz les ellemenz , et li cielz li soit deveé à sa vie et la terre à sa mort . 
Et se aucuns ocit les autres persones qui sunt jointes à lui par linage ou par afinité , il sosferra la painne qui est establie des homecides . 
Et la loi que Cornelius fist de fausoniers enjoint painne à celui qui escrit fauz instrument ou fauz testament et à celui qui le seele et à celui qui le resite et à celui qui i met fauz seel et à celui qui le fait et qui l' entaille et qui l' enprient à son enciant par tricherie . 
Et la painne de cele loi est li darreniers tormens contre lez sers , et autresi est il des homecidez et des envelimeurs ";" et se il sont franc , il doivent estre envoié en essil . 
Et la loiz que Julius fist de force conmune ou privee nest contre celz qui font force ou o armes ou sanz armez . 
Mais se la force est faite o armes , cil qui la fait doit estre envoiés en essil par la loi que Julius fist de force conmune , et se ele est faite sanz armez , la tierce pars des biens à celui qui la fait est pouploie . 
Mais se aucuns a jeu par force o virge ou o veve ou o nonnain , cil qui ce font et cil qui en sunt en conseil et en aide soient puni par paine capital , selonc nostre establisement par coi l' on puet ce savoir pluz apertement . 
La loiz que Julius fist de larrancin punit celz qui emblent deniers ou chose conmune ou sainte ou religiouse , et se li juge emblent les conmuns deniers el tenz que il sunt en baillie , il doivent sosfrir painne capital ";" et ne mie il tant solement , mais cil qui les ont servis et aidiéz à ce faire et cil qui à leur encient les orent receu quant il lez orrent embléz . 
Et li autre qui ancharront en ceste loi seront anvoié en essil . 
Et la lois , qui est entre les conmunz jugemenz , qui donne aucune foiz painne capital par lez sains establissemenz , et aucune foiz pluz legiere . 
Par desuz ce sunt conmun jugement les lois que Julius fist de pluseurs articlez qui parolent de certainz chapitrez par coi cil qui sunt corpable ne sunt pas traitié à mort , ainz sosmetent à autres painnes celz qui les despisent . 
Et noz avonz ce dit des conmunz jugemenz que vos les puissiés atouchier autresi con au bot del doi , ce est que voz an puissiéz avoir aucun pou de la connoissance , maiz plus diligenz enseignemenz vouz en sera donnés en livres de Digeste , se Deu plaist . 
Ci faillent les Institutez à l' empereur Justinian an françoiz . 
