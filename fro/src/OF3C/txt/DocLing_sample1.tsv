form chdouai0120 Sacent tout cil ki sunt et qui a - venir sunt ke Jehans dou Trau doit et a fait couniscance a - lui et au sien a Jehan , fil Huon le Borsier , de .LII. 
lib . 
de - par .//, lesques deniers , cil Jehans doit avoir rendus et paiés dedens le mi quaresme proçain ki vient .XXIII. 
lib . 
de - par ; et a - le - Saint Remi ensivant aprés , . 
XXVIIII lib . 
de - par . 
; et s' il avenoit cose ke cil Jehans dou Trau ki devant est dis n' avoit ces deniers rendus et paiés a Jehan devant noumet ou a - sen coumant dedens les termines , en - tele maniere con il est devant deviset , et il i - avoit paine , coust ne damage par le - defaute de - ces paiemens , il li - renderoit dusques au - double de tel dete ki - devant est dite , se - tant li coustoit , par sen dit ou par le dit de sen hoir , se de - lui estoit defaillit , sans autre prouvance faire . 
Et veut et otrie cil Jehans dou Trau ke li devant dis Jehans puist prendre a - lui et au sien partout ou qu' il - l' ait conme le sien dusques a - tele covenence ki devant est dite . 
Et renonce et - a - renonciet cil Jehans dou Trau contre cesti dete a - tous privilieges de crois ke il ait ne ke il poroit avoir et tout , en - tele maniere con il est ci devant deviset et contenut l' a Jehans dou Trau en - couvent et fiancié par foi bien et loialment a - tenir et a - emplir . 
Et s' il avenoit cose ke Jehans dou Trau n' avoit ceste couvenence faite en - tele maniere com il est devant deviset a Jehan ki devant est noumés par devant les eskievins d' Anhiers dedens les octaves de le Saint - Andriu , il - veut et otrie ke Jehans , fius Huon le Borsier ki devant est noumés , puist prendre a lui et au sien dusques a .C. 
lib . 
de - par . 
Et en tele maniere l' a cil Jehans dou Trau en couvent a - faire cesti couvenence par devant les eskievins d' Erchin , se - il en Jehan , fil Huon le - Borsier , ne demoroit . 
A - ceste couvenence furent com eskievin Gherars li - Morans et Robiers li Fevres . 
Ce fu fait en l' an del Incarnation Nostre Segneur mil .CC. 
et . 
LVII .//, el mois de novembre . 
chdouai0216 Sacent tout cil ki sunt et ki a venir sunt ke Bernars li Barbeteres , Watiers de Lespine , ki baron sunt Ysabiel et Margot , les filles dame Jehanain le Saineresse , le feme Amant de Saint Amant , et Emmelos , li fille celi Jehanain , ont werpies a celui Amant teles parties ke il avoient en le maison et en tout le tenement entirement ki fu tous dame Jehanain devant dite , ki siet en le rue de l' Aubiel entre le maison Jehan le Toilier et le maison Baude de le Cambe , li quele maisons et liquels tenemens , si com il siet , wis et hebergiés devant et derriere , doit .III. 
mars , .II. 
s . 
et VI . 
dens . 
de dois . 
et .II. 
capons de rente par an sor toutes rentes ; et tout ensi , ont Bernars et Watiers devantdit et Emmelos devant noumee leur parties de celi maison et de tout celui tenement werpies et en - couvent a aquiter a celui Amant duskes au dit des eskievins . 
Et avoec çou , Bernars , Watiers et Emmelos devantdit ont quiteis et quites clameis celui Amant et Jehanain se feme , et cils Amans et Jehane se feme , Bernart , Watier et Emmelot devant noumeis de toutes coses , de tous markiés et de toutes covenences ke il ont eut u fait li un envers les autres en quelconke ke ce fust juskes au jour de hui . 
Tout çou fu fait en le hale par devant eskievins Reniers Malés de le Keurbille et Bernars Catels , en l' an del Incarnation Nostre Signeur mil .CC. 
LXII .//, el mois de march . 
chdouai0271 Sacent tout cil ki - sunt et ki - a - venir sunt ke Gontiers de Nave , li censiers Monsigneur Hellin de Biausart , doit et a - en - covent a Williaume le Lanvin , bourgois de Douay , .LXIII. 
lb. 
de par . 
de boine dete et de loial a rendre et a - paier dedens les wit jours prochains apriés le fieste Sainte Crois el - mois de septembre , en l' an sissante ciunc_isme ; et s' il avenoit ke ceste dete n' estoit rendue et paiee au bourgois devantdit u a - sen hoir , se de lui estoit defalit , u a sen conmant a Douay dedens le termine devantdit , Gontiers devantdis li doit et a - en - covent a - rendre tous les cous , tous les despens et tous les damages ke il i - aroit u - feroit par le defaute de sen paiement en - quelconke maniere ke ce fust juskes a sen dit u juskes au - dit de sen hoir , se de lui estoit defalit , sans autre provance faire avoec le dete devantdite . 
Et avoec çou , Gontiers devantdis veut et otrie ke li bourgois devantdis u ses hoirs puist doner del sien au signeur de le tere u as baillius u a - quele justice ke il volra - pour se dete devantdite a requere avoir juskes a .XII. 
lb. 
de par . 
sans les covenences devant - dites ramenrir ; et de tout çou faire et tenir , ensi com ci devant est dit , en met et a - mis Gontiers devantdis en droit , en loi et en abandon envers tous signeurs et envers toutes justices , tous ses biens et lui et tout le - sien , u ke il l' ait , en - tele maniere ke li bourgois devantdis u ses hoirs le puist prendre et faire - prendre a - lui et au sien par tout , u ke - il l' ait , com le sien juskies a - tele covenence ki - ci devant est dite . 
Et en toutes ces coses , Gontiers devant dis renonce et a renonciet a tous previlieges ke croisiet ont u poront avoir et a tous - autres previlieges , a toutes bares , a toutes exceptions , a toutes aiwes de loi de Sainte Eglise et de loi mondaine , a tous respis de quele persone ke ce soit et a - toutes les coses ki d' endroit ces covenences li - poroient aidier et valoir et le bourgois devantdit u sen hoir grever u nuire . 
A ceste covenence , furent com eskievin Gerars dou Markiet et Simons Malés , en l' an del Incarnation Nostre Signeur mil .CC. 
LXIIII .//, el mois de septembre . 
chdouai0456 Sacent tout cil ki sunt et ki a - venir sunt que Maroie Moutons fait se devise et sen testament en tele maniere com - chi après ert deviset . 
Tout au conmencement , ele velt et otrie aprés sen deciés que ses detes boinnes et loiaus soient paies tout avant et ke si tort fait soient amendet par le consaut de Sainte Eglise et de ses testamenteurs dedens l' an aprés chou que de li sera defallit . 
Apriés chou , ele donne pour Deu et pour s' ame as freres menus de Douay .XXX. 
lb. 
de par . 
; et si - leur donne encore se maison ki siet dehors le porte de Canteleu a - tel rente qu' ele doit au jour de hui , qui siet entre le maison Phelippon de Hennin et le maison Havit Kiennete , pour vendre et pour faire des deniers apriés sen deciés chou que boin leur ert ; et si - leur donne encore sen lit tout estoret et tous ses linges dras , fors moillekins et kemises et ses dras de sen cors ; et si - i - donne encore .I. 
aniel d' or a aiue a .I. 
calisse et tous ses hanas de mardre et d' argent et tous ses ostius et sen harnas de se maison qu' ele aroit al - eure de sen trespas , s' ele nes avoit donnés en sen vivant . 
Et si donne a - frere Jehan le Monnié et a - frere Nicholon , sen frere , .XX. 
lb. 
de par . 
Et si donne a - toutes les maisons del ordene des freres menus de le custoderie d' Artois , fors prise leur maison de Douay deseure dite , .X. 
lb. 
a - departir a cascunne maison , al - une plus et al - autre mains , par le - consel frere Jehan le Monnié devant dit . 
Et si donne as Praieceurs d' Arras .X. 
s . 
a - pitance , as Praieceurs de Douay .XX. 
s . 
a - pitance , as Praieceurs de Valenciennes .X. 
s . 
a - pitance , as Praieceurs de Lille .X. 
s . 
a - pitance ; et si donne as . 
IIII . 
maisons de Douay , si coume as Mesiaus , as Cartriers , a - Saint Jehan devant Saint Piere et al - ospital des Wes , a cascune de ces maisons .X. 
s . 
a - pitance , a l' ospital de Canp Florit .X. 
s . 
a - pitance , a - Saint Sanson .X. 
s . 
a - pitance , al - oevre Nostre Dame devant les Cartriers .XX. 
s .//, al - oevre Nostre Dame dou Tenple .V. 
s .//, al - abie de Sin .XL. 
s . 
a - pitance , a - sen parrocien .X. 
s .//, a - sen capelain .III. 
s .//, a - sen clerc .XII. 
d .//, a - Sarrain Hokine .XX. 
s . 
et se huge ; et si donne encore Maroie Moutons devant noumee as mesiaus et as mesieles d' entor le vile de Douay a une liue priés .XX. 
s . 
a - departir par ses testamenteurs ensi qu' il veront que boin ert , al - oevre Saint Piere a - Lille en l' ouneur Nostre Dame de le Traille .V. 
s .//, a - Benoitien de Harnes sen milleur sourcot et sen forgiet et .XX. 
s . 
; encore velt Maroie Moutons que toutes ses kemises et si meulekin et tout si drap qui a - sen cors afierent , que ele ara al - eure de sen trespas , que il demeurent en le main frere Jehan le Monnié pour departir et pour douner pour Deu en divers lius et a - diverses persones , si conme as poures beghines , espesiaument aveuc cui ele a mes , se ele nes avoit en - se vie departis ; et si donne a - Santain .XX. 
s .//, a Mehaut le Bateresse .V. 
s .//, a Marien le Lione .L. 
s .//, a Helotain d' Aire ses eures et sen milleur pliçon et si lait a - se dame de mere , s' ele le sorvit , .VII. 
s . 
de par .//, pau plus pau mains , de rente que cele Maroie Moutons a sour terre en - Flandres , si qu' ele dist , et se maison qui siet a - Saint Aubin a - tenir toute se vie et aprés sen deciés , ele [velt] que li rente et li maisons devant dite soit et reviengne as enfans se sereur a - droite parçon , as beghines de Mons .X. 
s .//, au beghinage de Niviele .X. 
s .//, as poures beghines de Cantinpret a - Canbrai .X. 
s .//, as beghines dou Sac de Mons .X. 
s . 
a - pitance , as poures beghines dou beghinage de Valenciennes .X. 
s .//, a Mehaut le Graude .X. 
s . 
et se penne qu' ele viest , a Margot le Machon .X. 
s . 
Et tout cist denier devant dit , qui chi sunt devisset , doivent estre paiet de le mounoie de par . 
Et si velt Maroie Moutons que , s' ele n' avoit tant vaillant al - eure de - sen - trespas que chou que - chi devant est devisset , que on le rabace de chiaus et de celes de cui freres Jehans li Monniés s' asentira et vera que boin ert et c' on en oevre par sen consel ; et s' ele avoit plus vaillant al - eure de sen trespas que chou que chi deseure est devisset , ele velt que li - sorplus soit dounés as freres menus , la u freres Jehans li Monnes seroit manans al - eure de sen trespas ; et se freres Jehans li - Monnes estoit alés de vie a - mort , ele velt que li sourplus soit as freres menus de Douay . 
Et de ceste devise devantdite prent Maroie Moutons a - ses testamenteurs Baude d' Avesnes , Gillion dou Marés et Phelippon des Lices ; et si velt Maroie Moutons que si testamenteur oevrent de cesti devise devant dite par le consel frere Jehan le Monnie et par eschevins souvrainnement , en quel liu qu' il maingne , tant qu' il ait le vie el - cors , et qu' il li apielent et si velt que si - testamenteur n' en puissent nient faire , se ce n' est par le consel frere Jehan le Monnié devant dit et par eschevins , preuc qu' il fust en vie ; et s' ensi avenoit qu' il fust alés de vie a - mort , ele velt c' on en oevre de toutes ces coses par le consel frere Nicholon le Monnié et dou gardien des freres menus de Douay , ki que ce soit , tout ausi avant c' on en ouvreroit par le consel frere Jehan le Monnié devant dit et par eschevins et qu' il en - aient cest misme pooir apriés le trespas frere Jehan le Monnié devant dit . 
Encore velt Maroie Moutons et le prie por Deu que ele ait se sepulture as freres menus de Douay , al - eure que de li sera defallit . 
Et s' il i - avoit debat entre ses testamenteurs pour l' ocoison de cesti devise , ele velt qu' il - en oevrent par consaut d' eskevins . 
Et toute ceste devise a - faite Maroie Moutons en tele maniere qu' ele le puet muer et rapieler et faire dou sien se volenté toute se vie . 
Et parmi cesti devise a - rapielé et rapiele Maroie Moutons toutes les devises que ele onques fist ne devisa par eschevinnage devant cesti devise . 
A - ceste devise furent coume eschevin en l' an del - Incarnation .M.CC. 
et .LXX .//, el mois de juing . 
chdouai0497 Sacent tout cil ki sunt et ki a - venir sunt que Jehans de le Rive , li peres , et Gherars , ses fius , ont vendu et werpi a Jehan Fedrich une maison ki siet dehors le porte Saint Eloy joinnant au tennement Susane le Vaniere d' unne part et au tennement ki fu Benselain d' autre part , tout ensi con cele maisons et tous li tennemens siet , wis et hiebreghiés devant et derriere , a .XXII. 
sol . 
de par . 
par an sour toutes rentes ; et tout ensi con chi devisset est , ont en - couvent Jehans de le Rive et Gherars , ses fius , devant dit et cascuns d' aus pour le tout a - aquiter le maison et tout le tennement devant dit dusques au dit d' eschevins a Jehan Fedrich devant dit . 
Tout chou fu fait en le hale par devant eschevins Jakemes de Landas et Jehans Pickete , en - l' an del Incarnacion .M.CC . 
et . 
LXX .//, el mois de march . 
ChHM075 Ce sunt les raisuns que mes sires Guillaumes et mes sire Estienes de Trichastel , frere , metent avant contre lou chapitre de Laingres d' androit lou dime de Percé , qui estoit de lour heritaige . 
Premieremant , il dient que , quant Jehanz , sires de Trichastel , et Hugues , sires de Coulans , lour frere , vanderent la - devant - dite dime de Percé , que il presanterent l' argent de la - vandue dedant l' an de - la - vandue ; et se il ne lou presanterent dedanz l' an de la - vandue , se dient il que ce ne lour doit pas grever , cum il fussient en avoerie au tans de la - vandue , et l' argent presanterent ainçois que li anz fust passez que il furent fors d' avoerie ; et dient que li us et la costume dou leu où la - dime siet est teux que li oirs plus prucheins puet racheter l' eritaige dedanz l' an et lou jour de la - vandue , ou ançois que li anz soit passez que il soit fors d' avoerie . 
Et por ce , il demandent la - devant dite dime por lou pris de la vandue , et demandent les ysues et les fruz qui levé an sont dois lou presantemant de l' argent an escai , et ce devant dient saus toz droiz d' acroistre et d' oster . 
Et tote les choses devant - dites s' offrent il a prover ou aucunne des choses qui lour soffise . 
À ce que mes sires Guillaumes et mes sire Estienes de Trichastel chevalier , demandent au chapitre de Laingres lou dyme de Percé lou Grant que mes sires Jehanz de Trichastel et messire Hugues de Coulans , frere , vanderent au deien et au chapitre de Laingres , por ce qu' il offrerent deanz l' an et lou jour lou pris de la - vandue , ansinc comme il dient , ou aprés an tans qu' i[l] lou peurent faire et deurent , respondent li deiens et li chapitres que il ne puient pas demander la tierce partie dou dit dime por raisun de rachat , quar li devant dit mes sires Jehanz de Trichastel et mes sire Hugues de Coulans , frere , la donerent au doien et au chapitre de Laingres an armonne , por lou remide de lour armes et de lour ansessours , ce est à savoir ansinc de Percé comme dou finaige et des apandises ; des autres duees parties dient li deiens et li chapitres que il ne les doient pas avoir par offre qu' il aient faite par raisun de rachat , por ce qu' il loerent la vandue et l' armonne devant - dite , et l' aürent ferme et estauble , et promierent par lour foy donee corporemant qu' il ne vanroient contre l' armonne ne contre la vandue devant - dite , ne par lour ne par autrui , dois lors an avant . 
Et dient ancor li diens et li chapitres que li dit Guillaumes et Estienes ne doient pas avoir les dites doues parties por offre qu' il an aient faite , ge sap ce qu' il ne l' aüssient loué ne jurié , quar il n' offrarent pas lou dit pris de la - vandue dedanz l' an et le jour que la - vandue fut faite . 
Et respondent ancor li doiens et li chapitres à - ce que li dit Guillaumes et Estienes demandent les fruz dou dit dime dois lou tans de l' oufre faite , ansinc comme il dient , por ce que li deiens et li chapitres ne - receurent l' argent qu' il offrerent , ansinc comme il dient : se jugemanz deist qu' il deussient avoir receu les deniers qui furent offert et que li offre qui fut faite deust valoir , que por ce ne sunt il pas moins tenu à paier lou pris de la - vandue au deien et au chapitre ainçois qu' il deussient avoir le dime vandu ; quar , quant li offre fut faite , li deiens et li chapitres respondirent an tel meniere , par tex paroles ou par autres qui autant valoient , qu' il n' estoient pas tenu de recevoir l' argent qu' il offroient par raisun de rachat , quar il avoient loee la vandue et fiancie ausinc comme nos avons dit devant ; et de ce il avoient letres , ce est à savoir li deiens et li chapitres , et lour offrerent à mostrer ; et s' ofrerent sor ces choses li dit deiens et li chapitres de faire droit et de recevoir l' argent , se droiz disoit qu' il le deussient recevoir ; dois lors li dit Guillaumes et Estienes an porterent lour deniers et an feirent lour volanté . 
Par ces raisuns meismes , dient li deiens et li chapitres que li dit Guillaumes et Estienes ne doient pas avoir les fruz dou dit dime dois lou tans de l' offre faite jusque au jour de - heu , que cil dient qu' il doient avoir , quar li deiens et li chapitres ont tenu celle chose comme bon acheteour et comme loianl ne ne sunt pas au defaili de droit . 
Et dient ancor li deiens et li chapitres que li dit mes sire Guillaumes et mes sire Estienes furent aprés celle offre an chapitre , et dirent c' on lour mostrast les letres qui tesmoinnoient qu' il avoient loee la vandue , quar il ne cudoient pas qu' i[l] la aüssient jurié ou fiancié ; et on lour mostra les letres , et furent leues devant lour ; et quant il aürent oïes les letres , messire Guillaumes dist qu' il ne cudoit pas qu' il i aüst foy ne sairemant ; ansinc se departirent et se sunt soffert jusque or . 
Et ces choses , ou ce qui sofferoit , s' offrent li dit deiens et li chapitres à prover , sauf ce qu' il i pussent metre et oster . 
Ici sunt les responses que mes sire Guillaumes et mes sire Estienes chevalier , frere , font an - contre les raisuns au deien et au chapitre de Loingres . 
À ce que li deiens et li chapitres dient que il ne pueent pas demander la tierce partie dou dime de laquel li plaiz est , quar mes sire Jehanz de Trichastel et mes sire Hugues de Coulans , frere , lou donerent au - deien et au chapitre de Laingres an armonne , respondent li dit frere que li armonne et li vandue fut faite tout ansanble , se faite fu ; et dient , se li vandue n' eust esté faite , li armonne n' aüst pas esté faite ; et por ce ne vuelent pas li dui frere que li armonne vaile . 
À la seconde raisun que li deiens et li chapitres metent avant , que li dui frere ne doient pas avoir les autres duies parties par chief de rachat , por ce qu' il loerent la vandue et aürent por estauble , et promirent par lour foy qu' il ne vanroient ancontre , respondent li dui frere que se il lou loerent et se il le fiancerent qu' il ne vanroient ancontre , que ce ne lour doit pas grever , quar , au - tans de la - vandue ou au tans qu' il lou loerent ou jurerent , il n' estoient pas an aaige de loer ne de sairemant faire qu' il lour doige grever ancontre ceste raisun , et an avoerie estoient . 
À la tierce raisun que li deiens et li chapitres dient , que li dui frere n' ofrerent pas l' argent de la vandue dedanz l' an de - la - vandue , dient li dui frere et respondent que il presanterent l' argent dedanz l' an de la vandue ; et se il dedanz l' an ne le presanterent , se dient il que ce ne lour doit pas grever , comme il fussient an avoerie au tans de la vandue , et l' argent presanterent ainçois que li anz fust passez que il furent fors d' avoerie ; et dient que li us et la constume ou la dime siet est tex que li oirs plus pruchiens puet racheter l' eritaige dedanz l' an et le jour de la vandue , ou ainçois que li anz soit passez que il soit fors d' avoerie . 
À la quarte raisun que li deiens et li chapitres dient que , quant li argenz de la vandue fut presantez , que li deiens et li chapitres responderent que il n' estoient pas tenu de recevoir l' argent par raisun de rachat , quar il avoient loé la vandue et fiancie , et letres an avoient et lour offrerent à - mostrer , et s' offrerent sor ces choses li deiens et li chapitres de faire droit et de recevoir l' argent , se droiz disoit que il le deussient recevoir ; et par ces raisuns dient li deiens et li chapitres que li - devant - dit frere ne doient pas avoir les fruz , respondent li dui frere que il ne refuserent onques droit à oïr ne droit à - panre , et por ce ne doivent il avoir nul domaige ; ainz lor sanble que , quant il ne receurent l' argent et mirent lour heritaige an barre , que il furent defailant de droit oïr et de droit faire . 
Et por ce dient il que li fruit doient estre lour , et prest sunt d' oïr droit sor ces choses . 
À la quinte raisun que li deiens et li chapitres dient , que il leurent les letres devant les dous freres , et li frere s' an - departirent , respondent li dui frere que ce ne lour doit pas grever , quar les letres firent il lire devant aus por savoir plus certeinnemant quel droit il avoient es choses ; et se il oïrent les letres , ne quitarent il pas lour droit ; ancor demandent il bien c' un lour lise et c' un lour an baut lou tancrit ; et les choses desus dites , au aucunne qui lour sofise , s' ofrent il à prover par devant l' avesque ou sun comandemant , saus toz droiz de croitre et de oster . 
À ce que li dui frere mes sire Guillaumes et mes sire Estienes de Trichastel dient que la vandue et li armonne furent faites ansanble , et por ce ne vuelent pas qu' il vaile , respondent li deiens et li chapitres qu' il ne requenoissent pas qu' ansinc soit ; et s' il estoit prové par avanture , respondent il que bien paürent faire li sires de Trichastel et mes sire Hugues , ses freres , tel armonne à lour mere eglise ; à ce qu' il dient que l' armonne ne fust pas faite se la vandue ne fust faite , respondent li deiens et li chapitres qu' il ne croient pas que l' armonne ne fust faite sanz la vandue , quar li sires de Trichastel estoit crossiez et aparoiliez de sun pelerinaige faire , et por ce est il bien sanblanz ; et se ce iere chose que l' armonne fust faite avoc la vandue , droiz ne raisuns ne bone constume ne bons usaiges ne deveent pas qu' il ne puisse valoir . 
À ce qu' il dient qu' il n' estoient pas à aaige quant il loeret et jurerent , respondent li deiens et li chapitres qu' il croient que li dit frere estoient an tans et an estat qu' il pooient jurier et consentir et lour anloier par sairemant ; et dient ancor que li avoerie n' ampooiche pas que sairemanz faiz an avoerie ne doige valoir , moismemant quant li sairemanz est faiz par lou consantemant et par l' autorité de l' avouer . 
À ce que li - dit frere dient qu' il offrerent l' argent deanz l' an de la vandue , et se il deanz l' an de la vandue nou presanterent , que ce ne lour doit pas grever , cum il fussient an avoerie au tans de la vandue , et l' argent presanterent ançois que li anz fust passez qu' il furent fuer d' avoerie , respondent li deiens et li chapitres qu' il ne croient pas qu' il soit ansinc ; et respondu aun à ce par les raisuns devant ; et dient que , s' il offrerent , que lour offre n' estoit pas à recevoir por ce qu' il avoient loee la vandue et fiancie à tenir et qu' il ne vanroent ancontre . 
À ce qu' il dient que li constume dou leu ou la dime siet est tex que li plus prucheins oirs puet venir à rachat de l' eritaige deanz l' an et lou jour de la vandue , dient il qu' il n' est pas costume ne usaiges an l' esvaichié de Leingres que parant puissent racheter tel heritaige comme est dimes de eglise qui lou puisse tenir ne doige . 
À lour quarte response quant est des fruz , où il dient qu' il sunt adés au aparoilié d' oïr droit , dient li deiens et li chapitres qu' il ne furent onques defailant d' oïr droit , ne ancor ne sunt ; et dois lors qu - i[l] s' an offrerent , il ne fut onques - puis nuns qui riens lor an - demandast jusque or ; et il n' apartient pas à - celui qui est tenanz de la chose ou autres claimme droit qu' il quiere qui droit die à lui et à autrui de la chose qu' il tient , mas à celui qui demande ; et por ce dient li deiens et li chapitres qu' il n' est pas defaili an aus mas es dous freres . 
À ce qu' il dient qu' il oïrent les letres por oïr plus certeinnemant que droit il avoent , et qu' il ne quitarent pas por ce lour droit , dient li deiens et li chapitres qu' il sanble bien que li frere n' aüssient point de droit an la chose , quant il s' an - departirent ansinc et onque - puis ne demanderent riens jusque orandroit ; et dient qu' il lour feront volantiers lou trancrit des letres an leu et an tans ; et s' offrent li deiens et li chapitres à prover ces choses ou ce qui lour soffera , sauf ce qu' il i - puissent mestre et oster . 
Et dient ancor li deiens et li chapitres que se li dit frere Guillaumes et Estienes estoient an avoerie au tans qu - i[l] offrerent les deniers dou rachat , la quel chose li deiens et li chapitres s' offrent bien à prover se mestiers est , li offre qu' il firent ne valut sanz lou consantemant et l' autorité de celui an cui avoerie il estoient , et que li deiens et li chapitres ne deurent pas recevoir les deniers an tel point . 
À ce que li deiens et li chapitres dient que cil qui tient la chose ne doit pas querir que on li die droit de ce qu' il tient , mas cil qui la chose demande , respondent li frere qu' il est us et constume an l' esveschié de Laingres , moismemant ou leu où la devant - dite dime siet , que cil qui vuet racheter doit presanter l' argent de tant com la - vandue monte à celui qui a acheté dedanz l' an et lou jour que la vandue est faite , ou au plus tart avant que li anz soit passez qu' il est issuz fors d' avoerie , s' ansinc est que cil qui vuet racheter estoit an avoerie au tans que la - vandue est faite ; et se cil qui achatent refusent lou nombre de l' argent que li oirs presante dedanz l' an et le jour de la - vandue , ou il refusent l' offre de l' argent que li oirs presente ainçois que li anz soit passez que li oirs qui presante soit fors d' avoerie , li achaterres qui ce refuse fait tort à celui qui a presanté , selunc les us et les constumes dou devant - dit leu et de plusours autres leus de l' aveschié de Loingres ; et il est us et constume de l' aveschié de Loingres que cil qui tient à tort ce qu - i tient doit randre toz les frutaiges ou la valour des fruz à l' oir qui a presanté les deniers de rachat an tans qu' il pot racheter et dut selunc les diz us et les constumes de l' aveschié de Loingres ; et por ce que li deiens et li chapitres ne - reçurent l' argent dou rachat que li frere presanterent au - tans que lour presantemanz pot valoir et dut selunc les us et les constumes dou - dit leu où la dime siet et selunc les us et les constumes de plusors autres leus de l' aveschié de Loingres , vuelent avoir li frere toz les frutaiges dou dime dois lou presantemant dou rachat an çai , se droiz l' esgarde . 
Et setot deussient querir li frere qui - droit lou deist , respondent li frere qu' il ont atandu , sauf lour droit comme efforcié , la merci dou chapitre jusque or ; et adés , par plusors foiz ont priié et fait priier au deien et au chapitre que lour deme lor randessient ; et por ce que debonaireté ne merci n' i ont trové , demandent li frere cel deme et les isues dont li deiens et li chapitres lor ont fait tort dois lou presantemant an - ça par l' esvesque de Laingres . 
À la response que li deiens et li chapitres dient contre les freres , ce est à - savoir que li deiens et li chapitres proverunt que li dit frere estoient an avoerie au - tans que li offre fut faite , respondent li frere que il tienent ce por prové , quar il dient bien qu' il estoient an avoerie ; et dient que adont il n' avoient pas l' aaige que il - en - deussient issir . 
À - ce que li deiens et li chapitres dient que li frere ne pooient faire offre qui lour deust valoir san lour avoer , respondent li frere que il ne cuident pas que ce lour doie grever que lor avoiers n' i fu , s' ansinc fu que li diz avoiers n' i fu , quar il ne cuident pas que ce soit constume que cil qui sunt an avoerie ne puissent raanbre lour - heritaige sanz lour avoer ; et se il estoit constume , se se voudroient li frere escuser , por ce que lour avoex estoit an tel leu que il ne lou pooient avoir à cest besoing ne an autre comme celui qui estoit ou servise Nostre Soingnour outre mer , ne ne pouoient estre certein de sa - venue ; et cil an cui garde il remedrent , ce sunt lour ami , lour firent presanter lour deniers dou rachat , se n' i vuelent panre nul domaige se droiz ne l' esgarde . 
Et sor totes ces choses devant - dites , nos , Othes , deiens , et li chapitres de Laingres d' une part , et nos , Guillaumes et Estienes d' autre , nos outroiuns à jugier et oïr droit à faire et à tenir par l' avesque de Loingres selunc les us et les constumes de l' aveschié de Loingres , sanz riens ajoster ne oster des raisuns devant dites d' une part ne d' autre . 
Et prometuns , nos , Othes , deiens , et li chapitres de Loingres , sor poinne de çant mars , des quex nos somes et volons estre tenu à Guillaume et à Estiene ou à - lour commandemant , et nos , Guillaumes et Estiene , frere , prometons ansinc sor poinne de cent mars , des quex nos somes et volons estre tenu an la mein au chapitre ou à lour commandemant et des quex nos avons mis ploiges et metommes Jehan , soingnour de Trichastel , nostre frere , de tenir et de garder lou droit mon soingnour l' avesque . 
Et nos outroiuns et offrons , nos , deiens et chapitres devant - dit , à prover ce que mestiers nos sera des choses devant - dites an noz raisuns ; et nos ansinc , Guillaumes et Estienes , nos otroiuns et offruns à prover ce que mestiers nos sera des choses devant - dites an noz raisuns selunc les us et les constumes de - l' aveschié de Loingres . 
Et volons , nos , deiens et chapitres de Loingres , d' une part , et nos , Guillaumes et Estienes , d' autre , que , se mes sire l' avesques devant - diz sor totes ces choses devant - dites n' avoit son droit dit et jugié et defeni dedanz Pasques , que , dois anqui an avant , an totes ces choses il n' ait pooir , se n' est par l' acort et le consantemant des parties . 
Et por ce que ces choses soient fermes et estaubles , nos , deiens et li chapitres de Loingres , avons mis nostre sael an ces choses , et nos , Guillaumes et Estienes , frere , avons preié et requis Jehan , nostre frere , soingnour de Trichastel , à - metre son sael an ces choses . 
Ce fu fait an l' an de - l' Incarnatiun Nostre [S]oingnour mil .CC. 
cinquante et sat , ou mois de decenbre . 
ChHM177 En non dou Pere et dou Fil et dou Saint Esperit , amen . 
Je , Jehans , sires de Jainvile et seneschauz de Champaigne , et je , Aalis , dame de Jainvile , faisons savoir à - touz ke , cum descorde fust entre l' abbey et lou convent de Saint Ourbain d' une part , et nous d' autre , sus plusours entrepresures que nous requereiens enver aus et il enver nous , à - la - parfin , par lou conseil de bounes genz , fu acordey entre nous en - teil maniere que nous oitroiereiens et consentireiens , et asseurames que nous gardereiens et tenreiens fermemant à - touz jours mais ce que mes sires Guerris , cuireiz de Saint Disier , et mes sires Thieris Damele chevaliers , arbitre esleu et nonmey pour l' une partie et pour l' autre , diroient et ordeneroient sus touz les descors que nouz aveiens ou poueiens avoir , ça en - arriers jusqu' au jour que ces lettres furent faites , li un enver les autres . 
Et li dui arbitre desus dit , en non de Deu et par le conseil de bounes gens , ont ordeney en - teil maniere : Nous , Guerris , cureis de Saint Desier , et Thieris Damele chevaliers , faisons savoir à - touz que , cum descorde fust entre l' abbei et lou convent de Saint Ourbain d' une part , et Jehan , seignour de Jainvile et seneschau de Champaigne , d' autre , sus pluisours entrepresuires que l' une partie requeroit enver l' autre , à - la - parfin , par lou conseil de bounes gens , fu ordenei entre les dues parties en - teil meniere que les deus parties s' oitroierent et se consentirent , einsi qu' i fu asseurei de l' une partie et de l' autre , qu' i tenroient et garderoient fermemant à - touz jours mais ce que nous , dui arbitre esleu par lou consentement de parties diriens et ordeneriens sus touz les descors que les devant dites parties avoient l' une enver l' autre , ou pouoient avoir , ça en arrier jusqu' au jour que ces presentes lettres furent faites . 
Et nous , en non de Deu , dou conseil de bounes gens , avons ordenei et ordenons en teil meniere que mes sires de Jainvile otroie , conferme et apprueve , et de ce fait ses lettres , que li sires de Jainvile ne sui oir ne puent ne ne - doient reclamer ne par - droit ne par coustume nul charroi enver l' iglise , ne en - la - terre ne enz houmes Saint Ourbain ; ne li sires de Jainvile ne sui hoir ne puent ne ne doient panre honme ne fame de la - terre Saint Ourbain , se par l' abbei non , se pris n' estoit à - present fourfait . 
Et encor est ordeney que li sires de Jainvile ne sui hoir ne sui sergent ne puent ne ne - doient panre en la terre Saint Ourbain , ne en l' iglise , ne en houmes de la - terre Saint Ourbain ne en - lour choses , tailles ne rueves ne demandes ne exactions , ne par force ne par - droit ne par coustume . 
Et est à - savoir que l' abbes de - Saint Ourbain doit à prevost de Jainvile , pour lou seignour de Jainvile , à - chascune des deus foires saint Ourbain , cinc souz ; et de Parfonde Fontainne , le jour de Noeil , douze deniers ; et de Maisieres , douze deniers ce jour meismes . 
Aprés , li chien ne li veneour lou seignour de Jainvile ne à - ses hoirs , qui ont lou giste une foye l' an en aucunes viles ou li dis abbes et li convens ont part , li honme Saint Ourbain n' en doient paier mais que ce qu' a aus en afferra selonc ce qu' il sont en - la - vile ; et lou doient lever raignablement li veneour et sens outrage ; et se il fasoient point d' outrage , li sires de Jainvile lou paieroit ; ne n' ont point de disneie en - la - vile l' endemain . 
Aprés , est ordenei que li honme de la - terre Saint Ourbain ne doient aler , ne par - droit ne par coustume , faire lou hourdement à Jainvile , ne ne les en doit on constraindre , ne ne puet ; ne li sires de Jainvile ne sui hoir ne puent ne ne doient retenir nus des honmes de l' iglise Saint Ourbain , et si ne - puent ne ne doient panre nule chose de l' iglise ne de la - terre ne des houmes Saint Ourbain , se par la volantey de l' abbei de Saint Ourbain non . 
Aprés , li houme de la - terre Saint Ourbain qui sont en la - garde lou seignour de Jainvile ne doient point de paiage en - la - terre lou seignour devant dit . 
Et l' abbes et li convens de Saint Ourbain doient et puent panre , pour la teulerie de Sonbru refaire , marrenier et maintenir , ce que mestier sera en - grant bois de Maaston de la la - Voie Nuisant , fors que ou - deffois de La - Nuevevile et ou - deffois darriers lou chastel . 
Et li deffois de la - Nueve Vile desus dis dure dès la - voie qui vat des lou Val de la - Roche jusqu' à la Nuevevile , et dès la - voie qui va de La Nueve - Vile jusqu' à la - voie Saugnaire , laquez voie Saugnaire va des les Barbarans jusqu' à Chermes la - Grant ; et duire li dis deffois dès lou Val de la Roche par la - voie qui va à Brachei jusqu' à la voie Saugnaire ; et dedans ces voies est li deffois de la - Nuevevile . 
Et li deffois derriers lou chastel duire de darriers lou chastel de Jainvile ensi com il se - pourseut entre lou Vau Raou et lou Vau de Wassey jusqu' à lou Vau Joffroi ; et entre ces trois valeies et lou chastel est li deffois darriers lou chastel . 
Et doient et pueent panre lou venteis et les remasons en ce meesmes bois pour afouer la teulerie devant dite , et lou bois bateis tout à - taille , là où cil de la vile de Saint Ourbain ont lour ysouaire . 
Aprés , se li abbes de Saint Ourbain et li convens prangnent les desmes es essars qui seront fait en Maaston , li sires de Jainvile ne sui hoir ne lour en puent aler à - l' encontre , ne ne doient . 
Et volons ancor et ordenons que li dis abbes et li convens de Saint Ourbain aient pour lou cors de l' abbeye , pour les edefices et pour toutes les officines qui sont et seront ou clos de la - dite abbeye , et pour les fours et pour les pressours de la vile , pour les molins et pour les escluses de Watrignevile , pour l' aisemant des molins et des ventaus des dis molins et pour lou pont tant con li molin et li ventaul pour - praignent , et pour la chapele et pour ses edefices , et pour lou pont qui est sus Marne davent la chapele , pour la maison de Bleecourt , pour la maison de Nonmecort , pour la bergerie asonc la - vile de Saint Ourbain , et pour toutes lour aaisances de touz lour edefices que il ont ou porroient avoir en l' abeye et en la - vile de Saint Ourbain et en davent dis leus , aient lour ysouaires par toute Maaston , fors que en deffois de La Nuevevile et en - deffois darriers lou chastel , qui sont desus devisei . 
Et volons ancor et ordenons que li houme de la vile Saint Ourbain aient lour usages à - toutez lour aaisances ou bois batteis de Maaston par devers Sonbru jusqu' à la Voie Nuisant ; et li four de la vile Saint Ourbain qui sont fors dou clos de l' abbeye ne puent user pour affouer fors que en bois batteis , la où li honme de la vile usent . 
Et est à - savoir que li sergent lou seignour de Jainvile et li forestier puent panre et gagier les gens de l' iglise Saint Ourbain , s' i les truevent es deus deffois devant dis , et en - seroient creu as us et a - coustumes dou païs ; et se aucuns de sergenz jureis voloit dire contre les gens de l' iglise Saint Ourbain que il eussent menei ou fait mener buche ne marrien dou bois de Maaston en autre leu que en leus qu - i y - ont lour ysouaires , ansi com il est devant dit , il n' en seroit mie creu se il n' avoit tesmoignage avec lui qui l' eust veu deschargier . 
Ancor est à - savoir que l' iglise de Saint Ourbain ne les apartenances ne doient panre en la - forest de Maaston point de chaine ne de perier ne de poumier pour ardoir , se remason ne sont , et se il vuelent fou pour airdoir , il convient que il lou prangnent tout à - taille et à - aire , gros et graille , einsi com il vient , se ne sont li remason des marriens que mestier lour averont ; et pour faire toutes lour autres usines et aaisances es leus devant - dis , il puent panre toutes menieres de bois en Maaston , et remasons ausi , fors que es deus deffois desus dis . 
Et volons encor et ordenons que li prioleis de Saint Ame ait son ysouaire en - toute Maaston , fors que es deus deffois devant dis , pour ces molins de Saint Ame , pour ces folons , pour ces escluses et pour les pons qui i - sont ; et ou Waut de Moutier sus Saut , qui est mon seignour de Jainvile , ausi pour les molins , pour les folons , pour les escluses et pour les pons de Sainte Ame . 
Et se li cors de l' abaye Saint Ourbain usoient au plus pres d' aus en une partie dou bois , ou il laissassent à - user par tout , ne perderoient il mie pour ce lour ysouaires devant dis . 
Et se on - pregnoit à - tort les charretes de l' abbaye Saint Ourbain ou bois de Maaston , li sires de Jainvile seroit tenus à - lour desdamagier . 
Et ordenons encor que les chartres de Saint Ourbain demorent en auteil pooir com eles estoient au jour que nous preimes la mise sor nous , fors les articles qui sont nonmei en - ceste lettre . 
Et toute ceste ordenance davent dite li sires de Jainvile conferme par sa lettre , et la promet par son sairement à - garder , et en oblige lui et ses hoirs , ses biens et les biens de ses hoirs , et la fera otroier à - saeler , à - jurer et à - garder à - sa femme et à - ses anfans . 
Et pour ceste chose meismes se doit il sousmetre especiaument en la juridiction de l' esveke de Chaalons et de l' esveke de Toul , que il , s' i defailloit en aucunes de ces choses ou en toutes , que il lou puissent escoumenieir et sa terre mettre en - entredit , et agrever aprés selonc ce que drois aporteroit . 
Et volons ancor et ordenons que li devant dis sires de Jainvile s' oblige à - ce , lui et ses hoirs , par son sairemant , que quiquionques sera d' or en avant sires de Jainvile doie renouveler et confermer dedans lou premier an ceste ordenance . 
Et ordenons encor que li abbes ne ses commandemans ne puient ne ne doient mener ne faire mener lou bois de Maaston ne dou Waut fors que leus desus dis qu' i[l] i - ont lour ysouaires . 
Et toutes ces convenances doient li abbes qui or est , et cil qui aprés lui venront , jurer et faire jurer aus prious de Saint Ame et à - lour commandemans qui useront en - la - forest ; et li sires de Jainvile lour doit jurer et faire jurer à - son provost et à ces forestiers . 
En tesmoignage de la quel chose , nos avons saaleies ces lettres de nos saés . 
Ce fu fait à Saint Desier , en l' an de grace mil dou cens et sexante - quatre ans , ou - mois de jullet . 
Et nous , Jehans et Aalis devant dit , loons et ottroions , confermons et aprovons toutes ces choses desus dites et diviseies , et les avons promises et prometons à - tenir et à - garder fermemant et leiament , et ce avons nous jurei sour sains et fait jurer nostre prevost et à - nos fourestiers de Jainvile ; et li seignour qui tenront Jainvile et li prevost et li forestier , ainsi com il venront li uns aprés les autres , feront cest sairemant aus abbeis dedans l' an , einsi com il venront li uns aprés l' autre à - Saint Ourbain . 
Et je , Joffrois et je , Jehans , fil au seignour de Jainvile , avons jureies ces choses à - tenir et à - garder fermemant ; et pour ce que nous n' aviens nus seaus , je , Joffrois , i ai fait mettre lou seel l' abbey d' Escurei , et je , Jehans , i ai fait mettre lou seel lou deyen de Saint Lorent de Jainvile . 
Et je , Jehans , sires de Jainvile et seneschaus de Champaigne , et je , Aalis , dame de Jainvile , et nous , Joffrois et Jehans desus nonmei , por ceste chose miaus garder et tenir , nous sonmes nous sousmis pour nous et por nos hoirs en la juridition de l' esvesque de Chaalons et de l' esvesque de Toul , que , ce nous defailliens ou aleyens encontre de ces choses devant dites , de partie ou de tout , que il nous puissent escoumenier et nostre terre mettre en entredit , et agrever aprés selonc ce que drois aporteroit . 
Et je , Jehans , sires de Jainvile et seneschaus de Champaigne , et je , Aalis , dame de Jainvile , avons mis nos saés en ces presentes lettres avec les seaus des dous arbritres et avec les seaus de l' abbei d' Escurei et dou deyen de Saint Lorant de Jainvile , que li dis Joffrois et Jehans y - ont fait mettre par nostre volentei . 
Ce fu fait en l' an de grace mil dou cens et sexante quatre ans , ou mois de jullet devant dit . 
ChHM237 En nom dou Peire et dou Fil et dou Saint Esperit , amen . 
Je , Renauz de Bar chevaliers , freires à Thyebaut , conte de Bar , faz cognuissant à touz ceus qui ces letres verront ou oirront que je ai fondee et edifiee , en l' onor de Deu omnipotent et de sa gloriouse meire et de touz sains et de toutes saintes , la Maison Deu de Brauz , qui siet en ma terre , dedanz le finaige d' Anserville , ma ville , qui est de la dyocese de Chaalons , por la remission de mes pechiez et la sauvetei de m' arme et por la remission des pechiez à mes ancessors et la sauvetei de lor armes . 
Et j' ai donei por la sostenance des pouvres trespassans hostelez laanz et des pouvres gisans laanz malaides toutes mes vignes d' Anserville , des quels vignes li une siet des la Val Bernart jusque à Macherommeis et une autre vigne qui fu Guillaume le Texerant , qui siet en la Perriere , et une autre vigne qui siet au chiés de la Perriere , en Fraitiz Marguerite . 
Et j' ai donei à touz jors mes furs d' Anserville qui sont bannal , ne autre fur ne poent estre fait à Anserville ne en finaige d' Anserville qui ne soient à la dite Maison Deu de Brauz , et doivent panre busche li freire de celle dite maison por affouer les diz furs en bapteiz d' Anserville . 
Et ai donei à celle dite maison trois charruaiges de terre araible qui sieent en la fin d' Anserville , des quels je ai acquestei les dous , et li tiers est de mon demainne ; se sieent li dui charruaige que je ai acquestei davant et entor celle dite Maison Deu de Brauz , entre Chamoillei et la Crote , et li tiers qui est de mon demoinne siet entre Betaincort et Chancenay et Anserville , dedanz le finaige d' Anserville ; et ont pris à grei li freire de celle dite Maison Deu de Brauz ces diz trois charruaiges ensi com il lor furent livrei au jor que ces letres furent faites . 
Et tout ce de preiz que je avoie en finaige d' Anserville , ce est à savoir jusque à six fauchies qui sieent entre la riviere de Marne et les vignes d' Anserville et entre la davant dite Maison Deu de Brauz et la Crote , et vuel et otroi que li freire de la dite Maison Deu de Brauz puissent acquester avec ces dites six fauchies de preiz jusque à vint fauchies de preiz qui ne me devroient point de rante . 
Et j' ai donei tout mon bois que on dit Forest , qui siet entre Anserville et la riviere de Marne , et qui est joins au bois de Saint Disier . 
Et ai donei à la davant - dite Maison Deu ma chapele qui est dedanz mon manoir d' Anserville , et la doivent li freire preste de la dite Maison Deu deservir et chanter par trois jors en la semainne , et quant sires ou dame de la ville sera au lou , il i - doivent chanter chascun jor . 
Et ai donei à la dite Maison Deu de Brauz , à Aunoy , ma ville , une grange et ce de terre araible que je avoie en finaige de celle ville d' Aunoy au jor que ces letres furent faites ; et vuel et otroi que li freire de celle dite Maison Deu puissent tant acquester en finaige de celle dite ville de terre araible que il i - aient dous charruaiges de terre , chascun charruaige de six vinz jornels de terre . 
Et j' ai donei une fauchie de prei qui siet en finaige de Levynecort sus la riviere de Sauz , delez le mostier de Syainne ; et vuel et otroi que li freire de la dite Maison Deu puissent acquester en finaige d' Aunoy avec celui prei jusque à vint fauchies de preiz qui rente ne me devroient . 
Et ai donei à la davant - dite Maison Deu touz les furs et les terraiges de celle dite ville d' Aunoy , et doivent panre busche li freire de la dite Maison Deu de Brauz por affouer les furs d' Aunoy en bapteiz d' Aunoy , ne autre fur ne poent estre fait à Aunoy ne ou finaige d' Aunoy qui ne soient à la dite Maison Deu de Brauz ; et de ces furs et de ces terraiges d' Aunoy davant - diz doivent li freire de la Maison Deu de Brauz rendre chascun an au chapitre de Saint Esteinne de Toul vint et cinc meues de bles au mui de Bar le Duc , la moitié waim et l' autre moitié aveinne , les quels vint et cinc meues de bles li cuens Thyebauz de Bar , mes aious , lor dona en aumosne . 
Et ai donei à la dite Maison Deu de Brauz dix arpans de bois en finaige d' Aunoy por l' affouaige de la davant - dite grange d' Aunoy , li quels bois siet davant celle dite grange en mon bois que on dit le Bois dou Chasne . 
Et en ces bois que donei lor ai à Anserville et à Aunoy poent il metre lor forestiers avec les miens , en chascun de ces lous un forestier , et doivent panre la moitié des emmendes des forfaiz qui seroient fait en lor bois desus diz , et je ou mi heir l' autre moitié . 
Et vuel et otroi que la Maisons Deu de Brauz et tuit li membre de celle dite maison aient lors pasturaiges por lor bestes grosses et menues par toute ma terre , saus les tailleiz des bois qui n' aient passé cinc ans , en teil meniere que la Maisons Deu de Brauz i - avra pasturaige jusques à mil berbis et jusques à quarante vaches , et por touz les bués qui laboreront les terres araibles , et por dix chevaus pasturaubles , et por karante pors pasturaubles ; et quant il avra paisson en mes bois , il i - poent envoier vint de lor pors por engraissier tant com la paissons durra ; et la grange davant - dite d' Aunoy avra pasturaige par toute ma terre por autretant de bestes com la dite Maisons Deu de Brauz . 
Et vuel et otroi que la dite Maisons Deu de Brauz ait son mugnaige à touz jors mais franc en mon molin d' Anserville , et en autre molin se je l' avoie ou mi successor , aprés ce que li bles seroit moluz que li freire de la dite maison ou lor comandemenz troveroient en la tremue ; et poent avoir li freire de celle dite Maison Deu de Brauz touz jors mais pressor franc en lor dite Maison Deu de Brauz por pressorer les vins de lor creuz . 
Et ai donei à la dite Maison Deu de Brauz , à Anserville et à Aunoy , à chascune de ces villes un home cengle soufisant por panre garde as besoingnes de la dite Maison ; et ces homes cengles doi je et mi heir tenir en piez touz jors mais à la dite Maison ; et seront cil home franc envers moi et envers mes heirs et mes successors de toutes choses tant com il seront ou servise de la dite Maison , mais aprés la mort de ces homes que on avroit assenei à la dite Maison Deu por servir , li freire de la dite Maison ne poent riens demander ne reclamer en anfans ne en femes qui en - demorroient . 
Et toutes ces choses desus dites ai je donees perpetuelment à touz jors mais et franchement de toutes choses à la davant dite Maison Deu de Brauz por moi et por mes heirs et por mes successors , sainz nul rapel . 
Et celle Maison Deu de Brauz davant nommee retien je en ma garde et en la garde de mes heirs qui seroient signor d' Anserville ; et devons metre et oster , je et mi heir , toutes les foiees que bon nos sembleroit por le profit de la Maison Deu de Brauz , maitre , ne ne poent li maitres ne li freire de la dite Maison Deu de Brauz recevoir ne aprovender persone en la dite Maison Deu se par moi non ou par mes heirs , signors d' Anserville , se ce n' estoit por necessité et por defaute de persones en la dite Maison Deu de Brauz , por deservir au lou et as offices de la Maison . 
Et toutes ces choses desus nommees ai je donei en entantiom de ce que li fruit et les issues en soient despandu en l' ospitaletei et en la charitei de la dite Maison Deu , sainz faire de ces choses nus aquez arrés ces qui sont davant nommei , ne ne vuel que il en puissent faire nus autres aquez , mais metre purement les fruiz et les issues en l' ospitaletei et en la charitei de la dite Maison Deu de Brauz . 
Et vuel et otroi , se je n' avoie heir de mon cors , que la davant - dite Maisons Deu de Brauz soit en la garde le conte de Bar , quicumques en soit cuens , sainz metre fors de sa main . 
En tesmoingnaige de la quel chose , je ai requis à mon signor et mon chier freire Thyebaut , conte de Bar , de cui fiés ces choses desus dites muevent , que' il meist son seel en ces presantes letres avec le mien . 
Et je , li diz Thiebauz , cuens de Bar , qui lou et creant toutes ces choses desus dites come sires de cui fiés toutes ces choses muevent , ai mis mon seel en ces presantes letres , à la requeste dou davant - dit Renaut , mon freire , en tesmoignaige de veritei . 
Ce fu fait et donei en l' an de l' Incarnation Nostre Signor quant li miliaires courroit par mil dou - cenz et sexante wit ans , ou mois de fevrier . 
ChHM273 À toz ces qui verront et orront ces presentes lettres , je , Philippes , sires de Chauviré , salut en Notre Signor . 
Saichent tuit cil qui sunt et qui seront que , cum je et mui hoyr fussiens tenu à paiier et à baillier chacun an à toz jorz mais à l' abbé et au couvent de Biau Lui , de l' ordre de Citeaus , de l' eveschié de Lengres , ou à lor coumandement , troys muis et demei de blé , par metié frement et avone , à la mesure de Chauviré , et un mui de froment à la mesure de Grenant , en mes dimes de Chauviré et de Grenant , por raison des aumornes que mes peres lor fit por lui et por Guiot , mon frere , et por rayson de l' aumorne que je lor hai faite , assise à Grenant , les quex aumornes je lo et outroi et confermoi , je , en eschange et en permutation des dites aumornes , par le lox et par le consentement Marguerite , ma fenme , baylloi , doen et assié es davant diz abbé et au couvent la moitié entierement de totes les tierces et de toz les dimes gros et menuz que j' ai à Buxeres et en tot le finayge et es pootez de la dite vile , et que je i - pourroie ou devroie avoir dès or en avant de toz ces qui eissarteront ou gaainneront en la pooté et ou finayge et en la dite vile de Buxeres , de queque vile ou de queque lui que li cultivaor soient , sauf ce que , es tierces et es dimes que je ou mui hoir aquirrons dès or en avant en la dite pooté , li diz abbes et li couvenz n' i penrront neant ; et vuel et outroy qu' il puisset traire freinchement la dite moitié et recivoir le compe des gaannaors ou amoesener à un de mes honmes de Buxeres ; et quant li diz abbes et li convenz trairont ou feront traire la davant dite motyé , je et mui hoir lor devons prester mayson suffisant en la vile de Buxeres por le traire . 
Aprés , cum li davant diz abbes et li couvenz aient et doient avoir la vene pasture por totes menieres de biautes , grosses et menues , en tote la pooté de Buxeres , par le damaige rendant , senz encuson et senz paiier amende , je doen et vuel et outroi , par le lox et par le conssentement de la dite Marguerite , ma fenme , que li bergier , li pastor et li convers à l' abbé et au couvent aient à - toz jorz mais lor usaige en toz les bois de la dite pooté et en totes menieres de bois , por pargues et por borde faire suffisant por lor pators et por lor biautes , et por ardoir , et por totes autres aiisances des pastors et des biautes qui seront ou dit lui , fors le boç de Val Morigné où il ne penrront mes - que le boç gesant tant cum je et mui hoir le tienrrons en banc , et quant il - sera desbanniz , il - i - pourront user cum es autres . 
Et totes ces choses davant dites promot je , por moi et por mes hoirs , à - tenir et à - garder en - bone foi , et que je nen irai encontre par moi ne par autru , ne sufferrai qu' autres i voise . 
Et promot par ma foi fiancie es diz abbé et au couvent porter garantie de totes ces choses davant dites , en jugement et fors jugement , vers totes genz , et espicialment contre le signor dou fié . 
Et s' il avenoit que li sires dou fié troblest ou travaillest les diz abbé et le couvent suis la dite moitié des tierces et des dimes , ou qu' il la sasissest , je et mui hoir qui tenrront Chauviré sumes tenu dou delivrer et de faire quiter à l' abbé et au couvent desuis nommez , dedanz dous mois aprés la requate l' abbé , la moitié desuis dite ; et se je ou li dit hoir ne poviens ce faire , je vuel et outroi que li abbes et li couvenz preignent quitement et frainchement les davant dites aumornes es diz dimes de Chauviré et de Grenant , et que je et mui hoir lor soiins tenu de paiier les dites aumornes es diz dimes , et de rendre les damaiges et les despens que li diz abbes et li couvenz feroient ou avroient aprés les davant diz dous mois por enchié de ces choses , se je ou mui hoir ne lor poiens garantir ; des quex damaiges et despens l' abbes de Biau Lui seroit craüz par son sairement , senz autre pruove . 
Et coument que la chose aille , les davant dites patures et li usaige des bos , si cum il sunt desuis devisé , doivent demorer parmaignablement à - l' abbé et au couvent desuis nonmez . 
Et me deviés de la dite moitié des tierces et des dimes , et les diz abbé et le couvent en reviés par ces lettres . 
Et renonçois en ce fait à tote aiide de canon et de lois , à tot estaublissement , à tote cotume , à tot privilige et à tote grace et à tote autre raison qui me pourroit aiidier por venir encontre ces choses et es diz abbé et au couvent nuere . 
En tesmoignaige des quex choses , je hai mis mon seel en ces presantes lettres avo le seel le religious honme l' abbé de Faverné que g' i hai prié à motre . 
Et je , davant dite Marguerite , qui totes ces choses lo et outroi et promot par ma foi fiancie qui nen - irai encontre por raison de douaire ne por autre raison , quex qu' ale soit , por ce que je n' ai propre seel , hai prié le davant dit religious honme qu' il mote por moi son seel en ces presantes lettres . 
Et nos , freres Caules , davant diz abbes de Faverné , à la priere et à - la requate dou davant dit signor de Chauviré et de dame Marguerite , sa fenme , avons mis notre seel en ces presantes lettres , en tesmoignaige de totes les choses desuis dites . 
Ce fui fait en l' an de grace .MCC. 
et . 
LXX .//, ou mois d' avri . 
ChHM275 In nomine Patris et Filii et Spiritus Sancti , amen . 
Je , Guillaumes de Mavoillé chevaliers , de Vaudrimont , et ma dame Luque , ma feme , por lou salut et por lou profit de nos ames , laissons et otroions an prope santé et an bone volanté : Premieremant , as freres dou Val des Escoliers , . 
ii . 
moiteons de fromant perpetuemant por nos anniversaires , à randre le jor de la - Seint Remi , les quex Richarz ou si oir sunt tenu à randre à ce davan dit jor ; et sunt assignei sus la vigne dou valot de Barbeinval , qui est selonc la vigne Sebilote , et sus la terre qui est desoz , et sus les aubres et sus la terre darriers Chasnoi , c' on dit l' Essart Bernart , et sus l' ancinge darriers Chasnoi , delez Liebodel . 
Et au freres dou Tanple , an Corgebuin , . 
iiii . 
meteons de fromant chacun an por no anniversaires à la Seint Remi , les quez Jehanz , li fiz Bertran , et Marie , sa feme , et lor oir sunt tenu à randre chacun an à - la Seint Remi ; et sunt assenei sus . 
i . 
piece de terre an Orseinval , delez Wgier , et sus lou pré qui part à Lorant , qu' il ont de mon seignor Guillaume , qui siet pres dou parier mon signor Joifroy , par deça , et sus un jornel c' on dit au Bruel , delez Vuillaume . 
Au curié de Vaudrimont , . 
iiii . 
meteons perpetuemant à la Seint Remi , les quex Bertranz ou si oir doient randre à ce dit jor ; et sunt assenei sus . 
iii . 
jornex de terre qu' il a an Barbeinval , selon mon signor Guillaume , et sus le val de Merival et sus son valot dou champ Coillart . 
Et . 
i . 
mui de vin por chanter messes tojorz , et si - l' asenons à panre an la vigne de Gruot . 
Et . 
iii . 
meteons de fromant , des quex Humbeloz li Rouiers ou si oir doit randre tojorz au - davan - dit terme sus son jornel à la Ruelle ; et Marguarite , la feme Jehan Raguin , . 
ii . 
meteons , ou si oir , sus terre qu ele a au - Marchex et sus son val desoz Deffois et sus sa terre desoz le costé de Chasnoy et sus sa cheneviere qui siet darriers la maison Marie l' Esgaree et sus sa vigne de Faillonval , qui fu cele Marie ; et Bertranz ou si oir demi meteon sus cest assenemant ; et des . 
iii . 
meteons et dou demi nos volons que il n' an doient c' une amande . 
As freres de Mormant , . 
iii . 
meteons chascun an à la Seint Remi ; s' an doit Lietoz randre deus meteons sus sa terre qui siet au Molinel , ou si oir , et sus sa terre qu' il a an la Loviere , et sus . 
i . 
jornel qu' il a an la Ruelle ; et Harioz li Peletiers , . 
i . 
meteon , et si oir , sus un jornel qu' il a à - la - Fontenelle , selon Parison , lou fil Liegenot . 
Aus freres de Biauroi lez Bar , . 
iiii . 
meteons à randre au davandit terme ; des quex Tiebaudés et si oir an doient randre un meteon sus un jornel darriers les jardins , delez la terre qui fu mon signor Anseri ; et Jobelés et si oir un meteon sus . 
i . 
jornel qu' il a an Rossel , selon la terre qui fu Pince Haste ; et Humbelés , li fiz Boillot , un moiteon sus . 
i . 
jornel qui siet an Betonval , selon la terre Humbelot le Rouier , et sus sa cheneviere qui siet delez la Jouenot , et sus sa plante qui part à Bleinchart , an Merival , et sus le quart d' une forrere qu' il a an Orseinval , qui part à mon signor Guillaume ; Vautier , li fiz Humbert , et si oir , un moiteon sus . 
i . 
jornel qui siet an Betonval , qui contorne sus la terre Lorant Commart . 
Au prious de Saixefonteinne , . 
vi . 
moiteons d' avoine sus tex parties com nos avons aus tierces de Saixefonteinne , à randre chacun an dedanz le Noel . 
Au prevoire de Marvoillé , . 
iii . 
s . 
de tornois chacun an à la Seint Remi sur quanque nos avons à Mavoillé . 
Au prevoire de Lonchamp et au [pre]voire de Malanville et au prevoire de Sirefonteinne , chascun . 
xii . 
d . 
chacun an à la Seint Remi ; si les panront à Arrenepont , au Baufle ou à ses oirs . 
Au prevoire d' Aissé , . 
xii . 
d . 
Au prevoire d' Orges , . 
xii . 
d . 
Et li prestes d' Aissé panra ses . 
xii . 
d . 
an nos censes de Vaudrimont . 
Au prevoire de Seint Martin , . 
xii . 
d . 
Et au prevoire d' Autreville , . 
xii . 
d . 
Au prevoire de Monterie , . 
xii . 
d .//, les quex deniers Humbelés et Bleincharz ou lor oir doient randre à la Seint Martin an yver sus un jornel qui siet an Betonval , delez la terre Martin , le fil Jaquot . 
Au prevoire de Gillancort , .xii. 
d .//; ses panra à - Vaudrimont , sus les oirs Humbelot le Fornier . 
À Clerevaus , . 
x . 
livres de tornois et ma robe et mon lit et mon palefroi et le harnois tel com je l' avrai au jor de mon decés . 
Et au malades de l' anfermerie , . 
xv . 
moiteons de fromant . 
Et au portier de leanz , . 
xv . 
moiteons de fromant por les povres trespassanz . 
Et aus filles de Bar , . 
iiii . 
moiteons de fromant . 
Et au covant de Seint Nicholas de Bar , . 
iiii . 
moiteons de fromant . 
Et au priolé de la Ferté , . 
iiii . 
moiteons de fromant perpetuemant . 
À l' uevre Nostre Dame de Chastelvilein , . 
vi . 
moiteons de fromant . 
Au freres de la Genevroie , . 
vi . 
moiteons de fromant . 
À l' ostel de Mormant , un setier de fromant et . 
i . 
lit por les povres , an - tel meniere que li liz de plume demorra à - l' ostel et les dras dou lit avec . 
Et aus freres de Seint Jasque de Langres , . 
ii . 
muis de vin . 
Et au prevoire de Vaudrimont , sexante s . 
por mon lais . 
Et por l' uevre dou mostier , . 
x . 
libres de tornois , se l' an fait l' autel seint Jaque et apparoille comme por chanter messe ; et se l' an ne le faisoit , il n' i avroit que . 
c . 
s . 
Et donons et otroions une lampe qui ardra davant l' autel seint Jaque à tojorz ; et se li autex n' estoit si tost faiz , elle ardroit davant Nostre Dame jusque li autex seroit faiz ; et quant l' an i chantera , on la merra davant seint Jaque ; et nos assenons ceste aumosne sus nostre champ de la Fontenelle . 
Et je , mes sire Guillaumes , vuel et otroi que , lou jor de ma seposture ou l' andemein , c' on doint à - mangier à . 
xx . 
prevoires , et au depart que chascuns ait . 
ii . 
s .//; et se il ne puent tuit chanter an ceste ville , que chacuns face mon servise an sa paroche ; et à . 
xx . 
clers , que diacres que sodiacres , chascun . 
xii . 
d .//, por lire sautiers por moi . 
Et se vuel et otroi que l' an doine à - mangier à . 
xx . 
mesiaux , et aprés mangier , chascun . 
xii . 
d .//; et s' il n' i - a tant de mesiaux , c' on preinne des mesaiaisiez . 
Et que l' an face le pain de . 
xvi . 
moiteons de fromant c' on doigne à - povres genz quant il sera plus granz mestiers dedanz l' annee . 
Et por toz mesfaiz de quoi je ne sui remambranz , je doins . 
x . 
livres à - povres gentis homes por robes acheter où il sera plus granz mestiers , à - l' antré de l' iver , et . 
xii . 
d . 
à une lanpe aidier à soigner à Seint Nicholas d' Aisanville . 
Et an - aprés , nos volons et otroions que tuit cil à cui nos avons laissié ces fromanz por nos anniversaires , que il ou autre por aus soient à recevoir de ces blex davan diz au jor que il est devisé ; et que il les preinnent et reçoivent an nos censes c' om nos i doit . 
Et cil qui doivent cest davant - dit fromant , il le paieront à ces tant com il est devisé et non pas à nos oirs . 
Et se il avenoit chose que cil qui doient ces censes de fromanz et de deniers defaussissient de paiemant au - dit jor de la Seint Remi à ceaus à cui ceste aumosne est faite , qu' il puissent ausi bien guagier des amande et des chatex ausi com je , mes sire Guillaumes feisse se je fusse an ma prope santé , s' an mi defaillist . 
Et s' il avenoit que je , Guillaumes n' alasse outremer , je doins et lais .xx. 
lb. 
de tornois c' on danroit à . 
i . 
pouvre gentil home qui feroit le pelerinaige por moi , por acheter une armeure , fust chevaliers , fust escuiers , por avoir le pardon . 
Et si doing et otroi à - l' Ospital de Jherusalem . 
ii . 
meteons de fromant à - tojorz ; si le panra li commandemanz d' Escurri chascun an à Vaudrimont , sur nos censes , à la - Seint Remi . 
Et je et Luque , ma feme , devisons ces choses por nos anniversaires et por nos aumosnes , et si metons et acompeingnons Marguerite , la feme Jehan , nostre fil . 
Et si faisons à savoir que Jehanz , nostre fiz , ne fu onques partiz de nos , et que , se il se fust partiz de nos , il anportast la moitié de mobles et des acaiz qui sont fait des que il pris sa feme ; mes il ne vuet mie la partie , ainz vuet que nos an faciens totes nos volantez . 
Et si requerons por Deu que tantost que li anniversaire seront receu chascun an , c' on face nostre servise dedanz le tierz jor aprés . 
Et si faisons à savoir que aprés nostre decés , que tote la remenance sera à Jehan , nostre fil , sanz autre contredit et sanz partie de ses serors . 
Et je , Guillaumes vuel que , se je muir davant ma feme , totes ces choses serient departies sanz contredit ; et se ma feme moroit davant moi , elles ne serient departies que la moitié . 
Et de ces choses nos faisons executors dou prious dou - Val des Escoliers et dou prious de Biauroi . 
Ou tiemoignaige de la quel chose , je , davandiz Guillaumes , et Estienes , curez de Vaudrimont , avons mis nos seaux à ceste execucion . 
ChMa001 Je / . 
Hues chatelains de Vitrei faz savoir à ceus qui sunt e à ceus qui sunt à avenir qui ces lettres verrunt que je , par l' a_santemant de la noble dame Aalait ma fame et par le laus de mes anfanz , chevaliers / . 
Robert / . 
et / . 
Hanri / . 
par non ,//; ai dené , puremant por Deu an almone parmenable , au chapelain e as povres malades e as confreres de la Maison de la - Mer , la moitié d' un bois que j' avoie de soz Mellau que l' an apeleve ? Marinpré : / / . 
de ce bois diçoit commune renomee qu' il - i - pooit avoir / . 
XX / . 
arpanz .//. 
/ ; Ceste almone lor fis je par itel condicion : que il por l' avancemant de la Maison ,//. 
le bois afruiteroient aprei .//. 
Et por ce que ceste almone descent de mes ancesoors et de moi ,//. 
et je et mei oir lor devomes sauver et warantir fermemant ,//. 
la Maisons an randra à - moi ou à mon serjant , chascun an ,//. 
/ . 
V / . 
sols de cens des communs de Champainne deniers .//. 
Cist cens sera randuz à - mon ostel à Vitrei ou à Chainsei tote ma - vie au jor de la saint Remi an septembre , e après mon decés à mes oirs permenablemant . 
Et por ce que je croi que les almones estainnent les pechiet et les proieres et li saeramant que Deu ? sunt faiz an Sainte Eglise ratianent ? et rapelent les pecheors à - la - misericorde Jhesu Crist ,//. 
je - voil que uns servises de Deu que je / . 
e autres bone janz , simplemant / . 
e an charité , requeimes au chapelain , soit randuz .//. 
Ce est une messe del Saint Espirité qui doit estre chantee tote ma - vie an la chapele de la - Maison un jor an la semainne ,//. 
por moi / . 
Huom , et por ma fame / . 
Aalait ,//. 
et por toz mes anfanz ,//. 
et por les autres bien faiteors de la - Maison que li Saint Espirs puisse conforter .//. 
Aprés mon decés sera ceste messe tresposee an la messe des morz ,//. 
et doit - estre randue por l' arme de moi et por les armes de mes ancesors , chascune semainne , perdurablemant . 
Et li andreversaires de - moi et de ma fame doivent estre fait an la prope chapele de - la - Maison .//. 
Cist secors à nos armes nos fu otroiez par le curé et par le chapelain et del commun asantemant des confreres de la - Maison ,//. 
et nos otroierent fraternité et compaignie an - toz les bien faiz espiritex de la - Maison , perdurablemant .//. 
Et por ce que totes ces choses soient fermemant tenues / . 
e ceste almone recogneüe / . 
et sauvee ,//. 
je , par l' a_santemant de ma devant dite fame / . 
Aalait / . 
et par le laus de mes autre foiz nomez anfanz / . 
Robert / . 
et / . 
Hanri ,//. 
chevaliers ,//. 
ai saelee ceste chartre de mon prope sael .//. 
Ceste almone fu faite à Chansei , le saint jor de Pasques , an l' an des l' incarnation nostre Signor / . 
M / . 
CC / . 
XXX / . 
quarto . 
ChMa010 Je Wermonz vidames de Chaalons faz savoir à toz ceus qui ces lettres verront / . 
que com je d' une part , et Nicholes l' abés de Saint Pierre à Monz de Chaalons et li covens de cele eglise d' autre part , eussiens longuement eü querele sor ce que je disoie que la vile de Saint Martin delez Chaalons / . 
et la vile de Vineel delez Recei / . 
et li banz et la jostise de ces deus viles estoient moies ,//. 
et que je pooie les homes de ces deus viles mener an mes oz et an mes chevauchiés ,//. 
et que je avoie chascon an ma taille sor elx de noef lb. 
//. 
ou de diz ,//. 
ou de plus ou de mains , à ma volentei ,//. 
et que je pooie gesir an ces deus viles quant je voloie et panre gelines por moi et por ma gent ,//. 
fuerre et avainne por mes chevaus ,//. 
et cossins por mes liz comme sires des viles an totes choses . 
Estre ce je disoie que je pooie gesir an la maison Saint Pierre qui est entre ces deus viles totes les foies que je voloie , et panre laienz feu et sel et totes autres choses que je trovoie laienz por mon us .//. 
Et encontre , l' abés et li covenz de Saint Pierre de Chaalons disoient que je an ces deus viles et an la maison dite devant n' avoie rien de quanque je i clammoie ,//. 
ainz erent ces viles et li banz et la jostise lor si comme il disoient , et tote la signorie .//. 
A la fin , par consoil de bone genz , je vidames et li diz abbés et li covenz feimes une mise an deus prodomes : / / . 
ce est asavoir an Huon qui fu abbés de Saint Mange de Chaalons et en Milon de Cernon chevalier ,//. 
qui anquerront quel droiture je avoie an ce que je clammoie se je point an i avoie ,//. 
et quel droiture li abbés et li covenz i avoient se point an i avoient .//. 
Et je fiançai et autresi l' abés por lui et por le covent fiança que nos tanriens fermemant ce que cil dui prodome diroient de totes les devant dites quereles .//. 
Et quant cil diseor orent fait lor anquestes / . 
il distrent par mon gré et par le dit abbé et le covent lor dit .//. 
Et distrent que je an totes les quereles que je avoie demandees seur les viles devant dites et sor la maison Saint Pierre devant dite n' avoie droit ; / / . 
et ce que je avoie eü de ces deus viles et de la maison je l' avoie eü par force .//. 
Et je , por la force de ma foi que je avoie donee del dit tenir ,//. 
quitai à l' esglise de Saint Pierre totes les viles et ce que je clammoie an la maison ,//. 
mais que je retin mes vignages et mes vinees que je ai en ces deus viles et mes fiez , et plus n' an retin de totes les choses de ces deus viles ,//. 
meis tote force et tote autre signorie je quit à - l' abé et au covent del ban et de la jostise des devant dites viles et de la maison .//. 
Et por delivrer l' arme de mon pere et la moie des forces que nos avons faites an ces deus viles et an la maison , toz les homes et totes les fames et toz les anfanz que je avoie an ces deus viles je les ai donez an aumosne à l' esglise Saint Pierre / . 
an - tel maniere come je les tenoie .//. 
Et ai promis par mon sairement que dedanz l' an qu' il avera evesque à Chaalons je lor ferai avoir ses lettres an tesmoingnage de ceste aumosne à mon pooir , sanz le mien doner .//. 
Et se je nel pooie faire , je randeroie à l' abé et au covent de Saint Pierre quatre_vinz / . 
lb. 
,//. 
et li home me demorroient et les fames et li anfant , et seroient mien taillable ,//. 
mais je n' avroie ne force ne jostise sor elx ne sor lor choses dedanz le ban et la jostise des deus viles , se par l' abé non ou son commandemant .//. 
Et por totes ces choses à tenir , je ai baillié à l' esglise Saint Pierre ces lettres seellees de mon seel .//. 
Et an outre , por ce que je ne mi oir ne puissons aler encontre de ces choses , je et l' abés requimes à mon signor Jehan de Torette qui iere garde de Champaigne an leu del roi de Navarre , que il totes ces devant dites choses tesmoignast et an baillast ses lettres pandanz à l' esglise de Saint Pierre de Chaalons . 
Totes ces choses furent faites et ces lettres donees et saalees an l' an de nostre Signor / . 
mil et deus cenz et quarante ,//. 
ou mois d' avril .//. 
ChMa032 Je Pierres de Bormont chevaliers ,//. 
sires de Musci ,//. 
faz savoir à touz cels qui ces presens lettres verront et orront / . 
que je , par le louz et par l' assantemant / . 
Ameline ma mere / . 
et Jehanne ma fame ,//. 
ai vendu à tou jorz à l' abbé et au couvant de Monstiers an Argone ,//. 
par mi soissante livres de forz des quez je ai receü mon gré an deniers contans ,//. 
tous mes terrages que je avoie ou que j' avoir pooie à Vilers cw' on dit Lesvanz ; / / . 
li quel terrage puent valoir trois moiz de blef à la mesure de Condé an Barroiz , moitié fromant et avaine ; / / . 
et touz les acroiz qui sont ou qui pouront estre an ces desor diz terrages ,//. 
et toutes mes autres rantes que je an cele vile de Vilerz avoie ou avoir pooie , por oquoison de ces terrages ,//. 
c' est à savoir : / / . 
un porc de la valor de douze souz au mainz ,//. 
à rande chasqu' an londemain de Noel ,//. 
douz souz de sanz ou plus / . 
oblies ,//. 
et / . 
VI / . 
forches et demi chasqu' an ; / / . 
et toutes mes autres rantes et costumes que je an cele vile avoie ou avoir pooie ci com il est desore dit ,//. 
qui ne sont pas nomees ne - specefiiés an ces lettres ; / / . 
et le ban et la justice / . 
de totes ces choses qui sunt ci nomées / . 
et de celes qui nel sunt pas ,//. 
forz que de mes homes de chief / . 
ce par avanture il n' i avoit achun qui tenit auchune de ces desor dites choses .//. 
Et doi je et mi oir après moi loial garantize porter au devant dit abbé et le covant de Monstierz de totes ces desore dites choses par ma foi an vers touz celz qui vouront ester à droit .//. 
Et ai renoncié parmerainemant / . 
je ,//. 
ma mere / . 
et ma fame desor dites an cest fait / . 
à tote aide de droit ,//. 
de laie jostice ou de crestienté ,//. 
à toute boidise / . 
roisons / . 
defensions / . 
et allegations ,//. 
de droit et de fait ,//. 
et à toute autre exception ; / / . 
et mesmemant à tout privilege , grace et indulce ,//. 
et qui est otroié ou sera à croisiez .//. 
Et por ce que totes ces choses soies estables et fermemant tenues à tou jorz ,//. 
je / . 
et ma dame ma mere avons an ces presens lettres nos saiaus pandus .//. 
Et ce fu fait an l' an de l' incarnation nostre Signor / . 
M / . 
CC / . 
et . 
XLVIII ,//. 
au moiz de joilet .//. 
ChMa040 Ge Jofrois chevaliers de Saint Verain fas savoir à toz cels qui verront et orront ces letres que l' abbés et li covens de Trois - Fontainnes m' ont à ma vie otroié à penre chacun an / . 
deus setiers de froment qu' il avoent de rente en for de Saint Verain , por une pais que ge fis à aus del disme que il tiennent à Heis le Witier ,//. 
c' est à dire de vint et set setiers de blé ,//. 
dun li quatorze sunt de forment et li treze sunt d' avainne ,//. 
en tiers dou disme de Heis le Witier de quoi ge ai le trait .//. 
Et le doient penre de la premiere vennison devant totes les autres parties .//. 
Et por ce que ge lor chalonjoie les vint et set setiers desor - diz ,//. 
et lor droiz i - fu trovez contre moi devant ma dame de Saint Chanon , de cui muet ma partie del disme desor - dit ,//; tote_voie par pais faisant , il m' otrerent à penre à ma vie les deus setiers desor - diz ; / / . 
issi que mi hoir aprés moi n' i averont rien .//. 
Et totes ces choses conois ge par ces letres .//. 
Et que après ma mort li dui setier de froment qu' il m' ont otroié à penre à ma vie revenra à aus sens reclaim de mes hoirs et d' autrui .//. 
Ne ge meïsmes ne puis en nulle maniere oster fors de ma main les deus setiers desor - diz ,//; cum cil qui n' i ai rien mais que à ma vie .//. 
Et por tesmoignage de verité ,//. 
por ce que ge n' ai point de sael , je ai fait ces letres saeler en sael le doïen de la crestienté de Morcort .//. 
Ce fu fait l' an de l' incarnation Jhesu - Crist / . 
mil / . 
deus cens / . 
et cinquante ,//. 
en mois de mai . 
ChMa042 Je Jehans sires de Dampierre faz à savoir à toz ceus qui cez letres verront et orront / . 
que Phelippes de Dom Martin / . 
et Ysabiaus sa feme ont reconeu par devant moi / . 
que il ont vendu à l' abeesse et au covent de Saint Desier ,//. 
à tenir à toz jors en heritage , II / . 
muis de blef ,//. 
moitié soile et moitié aveine ,//. 
à la mesure de Sode ,//. 
le quel blef li devant dit Phelippes et Ysabiaus sa feme avoient de rente chascun an ,//. 
à toz jors , en la moitié des terrages de Sode ,//. 
et / . 
XXIX / . 
s . 
/ . 
et / . 
VIII / . 
d . 
/ . 
que li devant dit Phelippes et Ysabiaus avoient ausi de rente chascun an , à toz jors , en la moitié de la merie de cele meesme vile ,//. 
li quel terrage / . 
et la quel merie descendoient de par mon seignor Ogier qui fu peres au devant dit Phelippe ,//; por / . 
LX / . 
lib . 
de forz pruvenoisiens , des quex li devant dit Phelippes et Ysabiaus se tienent dou tot à paié .//. 
Et ont li devant dit Phelippes et Ysabiaus donees leur foiz corporement en ma main / . 
que il en contre cest vendage ne venront / . 
ne ne feront venir par aus ne par autrui .//. 
Aprés , li devant dit Phelippes et Ysabiaus sa feme sont tenu et ont promis par devant moi cez choses devant dites à garantir as devant diz l' abesse et le covent de Saint Desier , selonc les us et les costumes dou piis , vers toz ceus qui vorroient a droit venir .//. 
Et cest vendaige ai je loé et otroié comme sires de cui la chose muet .//. 
Et meïsmes Jehans li freres le devant dit Phelippe ,//. 
et Jehans diz Seguins ,//. 
et Ogiers ses freres , chevalier ,//; ont loé et otroié par devant moi / . 
le devant dit vendage .//. 
Et por ce que soit ferme chose et estable ,//; je , par la requeste des parties devant dites , ai seelees ces presentes letres de mon seel .//. 
Ce fu fait en l' an de l' incarnation nostre Seignor Jhesu Crist / . 
M / . 
/ . 
CC / . 
et / . 
L ,//. 
ou mois de mai .//. 
ChMa061 Je Ponsars doïens de la crestientei dou - Pont fas savoir à touz ces qui verront et orront ces letres / . 
que l' abés et li couvenz de l' esglise de Meuremont ont eschangié à Jehot dou - Pont prevost de Sainte - Menehout , à lui et à ses oirs , l' isle qui fut monsignor Huon le preste , qui siet desriers la grange celui prevot au Pont par devant noz , par mi / . 
II / . 
deniers de cens rendanz à celui abbei et celui couvent .//. 
Et en eschange de ceste isle en a cil abbés et cis couvenz le pré qui siet sus Remei - Fossé qui vient de part la fanme celui prevost qui fille Jehan de Bersis fut .//. 
Et cis eschanges fu faiz sans ? soute ? d' argent por le prou de l' une partie et l' autre .//. 
Et si li ont franchi / . 
V / . 
jornés de terre qui siet de_lez coste à vigne c' on apelle la terre Chaart par mi / . 
XX / . 
deniers de cens chasqu' an .//. 
Et si doit cis prevoz . 
III / . 
d . 
de cens de la terre qui fut Wautier le Borgne , qui siet desus les teulleries dou - Pont .//. 
Et si doit cis prevoz d une piece de pré et d une piece de terre qui siet entre le Pont et Chaudefontainne . 
V / . 
d . 
de cens à celui abbei et à celui convent .//. 
Et si doit dou tiers d' un cortil delà le - Pont / . 
I / . 
d . 
de cens .//. 
Et si li ont laisié cil abbés et cil couvanz / . 
IIII / . 
meses ou champ qui fut monsignor Huon , derriers les teulleries dou - Pont , par mi / . 
VI / . 
d .//. 
Et cis deniers de cens devant diz doit rendre cis prevoz à celui abbé et à celui couvent chasqu' an à la feste saint Remi , à Meuremont .//. 
Et si en doit rendre disme cis prevoz de toutes ces choses devant dites , fors que li meis devant diz et as us et as coustumes de la - ville .//. 
Et por ce que se soit ferme chose et estable , noz avons saelees ces letres à la requeste de l' une partie et de l' autre , qui furent faites en l' an que li milliaires cort par mil douz cenz et cinquante trois , ou mois de fevrier .//. 
