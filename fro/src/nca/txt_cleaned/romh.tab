mes sires nobles li lions 
o lui auoit tous ses barons 
a cel termine et a cel point 
que li leus fu en si mal point 
yy iors ot sa cort tenue 
bien l ont li baron maintenue 
sachiés molt bien de uerite 
que molt en i ot assamblé 
de maint pais de mainte terre 
sains cou qu il les enuoiast querre 
tuit li baron uienent ensamble 
fors sire renart ce me samble 
et sire ysengrin l ordené 
que renars auoit coroné 
par cui il li couint lassier 
la queue quant ala pessier 
por cou ot ysengrins li chenu 
renart auoec lui retenu 
qu il n ose a la cort uenir 
ne la cort le roy maintenir 
si sauoit auques de raison 
si le lassoit par ocoison 
et por icou et por la doute 
de cou que ne l amoient goute 
la gent le roi n est mie coie 
ains maniuent et font grant ioie 
grant ioie font par le palais 
et chantoient cancons et lais 
et sonent tymbres et tabours 
atant uint ysengrins xxx 
entr iaus se mist tout en apert 
son cul aporte descouert 
car ne l auoit de coi courir 
et il le uoient uenir 
si le comenchent a gaber 
  ensi ne deués pas aler 
bials sire courés uostre trou 
estes uous de l ordene saint pol 
qui si grant couronne  
ysengrins nul n en aresoigne 
ancois se passe et ua tot droit 
la u mes sirez noble estoit 
iluec se met a genoillons 
claime soi de renart le rous 
par cui il est si atornés 
qu il a tous les grenons bruslés 
et si a la keue perdue 
dont il a grant dolor eue 
qui trop en a fait male garde 
mes sires nobles le regarde 
si comence a rire molt fort 
  ysengrin  fait il   bien t a mort 
cils qui ensi t a atorné 
molt t a malement coroné 
ne t a remes poil en la teste 
mieus sambles diaublez que beste 
biaus sire ce m a fait renars 
par ses engiens et par ses ars 
et encore m a il pis fait 
mon esmoscheoir m a tolu 
dont malement m a tempesté 
car quant ie uenrai en este 
les mousses me uorront mengier 
et ie ne me porrai uengier 
si en sui coreciés molt fort  
dist nobles   tu n as mie tort 
s il t em poise et en es iriés 
mais tu en seras bien uengiés 
car ie l ferai uenir a cort 
se l comparra ainsqu il s en tort 
u estes uous sire grimbert 
or s est renars trop descouuert 
or est trop apers ses baras 
alés le moi querre uias 
bien sai que tant est forsenés 
que se uous ne le m amenés 
nuls autres ne l poroit auoir 
alés si li faites sauoir 
que ie uoel que il uiegne a cort  
et grimberz deuant li acort 
  sire  fait il   uostre plaisir 
c est la riens que ie plus desir 
molt uolentiers ueoir irai 
se ie le truis si l amenrai  
a itant de la cort se part 
ua s ent droit au castel renart 
de cui la clamor est meue 
a noble de la gent menue 
ia soi ce qu il soit molt irés 
d ysengrin qui est escohés 
comande que se logent tuit 
et cil qui sont de grant desduit 
dansent et balent et carolent 
tamburent chantent et citolent 
a haute uois a longe alainne 
cascuns de bien canter se painne 
l uns a l autre son chant auale 
tentist li palais et li sale 
dou chant et de la melodie 
que demainne la baronnie 
quant il orent asses balé 
asses dansé asses trepé 
estes uous dan grimbert le saige 
qui bien ot furni son messaige 
que auoec lui renart amainne 
atrait l i a a molt grant painne 
par tens si come nous cuidons 
li ert rendus ses guerredons 
s or ne set molt renars de frape 
il iert cheus en male trape 
cascuns sor lui ses dens aguise 
ysengrins qui au roi l acuse 
siet deioste les pies le roy 
se renars fu en grant effroi 
nuls hons ne s en doit meruillier 
qu il iert en se derrain millier 
car tiecelins molt se conselle 
et la mesange s aparelle 
por lui retter de traison 
et cantecler qui de prison 
iert escapés par sa fauele 
ysengrins son consel apele 
et ses amis a une part 
or est mal auenu renart 
bien poés sauoir et entendre 
n en ira mais sans beste rendre 
bruns li ours et tysberz li cas 
ont amenés lor auocas 
dient qu il le uorront greuer 
ia ne s en pora eschiuer 
uolentiers s en tornast arriere 
s il peuist en nule maniere 
mais a enuis u uolentiers 
sera a la cort ses sentiers 
tout droit a l entrer de la porte 
ua reculant molt le conforte 
grimberz a dit   n aies paor 
mais de yy maus prent le millor 
se tu te tornoies de ci 
si pues tu bien sauoir de fi 
uoelles u non retorneras 
uers le roi garir ne poras 
renart ne t esmaier tu mie 
nuls ne set com longe est sa uie 
renart soies de biau samblant 
car zz iors uaut mieus que zz yy 
coars doute tous iors la mort 
cosins soies de bial confort 
fortune secort les hardis 
si conme conte li escris  
renars ot que cius le sermone 
et que molt consel li done 
prent cuer si s en entre ou palais 
renars auant grimberz apres 
renars ne sambla pas uilain 
son cosin tenoit par la main 
la presse derront et depart 
n i a celui qui ne l esgart 
deuant le roi com ains le uit 
s aienoilla puis li a dit 
  dans rois li fius sainte marie 
uous gart et uostre compaignie  
forment sa parole en argue 
et non porquant si le salue 
miels uosist estre allors tenus 
que au roi rendre ses salus 
li baron sont tuit a repos 
par la sale n i a tant os 
que il face ne bruit ne noise 
li rois parla renars s aquoise 
puis li a dit par felonie 
  cest salu ne uous ren ge mie 
rous uenimeus de pute foi 
autrement parlerois a moi 
ainsque issiés de cest estaige 
nous lairés uous ce cuic bon gage 
au mains cele rousse pelice 
quant tu te dors dedens ta lice 
tu ne cuides mais repairier 
tout le mont cuides engignier 
tant come torne ta roele 
nous as serui de ta fauele 
mais maintez fois as oi dire 
qu apres grant ioie uient grant ire 
et apres plougel uente bise 
tant ua pos a l ewe qu il brise 
ce cui ie bien sire renart 
qu il est brisiés de uostre part  
li rois parla renars l escoute 
et a dit que sa gent l ot toute 
  renart  fait il   a ton uiare 
sambles bien home deputaire 
bien pert as tes quels est li pos 
plains es de uenim come bos 
onques nul ior ne feis bien 
molt a en toi de mal engien 
por cou que m as tant engignié 
et ysengrin si courecié 
et por cou que tyberz li cas 
par ton engien fu pris a las 
et bruns li ours parmi le groing 
que par engien ostas le cuing 
et por cantecler le baron 
que tu presis en traison 
quant tu fesis li les ieus clore 
et por ce que tu uolsis mordre 
dan tiecelin com tu fus lerre 
et la mesange ta comere 
par barat tolis son fromaige 
et tu li em presis tel gaige 
que tu li ostas a tes quennes 
yy de ses plus beles penes 
tel guerredon t en ferai rendre 
qu a forches te ferai ia pendre  
renars sot molt d afaitement 
si respondi molt gentement 
  biau sire sauue uostre grasce 
onques ne fui de tele estrace 
qui face a son signor contraire 
ne chose qui ne face a faire 
ie sui uostre hom et uous mes sires 
de moi ne deués cose dire 
qui estre me puisse en nuisance 
mais uous estes de tel poiscance 
que ieter me poés de terre 
ie ne puis souffrir uostre guerre 
et si douc molt mes anemis 
molt me poise se i ai mespris 
de riens qui a uous apartiegne 
mais non ai pas dont me souegne 
tels uous a fait le mal entendre 
et conté por moi entreprendre 
qui ne poroient pas prouer 
mencoignes puent il bien trouer 
mais de uoir dire sai ge bien 
que ie n i ai mespris de rien 
iamais nuls preudons n iert xxx 
li plus loiaus iert plus blasmés 
fols est qui dist mais uerite 
pluisor en sont desherité 
et de terre ieté a tort 
li uanteour sont li plus fort 
nuls ne uous deuroit tant decoiure 
que ne deussiés apercoiure 
qui mencoigne uous fait acroire 
et qui uous conte cose uoire 
yy ans a que me coneuistes 
mais onques nul home n euistes 
qui por uous ait tant painne eue 
encor en ai la char rompue 
des grans trauaus dont i oi la sonme 
quant iou por uous alai a ronme 
a salerne a monpellier 
por la mecine aparellier 
qui bone estoit a mal saner 
qui forment uous faisoit greuer 
aidié uous ai de mon pooir 
sire  dist grimberz   il dist uoir 
par dieu mestier uous a eu 
si uous uoi or trop deceu 
cius qui dist qu il uous a meffait 
par dieu ne l uoroit auoir fait 
molt est uilains qui cou escreit  
nobles son coraige refraint 
  grimbert  fait il   bien aués dit 
bien otro ie que ne desdit 
c est uretes que m aida renars 
tyeberz i fu de moie part 
qui bien li dist qu a cort uenist 
que ia en desdaing ne l tenist 
renars qui set de faue arnesse 
et de mainte fausse promesse 
respondi que bien le feroit 
et qu o lui a la cort iroit 
renars fist de l alee samblant 
tieberz ua le chemin deuant 
quant il furent a une uile 
renars qui sot de mainte guille 
l ostel a zz prouoire sot 
qui de lui molt fort se gaitoit 
en sa maison n ot c une entree 
fors zz bouet qui fu fermee 
la ot tendus las por lui prendre 
renars fist a tyebert entendre 
par iluec i soloit uenir 
et as gelines auenir 
et tans i a soris et ras 
bien en puet on paistre yy cas 
tyeberz cuida que uoir desist 
et que nul mal ne li quesist 
tous estendus dedens se mist 
de grant folie s entremist 
qar au partir s en tint por fol 
li las li descent sor le col 
il ne sot tant bouter ne trere 
que d ilueques se peuist trere 
cil qui s estoient entremis 
des las tendre u il fu pris 
quant oent qu il ert en prison 
l uns porte zz pel l autre zz baston 
et renars se met a la uoie 
qui talent n a que on le uoie 
tyebert batent et donent cops 
li las ront u tenoit li cols 
desque tyeberz se sent a terre 
les grenons tort et les dens serre 
si li auint bele auenture 
n auint si bele a creature 
que li prestres i ert uenus 
deschaus sans braiez et tous nus 
uint a tyebert se l uolt ferir 
cils guencist qui se uolt garir 
le prestre par la coulle prent 
sique il de riens n i mesprent 
ie sai bien et ce est la uoire 
le plus de la coulle a prouoire 
mainia ainsqu issist de l ostel 
n escapa mais tyeberz de tel 
la prestresse est toute esbaie 
de la coulle qui est perie 
lasse fait elle malostrue 
ne serai mais chiere tenue 
me sire a perdue ma ioie 
por coi chiere tenue estoie 
or n aura il mais de moi cure 
qu il a perdue s ambleure 
or sai bien qu il me guerpira 
quant il aidier ne se porra 
il me donoit les bons mengiers 
et les biaus dons plus uolentiers 
or sai bien falir m i estuet 
grant cose a en faire l estuet 
or a perdu son hardement 
li cas l a serui malement 
en ce que il mainnent lor duel 
tyeberz s en ist par zz boel 
tyeberz s en est atant partis 
ensi fu cis lieus departis 
de ceste cose a fait la plainte 
tyeberz des autres i a mainte 
bruns se replainst qu il le fist batre 
ou chaisne ou il le fist enbatre 
que carpentier orent ouuert 
et lassiés iert et descouuert 
dist il que miel auoit dedens 
il i cuida metre les dens 
son groing i mist et embati 
renars les cuins en abati 
onques des cuins n i laissa zz 
parmi le groing le tint dan brun 
or fu li las en grant dolor 
tout ot perdue la color 
renars n en fist fors que sorrire 
quant il le uit en tel martire 
et dist a brun mengiés asses 
tantque soiés bien soolés 
li miels est uostrez ie l uous lais 
et ie m en uois as grans eslais 
molt fait o uous maluais aler 
ia ne m en orois mais parler 
i ai non renart biau sire brun 
cis gaais n est pas tout comun 
uous uolés tout auoir sans falle 
ia n en ferai uers uous bataille 
ains le uous clamerai tout cuite 
ie n ai mestier de faire luite 
quant ramprones ot asses tretes 
loufes et moes asses faites 
tornés s en est ne uolt plus dire 
mais dans bruns n ot talent de rire 
le groing estent et saiche et tire 
mais il n en puet partir sans rire 
n estoit pas de tout a son cois 
li forestier uinrent au bois 
yy furent en la route 
quant uoient l ors l uns l autre boute 
ie uoi zz ours dist li premiers 
or i parra frans forestiers 
bien uoi que aidier ne se puet 
or le prenons faire l estuet 
quant bruns li ours les ot uenir 
adont ne se pot plus tenir 
ains saiche a li de tel air 
que tout le cuir fait departir 
d entors son groing et de ses ioes 
n en remest point entre ses poes 
mais ancoisqu il s en fust ostés 
ot il bien batus les costes 
de macues et de bastons 
issus s en est a reculons 
renars l a tenu por uilain 
hasart ieta arriere main 
ensi s en ua a longe alainne 
mais ains ot molt soffert de painne 
ensi serui renars mon home 
par les sains que on quiert a rome  
lors refist cantecler son plaint 
et la masenge se complaint 
que quant ele le uolt baisier 
et a li se uolt apoiier 
les dens ieta se l uolt haper 
ensi le uoloit encombrer 
elle esbati ses eles lues 
arriere sali en son crues 
molt par faisoit grant deruerie 
quant uers li pensoit uilonnie 
li ieus ne fu pas uers li biaus 
et renars fist que desloiaus 
qui son poil uoit ne le doit croire 
par nature fait a mescroire 
dame pinte si s est clamee 
qui de maintes gens fu amee 
de sa serour dame coupee 
que renars li a esclopee 
et yy mortes d autres serours 
dont ses cuers est en grans dolors 
grant mal a fait a mainte gent 
ia ne por or ne por argent 
ne l doit on lassier a iugier 
por ses felonies uengier 
li rois parla come senés 
et dist   signor or m entendés 
ysengrins s est a nous clamés 
de renart qui si est blasmés 
qui sa feme li a malmise 
et sor lui a sa force mise 
si uilment et en tel maniere 
come a une autre chambriere 
tous ses penses i fu furnis 
se droit n en ai tous sui honis 
il en fu a sairement mis 
por soi escuser car promis 
l auoit a nostre conestauble 
del barat fu cou trestot fauble 
quant dut aler al saintuaire 
fuit ent li rois deputeaire 
qui me couient que droit en face 
se ne uoel que ma gent me hace 
dans roenials li uieus xxx 
qui reset de pluisors xxx 
et qui molt a fier le coraige 
s est clamés que que el messaige 
l auoie tramis de ma part 
qu il me fesist uenir renart 
dont li fist renars si grant honte 
mie n en sai ce cuic le conte 
mais bien ai oi la nouele 
de coi dans roeniaus l apele 
si dist que par sa traison 
le fist retenir em prison 
ne se sot pas contregarder 
renars que on deuroit larder 
tant li fist sa parole acroire 
que rooniaus le tint a uoire 
qui si sages estre soloit 
nuls n est si saiges ne foloit 
a l abassier uit le froumage 
qui li fist rendre le paaige 
ne uolt lassier que il n i morde 
a resachier estraint la corde 
que desor le col li auale 
ausi descant com nef qu en hale 
cil monte amont et si destorne 
et renars qui point ne seiorne 
et qui l amena come fol 
le laisse pendant par le col 
renars li rous que mal feus arde 
li dist que des uignes soit guarde 
bien fu roeniaus deceus 
des gardes fu aperceus 
que ilueques l ont tant batu 
qu a la terre l ont abatu 
a grant paine en issi pas uis 
si come il dist ie uous pleuis 
renars fait mal a bones gens 
ie n en prendroie or ne argent 
que ne l destruise u ne le pende 
se il n est tels qu il se defende 
honte m a fait et uilonnie 
trop ai sosfert sa felonnie 
quant il fu consilliés auan 
deuant la feste saint iehan 
de brun l ors de tybert le cat 
et de moi que par son barat 
a auoit ysengrin escoupé 
il li auoit tout pardoné 
quant il prist la crois por aler 
come pelerins outremer 
si tost com de nous departi 
dan couart le lieure asali 
de son bordon qui ert ferrés 
li a tous perciés les costes 
que o soi le uoloit porter 
quant ca s en uint a moi clamer 
por lui prendre couri apres 
et mi baron tout a esles 
il n ot cure de nostre auel 
ains se feri en son castel 
ce fu uerites ie l assis 
mais onques ne pot estre pris 
tresque la nuit de rouisons 
que bien sot que nous dormions 
il est de son castel issus 
a l ost s en uint les saus menus 
n i a celui qu il n ait loié 
a arbre par queue u par pie 
dont il fist molt que fel encrimes 
que il loia nes moi meismes 
puis est alés uers la roine 
que ueue a gesir souine 
maintenant sor le cors li monte 
tous fu pres de moi faire honte 
quant dame noble s escria 
si durement que il n i a 
baron qui n en soit esuilliés 
de li aidier aparilliés 
uers renart uoloient descendre 
mais a el les couint entendre 
que por force ne por pooir 
d iluec ne se puent mouoir 
ie meismes me sui leués 
tant sachai que me sui greués 
a poi n ai la queue rompue 
dont ie l ai forment estendue 
ensi nous trestout estion 
quant dans tardis li limecons 
saut sus si a l espee traite 
si a si le besoigne faite 
que il nous a tous desliés 
il n auoit pas esté liés 
quant qui le mont cunchie 
a ueu cou si torne en fuie 
et nous nos soumes mis apres 
si com il iert de son huis pres 
que il uoloit dedens entrer 
tardis li uint a l encontrer 
qui molt iert preus a grant meruelle 
si l a si pris par une orelle 
que por sachier ne por tirer 
ne pot onques auant aler 
il me fu maintenant rendus 
ie comandai qu il fust pendus 
as forches l auoient mené 
quant ie li oi tout pardonné 
por la requeste d ermeline 
qui molt est cortoise meschine 
et quant fu as forches menés 
ne fist il bien que forsenés 
ilueques a pele murtri 
onques nule ame ne l senti 
puis s en fui une ualee 
ma gent est toute apres alee 
quant uit que ne pot escaper 
sor un chaisne prist a monter 
yy cuignies fis aporter 
conmandai le chaisne a colper 
lors se pensa qu il poroit faire 
enne fu il bien deputaire 
en sa main tint une grant couce 
un petit uers terre s aproche 
tel m en a doné uers l orelle 
la teste en oi toute uermelle 
a terre me couint uenir 
ains ne me soi si bien tenir 
et quant mi baron l ont ueu 
atant sont a moi acouru 
n entendent pas a lui gaitier 
et renars se mist au frapier 
lors ai ge fait mon ban crier 
par tot pleuir et afier 
que quiconques le porroit prendre 
tout maintenant le feroit pendre 
tout cou ueistes et seuistes 
sire grimbert que uous i fustes 
ains puis ne pot estre tenus 
mais or est il a cort uenus 
traitiés sera ainsqu il s en tort 
par le iugement de ma court 
renart tout cou m aués uous fait 
cui bel il est mal dehet ait 
tous iors nous aués fait moleste 
de uous se plaint cascune beste 
mais par ma barbe se ie puis 
et se en mon consel le truis 
quant uous de ci m escaperois 
iamais beste n atraperois 
par dieu renart trop es hais  
cius qui n estoit pas esbahis 
ne trop hastis en sa parole 
trop a esté a bone escole 
uers terre tint enclin le chief 
si fet samblant que li soit grief 
bien se set taire et bien parler 
et bien respondre et enparler 
quant il en est et lius et aise 
or ne couient pas qu il se taise 
quant il uoit le roi courecié 
et il a son chief redrecié 
il n ot en lui riens a aprendre 
bien se sot aidier et defendre 
atant a dit qu il li otroit 
que il puist respondre par droit 
et que a droit dire s acort 
tant en fera n en aura tort 
renars dist   nobles bien as dit 
ia en cou n auras contredit 
or diras nous escouterons 
se tu dis bien nous le saurons  
renars respont   sire bien dites 
bien aués dit ne sui pas cuites 
des semonses que m aués faites 
que uous m aués ici retraites 
de tyebert et de la masenge 
m escondi bien comentqu il pregne 
et del corbel et de coupee 
que par moi ne fu esclopee 
n a cantecler ne fis outrage 
ne a corbel de son fromage 
bruns li ours si se rest clamés 
certes a tort s en est clamés 
ains ne perdi par moi sa pel 
ne mal ne fis a roenel 
ne a mon compere ysengrin 
a tort m acusent mi uoisin 
las tant mal seruice i ai fait 
por bien faire ai ie le col frait 
cascuns le set n i a si fort 
que cils ne peche qui encort 
male grasse m a dieus donee 
mais itele est ma destinee 
que ia si bien ne saurai faire 
ne me soit torné a contraire 
certes molt ai a ciaus bien fait 
qui or m ont porcacié tel plait 
uous m en aués hui fait semonre 
et ie sui tous pres de respondre 
au iugement de uostre cort  
a cest mot ysengrins acourt 
deuant le roi entre les autres 
et rooniaus li fallis uiautres 
la masenge et tyeberz li cas 
et bruns qui ert de bon porcas 
dame roussete la geline 
et dame pinte sa uoisine 
qui soloit ponre les oes gros 
et sire cantecler li cos 
tot font deuant le roi lor plainte 
n i a mestier parole fainte 
renars se saigne a main esclence 
bien uoit que n i a mestier guenche 
or li couient que raison rende 
que paour a c on ne le pende 
or est cheus en maus liens 
molt sera boins actoriens 
se il sans perte s en escape 
sans lassier caperon u cape 
qui de tantes s ot acuser 
qu a painnes se puet escuser 
ce dist nobles   que uous est uis  
renars respont   ie uous pleuis 
que au mesfait ne me recort 
que enuers iaus euisse tort 
il diront cou que il uorront 
ia por cou riens ne me torront 
se il uous plaist qui mes sire estes 
molt sui sordis de pluisors bestes 
a tel ai porté grant amour 
qui or me fait grant deshonor 
ie sai que li tors n est pas miens 
toutes uoies uaincra li biens 
onques de riens ne m entremis 
por coi deuisse estre anemis 
dant ysengrin mon chier compere 
ne onques par la moie mere 
a sa feme ne fis folie 
si l en a il molt asalie 
ie m en sui tous pres de deffendre 
se uous m en uolés entreprendre 
u par iuise u par bataille 
icou uous di ge bien sans faille  
ysengrins est salis en place 
prie le roi ne se deplace 
se sa droiture uoet prouer 
tous tans mencoigne controuer 
nobles comande que il die 
n i a celui que l contredie 
  renart  dist ysengrins   entent 
iou sui cius qui son droit atent 
des grans anuis que tu m as fais 
que nous auons ceans retrais 
ne me sont encor amendé 
si l auoit li rois comandé 
molt as ains fait bestes pener 
qu a cort te peust amener 
et demenés et detenus 
et as asses por fols tenus 
por iaus qui de toi clamor font 
et qui ci empres toi s estont 
par moi qui sui par toi honis 
uoel ie que cils plais soit fenis 
par la uerite m en irai 
ia se dieu plaist n en mentirai 
que ie n en die tout le uoir 
se ie le puis aperceuoir 
ie n ai mestier de querre aslonge 
ne de ti controuer mencoigne 
sique garans en trouerons 
de traison te prouerons 
et mosterons tout par raison 
et felonie et traison 
bien en saurai l ocoison dire 
se t en uoloies escondire  
renars respont   bien dit aués 
or dites coment le saués  
dist ysengrins   ie l uous dirai 
ia mot ne uous en mentirai 
mes comperes estes en loy 
si m aués mené en belloi 
plus de yy fois que ie n en mente 
mainte beste aués fait dolante 
bien ont pluisor aperceu 
que maintes fois m as deceu 
or sai de uoir se cort ne faut 
que ca en es uenus au saut 
molt ai por toi maus endurés 
maintes fois t en es pariurés 
dont a ma feme m as malballi  
ce dist renars   tu as fali 
ains mal a ta feme ne fis 
ne de riens uers toi ne mespris  
dist ysengrins   certes renart 
ie mosterai de moie part 
que uous par force li feistes 
au trau trouer pas ne fausistes 
uoiant moi u uosisse u non 
li batistes bien le crepon 
molt uous ui bouter et enpaindre 
et durement la queue estraindre 
iluec la tenistes por sote 
ne sambloit pas ieu de pelote 
ce ne poroies pas deffendre 
ne uous en ueisse descendre 
et uos braies amont monter 
ne m est hontes del raconter 
mais se ie celer le peusse 
a nului dire ne l deusse  
ce dist renars   ia dieu ne place 
que ia tant a nul ior me hace 
que la cose soit si courue 
que ma comere aie ferue 
plus bas qu en l uel si com uous dites 
dont seroie pires qu erites 
or puis ie bien de fi sauoir 
que uous ne saués honte auoir 
qui cou aués amenteu 
dont li autre se sont teu 
mais uous deuissiés tenir conte 
qui uous torna trop a grant honte 
mais bien aués tel coze aprise 
bien aués honte arriere mise 
bien aués uergoigne endossee 
qui honissiés uostre espousee 
le bouter et le sosfachier 
ie tout por li alassier 
enpaindre et traire me ueistes 
bien sai que mal i entendistes 
mais ie ne l fis se por bien non 
si mal m en rendés gueredon 
que fols fis quant m en entremis 
or en estes mes anemis 
renart de tant te pues uanter 
bien ses a fol messe canter 
tu es de tele auctorite 
qu en toi n a point d actorite 
tant me consellas en l orelle 
qu entrer me feis en la selle 
et aualer ou puis dedens 
la male goute aies es dens 
a tante riens as tu fait honte 
n est hons qui en sace le conte 
tu deis qu o toi poroie estre 
laiens en paradis terrestre 
ne riens que on peust trouer 
lon ne peuist laiens trouer 
ie cuidai que deisses uoir 
mais ie ne fis mie sauoir 
molt m engignas a icele eure 
ou saiel entrai sans demeure 
et la corde se destortelle 
tu eres ia en l autre selle 
traitres es et losengiers 
ie fui pesans et tu ligiers 
ie aualai et tu montas 
quant enmi le puis m encontras 
dont fu mes cuers iriés et tains 
molt es de felonie plains 
ie demandai u tu aloies 
tu me deis tu t en iroies 
c est la coustume qui auient 
quant li uns ua li autres uient 
d infer estoie escapés 
u ie reseroie atrapés 
iluec remes tu t en issis 
tel traison de moi fesis 
en l eue souffri grant moleste 
yy fois me reclost sor la teste 
molt i endurai grant mesaise 
de boiure estoies auques aise 
li blanc moisne me traisent fors 
mais tant me batirent le cors 
a potences et as bastons 
qu il me misent a uentrillons 
de cops me fisent tel aport 
qu iluec me lassierent por mort 
en une fosse qu est puans 
par la queue me misent ens 
et apres s en sont retorné 
en ort leu m orent ostelé 
de poor duic estre creués 
molt ai esté par toi greués 
d iluec me parti a grant painne 
qu a poi que n i perdi m alaine 
encor me duelent tot li membre 
molt sui dolans quant il me membre 
ysengrin le dis tu a certes 
qu aies par moi eu ces pertes 
par foi tu paroles a force 
ta licherie te fist force 
se mals t en uint por coi m en blasmes 
en cou gaires ne gaaignanmes 
renart bien te ses escuser 
et bien de ta parole user 
ne poroie hui auoir retrais 
les mals que tu m as dis et fais 
toz iors m as tenu por bricon 
le ior que maniai le bacon 
que talent auoie de boire 
lors me seuis tu bien decoiure 
tu me deis que celorier 
t auoit on fait d un grant celier 
en ta garde estoient li uin 
tout droit au soir et au matin 
la me menas dans faus cuiuers 
tu m as chanté de mains faus uers 
ha  dist renars   or as tu tort 
de cou sui bien en mon recort 
que tant buis que tous fus yures 
si te uantas que toz sans liures 
canteroies bien zz conduit 
lors comencas a si grant bruit 
cil de la uile tuit i uinrent 
qui a grant meruelle le tinrent 
qu en poi iou se ie m enfui 
quant i oi uenir si grant bruit 
ie me mis tantost au retor 
car des moines oi grant poor 
retenus i fui par zz poi 
mais ie m en uing mieus que ie poi 
se fus batus a moi qu en tient 
qui mal porcace mals li uient 
renart renart molt ses de boule 
tu t ies ietés de mainte fole 
renart  fait il   de pute part 
la me tenis tu por musart 
ou tu me fesis la corone 
d ewe caude com a persone 
si grant et si ample et si lee 
la teste en oi toute pelee 
ne me remest poils sous les ioes 
tu t en alas faisant tes moes 
de moi deuoies moine faire 
en cest mont es de put afaire 
par toi est ma cars afoiblie 
aillors te cruic si fis folie 
zz troncon me donas d anguille 
qu euis conquise par ta guille 
por moi esprendre et aleschier 
en main liu m as fait trebuchier 
iou demandai u le trouas 
por moi decoiure controuas 
que charetes si les portoient 
a poi que fors ne les cacoient 
car il auoient trop carcié 
si s en aloient bien carcié 
souent s aloient arestant 
des anguilles i auoit tant 
et des leuriers et des bastons 
qu encor m en duelt toz li crepons 
n est meruelle se i ai anui 
quant de toi uengiés ne me sui 
en zz des plus lonc ior d este 
n auroie iou pas aconté 
les mals les anuis que m as fais 
mais or est tant meus li plais 
qu a la cort en somes uenu 
se nous somes a droit tenu 
de toi aurai encor ueniance 
bien en ai en dieu ma fiance 
quant m estordras que que nuls die 
petit sauras de renardie  
renars respont par bon confort 
  sire ysengrin uous aués tort  
dit renars   por cou que dis trop 
tel i a qui uous tient por sot 
uostre raisons est descouuerte 
que mencoigne aués dit aperte 
et cils qui trop ment s anme pert 
hai renart trop ai souffert 
ton grant annui et ton desroi 
mais se i en ai congie del roi 
ia auras la bataille xxx  
renars respont   riens tant ne uoel  
de bataille son gaige rent 
ysengrins et li rois le prent 
renars apres le sien tendi 
sique li rois bien l entendi 
bien seuent li baron sans doute 
que se la bataille xxx 
mar uit renars ceste aramie 
se il ne set de l escremie 
li rois demande ses ostages 
qui molt estoit cortois et sages 
a nul d ials nes a pardonés 
ysengrins a les siens liurés 
por lui a fait brun l ors ester 
tyebert le cat et cantecler 
et tyecelin et dan couart 
cil i furent de soie part 
renars en ot des mieus uannés 
qu il ot a une part tornés 
si i fu baucent li senglers 
qu il ot fait o soi assambler 
et espinars li irecons 
et segnor belin le mouton 
cil firent a renart secors 
molt en pesa a dan brun l ors 
a yy iors sans demoree 
sera la bataille atornee 
grimberz si acreanta bien 
que ne faudra por nule rien 
qu a ysengrin ne uoist combatre 
que son orguel li uoet abatre 
li rois a dit   estés em pais 
a uos hostels alés huimais  
li baron se sont departi 
malement le ieu parti 
entre renart et ysengrin 
qui molt estoient mal uoisin 
renars n ert pas de tel poissance 
com ysengrins mais sa fiance 
auoit renars en l escremie 
por cou ot la bataille ramie 
engigneus est et cis est fors 
ses sens ualoit zz grant tresor 
de l entredeus se sot courir 
et bien taper por descourir 
son compaignon quant auoit aise 
de faire cose qui li plaise 
tant s est entremis de l aprendre 
que nuls ne l en poroit reprendre 
molt set renars d engiens pluisors 
de luite de iambet de tors 
ainsqu ysengrins baillier le puisse 
li brisera ou piet u cuisse 
ysengrins entent molt a el 
em pais se tient a son ostel 
por cou qu en son droit molt se fie 
et renart en son cuer defie 
se il le puet as mains baillier 
forment le cuide trauillier 
molt desirre que li iors uiegne 
que en la bataille le tiegne 
molt li desplaist en son coraige 
que cele bataille tant targe 
que ia ne cuide ueoir l eure 
que elle soit trop li demeure 
et renars fu en molt grant painne 
d armes querre cele semainne 
et ysengrins tout ensement 
reporcace armes durement 
cote a quise et armeure 
et escu et afautreure 
et cauces de fer molt bien faites 
qu il a entor ses iambes traites 
ses escus estoit blans trestous 
la cote uermelle desous 
baston ot d ensflier bien fait 
bien fu armés au del plait 
renars qui a mains escarnis 
si ne fu mie desgarnis 
asses auoit des bons amis 
qui de lui se sont entremis 
escu bien fait a sa maniere 
a comandé que on li quiere 
zz en ont quis qui fu tous iaunes 
en sa coute n ot que yy aunes 
molt estoit bonne et aaisie 
n ot cauce ne fust gambisie 
si ot zz baston d aube espine 
qui molt estoit bons en pleuine 
en lui fu molt bien emploiés 
de coroies fu bien loiiés 
de chief en autre bien estroit 
ensi a la cort s en aloit 
et ysengrins s en est tornés 
qui molt estoit bien atornés 
a la cort est uenus renars 
et ysengrins de l autre part 
li baron furent assamblé 
si a cascuns dit son pense 
renars ne fu pas esperdus 
haut fu roigniés et tondus 
et col et barbe se fist 
por le despit de son compere 
ysengrins l ot en grant despit 
et sa force prisoit petit 
ains n i daigna oster cheuel 
ia fussent ensamble son uel 
molt desirre qu a poins le tiegne 
ia ne cuide qu a tens i uiegne 
mais ancoisqu il le tiegne as mains 
sera plus malades que sains 
hermeline fu em poor 
por dan renart fu en freor 
et perchehaie et malebranche 
molt par estoit la dame franche 
en crois se tint en sa taisniere 
por renart fist digne proiere 
hersent prie por son signor 
que dieus li face tel hounor 
que de la bataille nis isse 
et que dan renars uaintre puisse 
qui molt souent li fist la coze 
en la taisniere u ert enclose 
ia de lui ne feist complainte 
mais ysengrins qui l a atainte 
en fist la plainte dont li poise 
molt a en li bele borioise 
tuit sont a cort et poure et riche 
ysengrins metra en la briche 
renart s il puet en la bataille 
mais ne uaut son engien maaille 
quant renars uit la gent menue 
par cui la bataille iert tenue 
brichemer fait auant uenir 
por acorder et pour tenir 
le iugement de la bataille 
et prie que por son droit aille 
brichemer est uenus auant 
et dist qu il fera son comant 
a soi a trait yy des barons 
qui molt estoient riches hons 
li liepars en fu li premiers 
qui molt estoit estoz et fiers 
et baucans qui a grant le cors 
et me sires bruians li tors 
cil yy sont auant uenu 
qui au plus saige sont tenu 
qui fussent le ior en la place 
n i a celui qui bien ne sace 
un grant iugement maintenir 
et zz bien grant fais soustenir 
cil yy uont a zz consel 
dist xm   ie m esmeruel 
que renars osa cou penser 
dont ie l ai oi acuser 
a roenel et a tyebert 
et a brun l ors qui molt bien sert 
des autres clamors i a tantes 
que ie ne sai a dire quantes 
pinte se plaint et tiecelins 
tout a pris sor soi ysengrins 
et por tos a baillié son gaie 
et se sont liuré li ostaige 
que il hui conoistre li face 
se il uient enmi ceste place 
signor qui peust abassier 
le mal oster et tot paisier 
ce fust bons sens ce m est auis 
ai ge bien dit que uous est uis  
bauchans respont   bien aués dit 
tout l otrions sans contredit  
tout yy en sont uenu au roi 
si li conterent en recoi 
  sire uostre baron loaissent 
que cil doi baron s acordaissent 
sauue t onnor et ta querele 
molt conissons la pais a bele  
molt plaist au roi cou qu il ont dit 
ia par lui n en seront desdit 
  signor  fait il   or en parlés 
ysengrin premiers apelés 
que toute la cause a lui tient 
de riens a moi nen apartient 
et mieus uoel la pais que la guerre 
se uers iaus la poés enquerre  
quant bricheners l a entendu 
tornés s en est col estendu 
a ysengrin dist en l orelle 
que li rois forment s esmeruelle 
qu il ne puet pais en uous yy metre 
ne por doner ne por prometre 
  faites le bien prenés droiture 
que renart por la forfaiture 
de la clamor qu aués traitie 
de hersent qu il a efforcie  
dist ysengrins   n en parlés pas 
la bataille iert inellepas 
que n en feroie nule acorde 
que autre fois ne s i amorde 
ie uerrai bien qui aura droit  
xm dist que il uoroit 
que la cose fust si alee 
si desduite et si demenee 
que il andui fussent ami 
ainsque il fussent anemi 
mais cascuns d iaus son droit euist 
que a mal torné li fust 
dist ysengrins   ia dieus ne place 
que ia pais ne acorde en face 
tantque i en uoie le plus fort 
et saurai qui aura le tort 
bien me tenriés or a iure 
se l en lassoie aler deliure 
dites le roi et son barnage 
que bien sacent et fol et saige 
que por noient la pais requiert 
ia se dieu plaist au faire n iert 
cascuns dira cou qu il uorra 
en camp uerra on qui uaincra 
dites le roi que a droit tiengne 
la bataille coment qu il prengne  
quant brichemers ot en la fin 
n en aura pais uers ysengrin 
au roi a dite la nouele 
par coi s ire li renouele 
  sire  fait il   a moi entent 
ysengrins la bataille atent 
que n a talent de faire pais 
et dist que il ne fera mais 
acorde ne pais s ou camp non 
que on l en tenroit a bricon  
or est li plais bien empiriés 
que ysengrins est coureciés 
por l orguel que il li a dit 
quant de pais faire s entremist 
dist a brichemer   se uolés 
droit faire si com uous solés 
et si tenés la droite uoie 
ce est li miels que iou i uoie 
qu ambedeus les metons la fors 
lors si gart bien cascuns son cors 
quant il seront enmi la place 
qui miels porra faire si face  
ce dist li rois   par saint richier 
de uoir uous puis bien afichier 
n en prendroie pas tout l auoir 
que le plus riche puisse auoir 
et ie la bataille ne uoie 
se dieus me doinst secors et ioie 
ne sai que alaisse atendant 
ou champ les metés ie l conmant  
quant la parole ont entendue 
la bataille iert sans atendue 
si les ont mis ou champ ensamble 
li plus hardis de poor tramble 
li uns tient l autre par la main 
li rois apele zz chapelain 
mon signor belin le mouton 
qui saiges est pas n en douton 
cils aporte le saintuaire 
que sairement lor couient faire 
li rois a fait crier son ban 
qu il n i ait nul de tel beuban 
qu i facent noise en pais se tiegnent 
come preudome se contiegnent 
molt fu li rois de grant iustice 
del sairement fait la deuise 
dans brichemers et bruns li ors 
que on tenoit as yy millors 
  baron  fait il   or m escoutés 
se ne di bien si m amendés 
renars iurra premierement 
et si fera le sairement 
qu a ysengrin n a riens meffait 
n a tiebert le cat nul tort fait 
n a tiecelin n a la masenge 
n a roenel coment qu il prengne 
ne a brun ne a cantecler 
tout cou li couient il iurer  
renars a fait son sairement 
et dans ysengrins ensement 
renars s agenoille en la place 
molt se escorce et se rebrace 
desus l escu tendi sa main 
si a iuré par saint germain 
et par les sains que iluec uoit 
que de cel plait nul tort n auoit 
les sains baise si se relieue 
a ysengrin durement grieue 
que il fait acroire por uoir 
la mencoigne por son sauoir 
a genols s est a terre mis 
dist brichemers   ués amis 
uous iurés que renars est faus 
del sairement et uous loiaus  
dist ysengrins   ie le creant  
les sains a baisiés maintenant 
puis s est leués et si s en uait 
enmi le camp seoir s en uait 
et prie dieu qui tot sormonte 
que il li doinst uengier sa honte 
de renart qui li a fait lait 
siqu au partir l onnor en ait 
baise la terre si se drece 
son baston atire et adrece 
et molt tres souent le tornoie 
en sa main lace la coroie 
son escu prent et puis s en torne 
en pluisors sans son baston torne 
si a encliné a la gent 
molt se demainne bel et gent 
dist a renart que il se gart 
ne uoet metre le ior a gast 
quant renars l ot dou cuer sospire 
tous cois s estut ne uolt dire 
renars sot les trais de s enfance 
si ot oi de ingremance 
tant ot puis entendu aillors 
c oubliés ot les mos millors 
son baston prent et si l afaite 
et molt durement se demente 
en pluisors sens l a essaié 
ne fait samblant d onme esmaié 
en ses dois la coroie lace 
si se radrece enmi la place 
lors fu renars ausi seur 
come castiaus qui est sor mur 
li escremirs li est molt biaus 
que tous en set les enuiaus 
son escu sor sa teste tient 
et ysengrins pres de lui uient 
tele colee li dona 
que a grant anui li torna 
ysengrins est de grant air 
molt tost ua renart enuair 
  renart  fait il   mal es baillis 
tous soie ie mors et honnis 
se ie n ai droit de la uiltance 
que me feis par sorcuidance 
quant tu a ma feme leus 
et a force la porleus  
renars respont   sire mal dites 
otroiés que i en soie quites 
ferai iou faire grant houmage 
a cheualiers de grant parage 
puis irai por uous outre mer 
se me uolés cuite clamer 
renart por noient te trauelles 
ie cuic que noient ne te uaille 
car quant de mes mains torneras 
ia puis ne me ramprosneras  
renars respont   c est deuinaille 
bien uerra on a la bataille 
li quels de nous aura le pris  
dist ysengrins   noient te pris 
se de uous ne me puis uengier  
et dist renars   or oi dangier 
qu alés toute iour manecant 
mais assalés tot maintenant  
a cest mot ysengrins acort 
renars n a talent qu il s en tort 
son escu met deuant son front 
met piet auant souent s esgront 
molt le ua ysengrins hastant 
et renars se ua desfendant 
iete retraite et entredeus 
au quel que soit iert lais li ieus 
ainsque se partent de l assaut 
renars le fiert mie ne faut 
tel cop les l orelle li done 
toute l orelle li estone 
sique a poi que il ne chiet 
a cel assaut mal li enchiet 
quant sa teste a ueue sainier 
de sa main se prent a saignier 
dieu prie qui ne faut ne ment 
que il le gart d afolement 
por sa feme est ce dist trais 
longement fu si estordis 
por le cop qu il a receu 
que renars l a aperceu 
ne fait samblant ueu l eust 
ne que aperceu l eust 
mais d autre part torne sa chiere 
or se gart qu encor ne le fiere 
se il en puet loisir auoir 
encor li fera bien sauoir 
que n a talent de lui atraire 
ensus de lui le fera traire 
ne l en lerra pas aprochier 
al baston le ua esmanchier 
dans ysengrins de loing esgarde 
renars li dist por coi se tarde 
qu a la bataille ne reuient 
bien set que faire li couient 
ysengrins s est lors apensés 
bien set qu il a esté greués 
isnelement li courut seure 
porpensés s est que trop demeure 
met piet auant iete retraite 
mais durement renars se gaite 
ysengrins iete pas n areste 
de son baston uole la teste 
met piet arriere si se retrait 
renars qui set asses de fait 
si li a dit   dant ysengrin 
cils dieus qui est uerai deuin 
set bien quel droit uers moi aués 
bastons uos faut dont ne l saués 
car faisons pais a no signor 
ancois qu aiés honte gringnor  
dist ysengrins   faites moi tondre 
s asses n en ai por uous confondre  
quant asses ramprosné se furent 
li dui uassal qui ou camp furent 
derechief andui s en reuienent 
molt cointement lors escus tienent 
ysengrins de ieter fait esme 
que ieter uoelle uers la teste 
de lui sousprendre s entremet 
entre l escu son baston met 
enmi le champ son escu lasse 
et renars son baston eslasse 
tele li done ainsqu il le tiegne 
que n iert mais ior ne l en souegne 
le bras senestre li a frait 
or a ysengrins molt mestrait 
andoi ont les escus repris 
andeus se fierent si espris 
ne ueistes miels gens combatre 
li uns ne pooit l autre abatre 
mais de cou ne doit on plaidier 
que ysengrins ne se poit aidier 
fors seulement de son bras destre 
qu il auoit perdu le senestre 
li uns torne li autres torne 
nuls des yy uassaus ne seiorne 
molt tornent ainsque li zz chiece 
ysengrins sueffre grant hasciere 
contre renart molt se herice 
bien li deschire sa pelice 
molt fort l estraint pas ne se faint 
iambet li fait de lui l empaint 
a terre le iete a treuers 
et renars qui se gist enuers 
les dens li brisa en la bouce 
et es euls li craiche li mouce 
traire li fait molt male fin 
puis li a dit   sire ysengrin 
ancui uerrons qui droit aura 
et qui miels faire le saura 
de uostre feme me cuidiés 
molt uos en estes auilliés 
quant isi por uostre mollier 
faites moi et uous trauillier  
ysengrins uoit qu il le laidenge 
molt iert dolans s il ne s en uenge 
ce poise lui n en puet plus faire 
renars li fait honte et contraire 
entre ses dens molt se demente 
et dist   fols est qui met s entente 
en fenme queque elle die 
peu sont de fenmes sans boidie 
par femes sont honni maint home 
de tous maus sont femes la sonme 
molt est fols qui i met s entente  
ensi ysengrins se demente 
ensi se complaint durement 
renars le fiert menuement 
sus le uiaire et sus la face 
que poil et cuir ius en auale 
bien uoit qu il est en male trape 
a ce mot li bastons escape 
que renars tenoit en sa main 
cius qui n ot pas le cuer trop uain 
se uolt leuer mais il ne puet 
que por les cols doloir l estuet 
renars li fait de grans xxx 
et si ne l fait pas a enuis 
bien le uoroit auoir conquis 
de la porre li gete ou uis 
ysengrin si come est poissans 
as mains li ua les ieus cercant 
mais por sa grant mal auenture 
li auint si forte auenture 
son doi en sa bouche dedens 
li chiet et cils le prent as dens 
la char trenche deci as os 
sa main lace derrier son dos 
de l estraindre pas ne se faint 
en tel maniere le destraint 
que uoelle u non l estuet descendre 
par desouz lui le fait estendre 
or est renars en mal trepel 
s il a poor ne m esmeruel 
ysengrins des genols les serre 
renars ne uoit ne ciel ne terre 
iuré auoit faus sairement 
si li parra prochainnement 
com faite loi il a menee 
hui est uenue sa iorne 
merci quiert por les sains de rome 
mais ne li uaut pas une pome 
que ysengrins le fiert et malle 
et dans renars gient et baaille 
renars n a poor de deffendre 
tout li couient sosfrir et prendre 
icel angoisse et ce trauail 
traire li fait ysengrins mal 
renars amast mieus estre aillors 
que illuec soffrir tel dolors 
deuenus est plus fors que glace 
  mieus uoel morir  ce dist   en place  
que por recreant se rendist 
a ce mot geta zz souspir 
au cuer sentoit molt grant anui 
plus que ne cuidoit auoir hui 
en lui n auoit mais point d esfort 
samblant fait d onme qui soit mort 
ysengrins a ses puins le frape 
or est renars en male trape 
il ne mouoit ne piet ne main 
bien fait samblent qu il n est pas sain 
ysengrins l a batu si fort 
que il l auoit lassié por mort 
li baron l ont d iluec parti 
atant la cors se departi 
onques mais n orent tele ioie 
que tot mort le cuident et croient 
et bruns li ors et ysengrins 
et cantecler et tiecelins 
et dame pinte et roeniaus 
de renart qui ert desloiaus 
li parent renart ont grant honte 
de lui ne uoelent oir conte 
ains comandent que on le pende 
tyeberz li cas les ieus li bende 
et roeniaus les poins li lie 
bien est renars mis a la lie 
car il fist maluais sairement 
que il foutoit dame hersent 
de pasmison est reuenus 
molt li seroit bien auenu 
se de lor mains pooit partir 
iamais n iroit home honnir 
toute la cort oissiés bruire 
molt se hastent de lui destruire 
et dans renars li bachelers 
prie que on le laist aler 
car a regehir li couient 
tous les pechies dont il se crient 
il li ont fait uenir belin 
o lui amainne tiecelin 
renars se fait a lui confes 
et il li a carcié son fais 
selonc les pechies qu il a fais 
de cou qu il a dieu mesfait 
si conme il confessoit renart 
atant e uous frere bernart 
qui de grant mont fu repairiés 
renart trueue qui fu loiés 
molt se complaint durement pleure 
ysengrin maldist et deueure 
enquis li a et demandé 
coment li rois a comandé 
que renars fust si tost pendus 
par nului ne fust deffendus 
quant li freres ot la parole 
molt li poise se on l afole 
il est de grant saintee plains 
il n estoit ne sos ne uilains 
en son cuer a bien porueu 
por le grant duel qu il a eu 
que dant renart demandera 
en sa maison moisne en fera 
au roy en est uenus errant 
si le salue doucement 
li rois se dreca en estant 
il n est freres cui il aint tant 
deioste lui le fist seoir 
li freres li prent a prier 
por dieu li otroit se lui plaist 
que renart sain et sauf li laist 
et nobles regarde le frere 
  sire por dieu le deués fere 
icel consel uous uoel doner 
que uous lassiés renart aler  
molt deprie l empereor 
que renart li doinst par amor 
  por cou  fait il   sui ie uenus 
que par uos uoel ne soit pendus 
ancois le m en laissiés mener 
dieus le uous puist guerredoner 
donés le moi a dieu seruir 
qui por uous se laissa morir 
si en ferai moine cloistrier 
preudons sera ce sachiés 
por dieu si le me faites rendre 
car se uous le faisiés pendre 
uous n auriés point d onour 
dieus a pite de picheour 
mais soit confes et se gart bien 
qu il sera saus ie n en dout rien 
que ne me refusés le don 
donés le moi par guerredon  
nobles entent que bien a dit 
ne l uoroit auoir escondit 
de riens que il li demandast 
ne que a faire comandast 
renart li rendra bonement 
tout sans nul contrediement 
renart a geté de prison 
si l a mené en sa maison 
poisson li done por amordre 
bien le conferment en lor ordene 
robe a moine li ont uestu 
et molt tres bien l ont receu 
ains la quinsaine fu garis 
si ne fu mie molt maris 
tous fu garis et respassés 
par mainz mals trespas est passés 
bien retient cou c on li ensegne 
ne fait pas samblant que s en faigne 
les signes fait de monniage 
molt le tienent laiens a saige 
chiers est tenus et bien amés 
or est renars freres clamés 
molt est renars de bon seruice 
uolentiers ua a son seruice 
souent li membre des gelines 
dont il suet rongier les eschines 
molt faisoit renars d orisons 
et se tient en aflictions 
molt se desduit honestement 
bien li sient si uestement 
s entente met en l ordene aprendre 
et si n a en lui que reprendre 
or est renars deuenus moisnes 
grant traual endure et grans painnes 
et de iuner et de uillier 
de canter et de uersillier 
zz iour fu la messe cantee 
renars l ot de cuer escoutee 
tot derrains issi dou mostier 
en sa main tenoit zz sautier 
yy capons tous sorannés 
lor auoit zz boriois donés 
qui auoit non tiebos li riches 
uers iaus ne fu auers ne nisses 
renars les aperceus 
or sera il bien deceus 
se il ne fait ses grenons bruire 
belement s en cuide deduire 
  par dieu  fait il   ne m apartienent 
cil qui de char mengier se tienent 
n ai fait pas ueut de mengier char 
molt le tenroie a grant eschar 
qui tel ueu faire me feroit 
certes durement m escrieroit 
car de char ne me puis tenir 
se ie en puis en liu uenir 
cials mosterrai que faire sai 
qu a ma geule les mengerai  
li nuis trespasse la nuit uint 
renars cui des capons souuint 
ne le pot metre en oubliance 
le nuit trespasse obedience 
uint as capons si les desiouque 
zz en meniue au cuer li touce 
les autres yy a mis a terre 
l endemain les reuenra querre 
si les a couuers del terrier 
si s est uenus arrier couchier 
nuls ne set riens de son agait 
ne dou larrecin qu il a fait 
se licheres est par auenture 
bien s en retrait a sa nature 
l endemain apres les matines 
renars qui tant aime gelines 
des autres est desieunés 
puis cloistre retornés 
le tierc menia que nuls ne l sot 
au quart mengier illuec passoit 
zz freres par iluec aloit 
et renart uoit grant honte en ot 
au couent le ua cils contant 
et renars en ot blasme grant 
renars lor en uolt faire droit 
mais dans bernars pas ne l soffroit 
qu il rauoit mengié zz corbel 
qu il auoient en lor praiel 
a renart ont tolus les dras 
quant il s em parti tous fu cras 
ne demandoit autres lorains 
maisque issus fust de lor mains 
et durement lies se faisoit 
que li ordenes li desplaisoit 
tornés s en est tout le chemin 
encor nuira il ysengrin 
li moinne l ont mis a la uoie 
tous seuls s en ua nuls ne l conuoie 
molt manace ses anemis 
ciaus par cui fu en painne mis 
sa teste iure couronnee 
que ia s ire n iert pardonnee 
a ysengrin ne a tyebert 
par cui il a tant mal soffert 
roeniaus iert enmi le uoie 
de long le uit molt s en esmoie 
si li crie   ueés le rendu 
que deuiens auoir pendu 
diauble l ont ore si ors mis 
li moine ne l uoelent soffrir  
il n a talent de ramprosner 
ains s en prist tantost a aler 
si s en ua droit en sa taisniere 
si a troué sa feme chiere 
quant elle le uoit grant ioie a 
ses yy bras au col li geta 
qui molt grant duel auoit eu 
quant ysengrins l auoit uaincu 
si fil en ont ioie molt grant 
quant lor pere uoient uenant 
puisque sains s en est repairiés 
riens ne les porroit corechier 
molt fu bien aaisiés li aistres 
renars qui fu res come prestres 
ot molt talent de mengier 
on le comenca a huchier 
et on li a tost aportee 
si fil ont la tauble posee 
renars menia molt uolentiers 
a plente ot de bons mengiers 
asses menia et fu a aise 
encor metra a malaise 
mon signor ysengrin le leu 
se il en puet uenir en leu 
des or se gart bien ysengrins 
et roeniaus et tiecelins 
bruians li tors tyeberz li cas 
car s engiens ne faut et baras 
renars lor fera quequ il tarde 
tel saut dont ne se donent garde 
