tenue sans quinte de guerre 
lonc tans li rois artus sa terre 
et ot trestous ses anemis 
a son uoloir desous lui mis 
s iert lies et la roine ert lie 
et la cours fu mout enuoisie 
et li boins rois ki tant ualoit 
se pourpensa lors k il tenroit 
court la plus bele et la grignour 
k il onques tenist a nul iour 
dont de mout grans tenir soloit 
car ch est la riens k il plus uoloit 
et ki plus li plaisoit a faire 
pour aloier et pour atraire 
a lui les cuers des cheualiers 
tant les amoit et tenoit chiers 
ke ia nus d els se il peust 
d entor lui ne se remeust 
rice et grant et noble estoient 
li don ke toute iour auoient 
car de ce n iert ratiers ne chices 
pour eus honnerer estre rices 
uoloit sans autre baerie 
ains ne fu sa mains desgarnie 
toutes eures de grans dons faire 
et il li frans li deboinaire 
ke plus donna et il plus ot 
ains sa larguece ne le pot 
apourir bien le uous pleuis 
ains le monteploia tous dis 
tant ert preus et de grant afaire 
ke onques riens pour honnor faire 
ne li sambla trauaus ne paine 
le plus bas iours de la semaine 
quant plus priueement estoit 
pasques d un autre roi sambloit 
un iour a les baillus mandés 
et ses clers dont il ot asses 
et quant il deuant lui les uit 
tost lor a commandé et dit 
ke par tout laissaissent sauoir 
a tous ceus ki sous son pooir 
tenoient fief ne seignourie 
de lui k il ne laissaissent mie 
k a pentecouste ne uenissent 
a cardueil et se li tenissent 
compaignie ki n i uenroit 
de uoir seust k il fourferoit 
tout sans pardon et sans pitie 
l amour de lui et tout son fie 
quant li iours de la feste uint 
li baron si comme il conuint 
de maint pais assamblé furent 
tout issi con faire le durent 
pour tenir le roi compaignie 
quant il ot la grant messe oie 
et la roine au grant moustier 
et tout li autre cheualier 
les dames et les damoisieles 
dont il i ot asses de beles 
li rois reuint en ses maisons 
et dist quant il en fu saisons 
ke on fesist l iaue donner 
et on si fist sans demorer 
lors n i a damoisiel ne saille 
u a bacins u a touaille 
et li rois tout auant 
et la roine au cors uaillant 
puis si s asissent pres a pres 
au maistre dois du grant pales 
coronnes portent hautement 
si comme a si haut ior apent 
pour la hautece et pour l onnor 
de la fieste de cel haut ior 
porterent coronne yy roi 
ke bien tous yy nommer uous doi 
premerains par grant seignourie 
s asist li rois loth d orcanie 
li pere mon seigneur gauwain 
le pere mon seigneur ywain 
li rois uriens sist apres 
li pere tor li rois ares 
sist apries et li rois ydiers 
li qui sens ert et haus et clers 
cil ert a cort mout uolentiers 
auoec les autre cheualiers 
tous iours quant il en ert saisons 
puis s asist li rois amangons 
de granlande ki pere estoit 
si con toute la cors sauoit 
ma damoisiele guinloie 
ki loiaus drue et fine amie 
a mon seigneur gauwain estoit 
li peres ki bien le sauoit 
l amoit durement a son oes 
li rois de uanes karadoes 
s asist en renc ki tant ert biaus 
puis s asist li rois aguisiaus 
ki mout ert uaillans et courtois 
si ert d escoce sire et rois 
et puis li rois bademagus 
de cui tiere n est reuenus 
nus estranges ne ne reuient 
et apries si moi souuient 
rois estrangares seoir uint 
ki la cite de pelle tint 
li rois bruans ki en sornon 
quatre barbes auoit a non 
sires de la cite perdue 
apries cestui siet et meniue 
tout cil yy coronnes portoient 
a la table le roi seoient 
tout issi con ie uous deuis 
li troi cent sissante sis 
sisent a la table reonde 
fors yy ki erent par le monde 
por leur auentures trouuer 
pour eus connoistre et esprouuer 
dont mout estoit pensis li rois 
me sire gauuains ert des trois 
et tors et li tiers fu gierfles 
li mengiers estoit ia tous pres 
et kex serui le iour as tables 
et beduiers li connestables 
auoec lucan le bouteillier 
cil troi seruirent du mengier 
et kex a fait dire et sauoir 
ke on ne laist laiens seoir 
por mangier nului tant soit fiers 
fors seulement les cheualiers 
et les haus clers et les pucieles 
les dames et les damoisieles 
mais ceus i laist on tout en pais 
on a bien cel iour el palais 
a tout le mains estre serians 
esmes a yy mile menians 
noblement et a grant deduit 
furent assis toutes et tuit 
et si mengierent a grant ioie 
ie ne quic ke iamais nus uoie 
ensamble tant de bele gent 
quant kex ot bien et belement 
du premier mes serui par tout 
con cil ki bel le faisoit mout 
li rois aual son cief broncha 
et tout maintenant commencha 
a penser et mout fu irés 
quant les dois uit si atirés 
tout contreual de gent si bele 
k il i ot tante damoisele 
tante dame et tant cheualier 
ki plus a ioie c al mengier 
entendoient ce li ert uis 
et si uit les yy rois assis 
ki trestuit couronnes portoient 
pour s onnour et o lui estoient 
pour chou pensa il plus griement 
c ainc mais tant de si bele gent 
ne uit a cort ke il tenist 
k auenture n i auenist 
ne onques mais n ot cort tenue 
si grant k il n i fust auenue 
auenture si pensa mout 
et laissa le mengier trestout 
si s en prisent garde li roi 
es uous sor zz grant palefroi 
un cheualier grant aleure 
ki tous estoit sans armeure 
s iert d une escarlate uermeille 
uiestus ki li sist a merueille 
cote ot et mantel bien taillié 
trestout fouré de uair flechié 
et si i ot couleur pour uoir 
d un mout riche sebelin noir 
dedens la sale pas n entra 
a cheual ancois ariesta 
defors s est descendus a piet 
uns ualles li keurt a l estrier 
et li cheualiers li a dit 
k il l atende iluec un petit 
et ke il li gart son cheual 
puis esgarde amont et aual 
par tout et pense en son coraige 
ke plains est de grant uasselage 
cil a qui toutes ces gens sunt 
atant esgarde contremont 
au chief de la table et si uoit 
le dois u li rois se seoit 
et la roine et s i seoient 
li roi ki coronné estoient 
s a le roi artu conneu 
et si ne l auoit il ueu 
ainc mais mais il le connissoit 
pour ice ke on li faisoit 
ce li estoit auis honnor 
asses plus c as autres grignour 
et si sambloit estre si bien 
sires k il n en doutoit de rien 
li cheualiers s en est entrés 
en la sale s est esgardés 
d uns et d autres et il est grans 
biaus et apers et bien parans 
au roi s en uint tout droitement 
et ne laisse k il esraument 
tout son mesaige ne li die 
  rois  dist il   ne te salu mie 
ie sui messages le roi ris 
d outre ombre  et li rois si pensis 
comme il estoit l a regardé 
puis li a dit par grant fierte 
die ke riens n i ait laissié 
kanques on li a encargié 
car il trestout escoutera 
cil ki pas ne s espaoura 
quant ot que li rois li commande 
dist   sire li rois ris uous mande 
con cil ki puet et uaut asses 
ke il a ia yy ans passés 
k il est issus de son pais 
et en ces yy ans a conquis 
tout par force et par uasselaige 
yy rois ki li ont fait homage 
s a a cascun son fief creu 
d entour lui ne se sont meu 
ains le seruent o lor maisnies 
si a a cascun escorcies 
les barbes et si en fera 
penne a zz mantel et l aura 
s amie a cui l a otroié 
et se li a auoec proié 
ke par desus la foureure 
face de la uostre orleure 
et il li a tout creanté 
d outre en outre sa uolente 
pour ce si uous mande par moi 
ke pour ce k il uous tient a roi 
le plus haut et tout le meillour 
du monde apres lui por honnour 
de uous fera faire au mantel 
de uostre barbe le tassel 
si ueut k encontre lui uegniés 
et ke uostre terre preigniés 
de lui et il le uous croistra 
u se ce non il enterra 
en uostre terre a si grans fais 
et a tel force ke iamais 
n en istra deuantk il uous ait 
desireté et a soi trait 
tout uostre regne a sa deuise 
et deuant ce ke il ait prinse 
la roine et si l a donnee 
celui ki li a demandee 
c est le roi de noronbellande 
et par desus tout ce uous mande 
con cil ki uous assaut de guerre 
k il est entrés en uostre terre 
atout yy mile cheualiers 
bien eslis estre les forriers 
ki bien guerroient a deuise 
et si a la roine assise 
ce saciés de garadigan 
si ne s em partira oan 
pour pooir d omme ki soit uis 
deuantk il ait tout le pais  
li rois a oi le message 
mout fu iriés en son coraige 
de ce k il dist et s en ot honte 
et se merueille de quel conte 
cil li mande tel uilonie 
grant honte a por la baronnie 
ki laiens auoec lui estoit 
et li messaiges le hastoit 
mout souuent k il li respondist 
son uoloir et li rois li dist 
  cheualiers i ai mout bien oi 
l outrage ke uous m aués ci 
hui dit uoiant tout mon empire 
bien poés uostre seignor dire 
k il s esploit d autre chose emprendre 
k il puet longement aatendre 
ma barbe por metre en mantel 
et s il a assis le castel 
de garadigan mout m en poise 
dites lui ke ainsk il s en uoise 
li mousterrai ie tel compaigne 
tant confanon et tante ensaigne 
k il ne remanra s en lui non 
k entre nous n ait fiere tencon 
si uerra quel pooir i airai 
uoir iamais ior lies ne serai 
deuant ce ke i aie amendee 
la grant honte k il m a mandee 
le grant orguel et le grant lait  
et cil ua monter si s en uait 
et se met mout tost a la uoie 
nus de laiens ne le conuoie 
ce saciés ne ne ua apres 
ains dient tout ke onques mes 
ne manda nus a si haut roi 
si grant orguel ne tel desroi 
ne si a amender fesist 
et li rois dist que on quesist 
tous ses sans ariester 
si par tout mander 
point de pooir 
ke nus hom n osast remanoir 
ki d armes aidier se seust 
ki as yy iours ne fust 
a carduel tous apareilliés 
et li senescaus tous iriés 
trestout issi par tout le mande 
comme li boins rois li commande 
ichi lairons du roi ester 
pour ce k il nous conuient conter 
du messagier ki s en repaire 
mout tost con cil ki a afaire 
et cheuauce grant aleure 
con cil ki point ne s asseure 
et ki a garde de son cors 
tant a esré k il issi fors 
d une grant forest ki seoit 
defors garadigain tout droit 
u l autrier le rois ris laissa 
mais ore pas ne l i trouua 
adont s est tous cois arriestés 
si s esmerueille u est tornés 
li rois ris ki auoit assise 
la cite u se il l ot prise 
ne set il pas s en est pensis 
lors esgarda auant son uis 
et uit zz moine cheuauchant 
sour zz mul lor ala auant 
et li demanda s il sauoit 
du roi ki assise auoit 
cele cite et il respont 
et dist k il et li sien prins ont 
la uile a force et la dame ens 
ses cheualiers et ses manans 
a li rois tous em prison mis 
  et pour ce ce saciés amis 
se sont il trestout deslogié 
et en la cite herbregié 
ie ne uous en sai el ke dire 
boine auenture aiés biaus sire  
dist li messages lors s en part 
et cheuauce tost cele part 
u la cite uit tost i uint 
onques a nului plait ne tint 
ne nul home n i araisonne 
bien ert passee eure de nonne 
quant au palais uint lors descent 
asses est ki son cheual prent 
et il entre ens s est trespassés 
par sales et loges asses 
toutes plaines de cheualiers 
aprestés estoit li mangiers 
et li rois ris mout hautement 
si menguent communaument 
li rois siet au dois si mengue 
et li messages le salue 
et dist   sire diex beneie 
et uous et uostre compaignie  
et quant li rois l a entendu 
isnelement a respondu 
  cheualiers uous au roi 
saués uous s il tenra de moi 
sa tere et me fera homage 
et fesistes uous le message 
de sa barbe auoir oil sire 
tout outre et si uous puis bien dire 
si comme il le m a fait entendre 
longement le poés atendre 
ancois serés mout esmaiés 
ke de sa barbe zz poil aiés 
ne son hommage ne sa terre 
ains serés mout greués de guerre 
ke il de uous ia terre tiegne 
il ne laira ke il ne uiegne 
sour uous a ost u k il uous truise 
iamais n ert lies deuantk il puisse 
amender ceste mespresure 
si uous di ke mout s asseure 
de l amender il n est pas sages  
dist li rois ris et li messages 
se taist et si se traist ariere 
et li rois est de grant maniere 
iriés et pense une grant piece 
k il n ot pas cose ki li siece 
queke li rois ensi pensoit 
estes uous en le sale droit 
nain petit a desmesure 
ki uenus ert grant ambleure 
de mout loing et a grant esploit 
sour une mule ki estoit 
plus blanche ke n est nois negie 
en sa main tint une corgie 
de soie en un baston d yuoire 
ki entailliés ert a trifoire 
dont li ouuriers fu en grant painne 
s ot d une soie tainte en graine 
uermeille si comme en este 
cote e mantel a uert cende 
a pie descent sans plus targier 
destourser ua et desloier 
d un mantel uair unes pastures 
teus dont les enchaeneures 
sunt d or li aniel de cristal 
et il en uint tout contreual 
dusqu au roi et porte en ses mains 
les pastures dont dist li nains 
  rois diex uous saut cha sui uenus 
a uous si uous mande salus 
la damoisiele d yselande 
uostre amie et par moi uous mande 
ke uous ces pastures pregniés 
et ke uous issi li teigniés 
les conuenans con uous deués 
et con creanté li aués 
car les uostres bien uous tenra 
si ke de riens n i mesprendra  
quant li rois ot ce ke cil dist 
sans atargance k il fesist 
ainske de son pense reuiegne 
a dit   boine auenture auiegne 
ma dame et toi  tantost a prises 
les pastures si les a mises 
deiouste lui au chief du dois 
et li nains li dist   sire rois 
ke li dirai ie de par uous 
a ma dame tout a estrous 
li dites  dist il   k en ma uie 
n oi onques de rien tel enuie 
con d acomplir ses uolentes 
toutes si le me salués 
comme ma dame a cui ie sui  
lors prent li nains congie a lui 
et si s en est partis atant 
et li rois trestout maintenant 
ke de lui le uit eslongié 
a son pense recommenchié 
quant li rois ot pensé asses 
de pour piece s est pourpensés 
s esgarde uers la praierie 
et uers la foriest ki n ert mie 
loing d iluec si comme il paroit 
si a demandé se nus uoit 
ce k il auoit esgardé tant 
si compaignon tout maintenant 
respondent et prinsent a dire 
  ke est ce dites le nous sire  
et il respont tout sans arrest 
  ueés uous la cele forest 
si pries de nous et ces muraus 
par desus la forest si haus  
et il dient   oil uoir sire 
et de ce ke uolés uous dire 
c est la gaste capele la  
dist li rois   u ains nus n ala 
ce dist on ki puis en uenist 
ne ki nouieles en desist 
et ie m ere auant hier partis 
de m ost s ert ia li iors faillis 
nuis ert et ie armés estoie 
si me pourpensai ke g iroie 
a la capiele si m esmui 
tous seus s alai tant ke la fui 
si descendi tout maintenant 
de mon cheual s alai auant 
dusc a l autel sans targier plus 
si ui un image desus 
de ma dame sainte marie 
s auoit deuant par seignourie 
une lampe ki cler ardoit 
hons ne feme ne le gardoit 
kant l ai ueu s ai tost osté 
le brant d achier de men coste 
et si me mis a genoullons 
quant faites oi mes orisons 
ie prins ma cote et si en fis 
drap a l autel ainske partis 
me fuisse k iluec lors montai 
et de la capiele eslongai 
quant diex m ot faite tel 
ie n auroie a piece conté 
quanke il m auint en la uoie 
a paines creus en seroie 
se ie le uous contoie espoir 
pour ce le met a non caloir 
et si i auroit grant anui 
mais pour ce le di que ie sui 
li plus haus rois ki soit en uie 
si ne me desdiroie mie 
ne ains nul iour ne me desdis 
si di ke s il estoit hons uis 
ne si hardis ne si uaillans 
u soit cheualiers u sergans 
u soit dame u soit damoisiele 
se droit a la gaste capele 
ces riches pastures portoit 
dont ie creantai ore endroit 
ke le roi artu i metroie 
et k en prison l enuoieroie 
a la roine d yselande 
ki le ueut et ki le me mande 
et ie sui cil ki le fera 
car lores m aseuera 
por uoir de s amor maintenant 
et fust tous seus par conuenant 
et de nuit uenist et alast 
et au reuenir m aportast 
du drap ke desus l autel mis 
ke de ma cote a armer fis 
k il n eust quant il reuenroit 
ce ke il me demanderoit 
quoike ce fust sans contredire 
souuent en auons oi sire 
parler  dient li cheualier 
  mais nouueles du repairier 
de nului nule fois parler 
por ce n i ose nus aler 
nonpourquant si a il chaiens 
cheualiers espoir teus yy cens 
n i a nul d eus ki n empresist 
a faire quanc autres fesist 
onques tant fust fiers ne hardis 
chou est noiens  dist li rois ris 
  certes por ce ne l ai dit mie 
ke i en eusse baerie 
a nului nus n i oseroit 
aler car folie seroit  
deuant le roi ot en estant 
une pucele gente et grant 
iouene et n ot pas yy ans passés 
s ot de toutes biautes asses 
ke damoisiele puet auoir 
et ot cortoisie et sauoir 
ki auoec le biaute mout uaut 
ele ert uiestue d un bliaut 
d une pourpre noire fouree 
d or et de li meisme ouuree 
si ert delie et bien plaisans 
a merueille mais mout pensans 
estoit trop par fust biele lie 
quant ele estoit si biele irie 
plouré ot car bien ot de quoi 
ele seruoit deuant le roi 
maugre sien si li desplot mout 
ele auoit mout bien prins escout 
de ce ke li rois auoit dit 
ke cil auoit sans contredit 
ce ke il li demanderoit 
ki de ces pastures feroit 
ce ke il auoit deuisé 
durement a a ce pensé 
puis dist en bas   diex ke ferai 
quant ie iamais ne uoi ne sai 
nule rescousse de ma tiere 
a tart mouura mais pour moi guerre 
li rois artus car i ai perdue 
ma terre mais n ert deffendue 
par lui ne n ert a la rescousse 
n i a mais d escousse 
forske me mete en auenture 
ausi n ont cil cheualier cure 
de furnir cest douteus afaire 
certes quoik il soit du repaire 
n a quel chief ke uenir en doie 
i enprendrai a furnir la uoie 
aussi ne me caut il de moi 
riens nule  lors a dit au roi 
  sire rois redites encore 
ice ke uous desistes ore 
uolentiers  dist il   par mon chief  
lors li reconte derechief 
ce ke il deuant dit auoit 
et cele ki auques sauoit 
dist lors   seignour uous saués bien 
ke li rois por neis une rien 
ne se desdist de rien k il die 
ne onques ne fist en sa uie 
ke de ce  font il   demisiele 
uous l orés par tans  dist la biele 
puis s est tornee uers le roi 
et dist   sire entendés a moi 
faites me tost ma mule rendre 
car la uoie uaurai emprendre 
encore anuit sans nul delai 
et les pastures porterai 
sour l autel de uoir le saciés 
ha pucele  dist il   taisiés 
trop fol afaire aués empris 
maint cheualier a de grant pris 
caiens ki de ce entremetre 
nen ose et uous uous uolés metre 
en point de mort laissiés ester 
miels ne uous poés uous haster 
de morir s en ai grant pitie 
se uous l autrier tele amistie 
sire eusciés uers moi eue 
uous ne m eussiés pas tolue 
ne ma cite ne ma gent toute 
ia mar soiés de ce en doute 
k a la capiele bien ne uoise 
non  dist li rois   certes moi poise 
mais pour ce ke mentir n en doi 
il ne remanra pas en moi 
tenés et bien uous en couuiegne 
mout dout ke maus ne uous en uiegne 
et ce seroit mout grant damages 
certes c est mout fols uasselaiges 
damoisiele mais remanés 
plus seur afaire emprendés  
dient li cheualier trestuit 
  ha seignour or ne uous aunuit  
dist ele   ne remanrai pas  
li rois commande isniellepas 
napes a et on si fait 
et li rois apoier se uait 
as estres et deuant lui mande 
son senescal et li commande 
ke il face metre la siele 
sour la mule a la damoisiele 
et il si fist tout sans respit 
ne demora ke mout petit 
apries ce ke il anuita 
li rois ki garde pris en a 
fist la damoisiele apieler 
  damoisiele il est tans d aler  
dist il   hui mais quant uous uaudrois 
sire  dist ele   il est bien drois  
lors monte et il est auques tart 
li rois monte de l autre part 
et bien yy cheualiers auoeques 
si l ont conuoié d ileques 
dusc a l issue de la porte 
ne le quident uiue ne morte 
iamais ueoir en lor eages 
si dient ke c est grans damages 
de la puciele se depart 
li rois et ele d autre part 
uers la forest s est adrecie 
la mule fiert de la corgie 
ki ne cloce ne ki n areste 
de son mantel cueure sa teste 
si est en la forest entree 
et la nuis fu laide et tourblee 
et espesse si a merueilles 
k ele ne pot neis les oreilles 
de sa mule tres bien coisir 
et ele pense du ferir 
sa mule et entre maintenant 
en une espesse mout tres grant 
plaine de ronses et d espines 
cargies de noires fourdines 
et de cornilles a plente 
tout ot son uis esgratiné 
et deschiré tout son bliaut 
de son cors li sans uermaus saut 
en mains lius et a quele que paine 
icele uoie tant le maine 
k ele est entree en une lande 
a damedieu lors se commande 
et reclaime nostre seignour 
car onques mais paour grignour 
n ot eue que lors auoit 
paour ot pour ce k ele ooit 
ours et lions entour lui braire 
et autres biestes tel bruit faire 
de mainte diuerse maniere 
k il ne est feme nule tant fiere 
ne hom se il ilueques fust 
ke du sens ne li esteust 
issir ainsk il en escapast 
ainske cele paours li past 
ki si tres durement li grieue 
uns si tres grans tounoires lieue 
et uns espars ke il li samble 
ke ciels et tiere tout ensanle 
doiuent fondre et crauenter 
et apries ce oi uenter 
si durement k en mainte place 
li grans uens les caisnes esrace 
grans et gros et porte auant lui 
tel paour a et tel anui 
la biele k ele ne set mie 
comment garandir puist sa uie 
si se tient mout a entreprise 
de la uoie k ele a emprise 
et uolentiers s en repentist 
s au repentir uenir peuist 
car de ce ne se prendroit garde 
li uens remaint et ele esgarde 
une flame deuant son uis 
si grant ke il li est auis 
k ele touche au ciel et est lee 
bien le trait d une arbalestree 
tout droit enmi lui esgarda 
yy hommes noirs ueus i a 
ki par le feu ardant coroient 
et d une tieste se iuoient 
d un homme mort ce li sambloit 
eskiuer pas ne les pooit 
si tres pries de li se passerent 
ke pour poi k il ne le brullerent 
s en fu en paour et en doute 
en apries ce ot et escoute 
une uois ki tel duel menoit 
ke nus raconter ne poroit 
la complainte ne la dolour 
et ele esgarde a la luor 
du fu si uit un cheualier 
uenir tout seul sans eskuier 
armé tout entierinement 
et regretoit mout durement 
un cheualier ke il portoit 
mort deuant lui et si estoit 
armés sans heaume et sans escu 
mout le regretoit k il mar fu 
et se pasme sour lui souuent 
et la damoisiele se prent 
au tost aler et si s auance 
et la mule si tost li lance 
k ele pert de lui la ueue 
puis a tant sa uoie tenue 
k ele a la capiele coisie 
mais ele ne la passe mie 
ains descent et est ens entree 
et s a ens auoec li menee 
sa mule au plus tost k ele pot 
de toutes les paours k ele ot 
deuant eues ce estoit 
noiens uers cele k ele auoit 
en cel point adont se saigna 
sa coupe bat et reclama 
nostre seignour mout durement 
et sa mere et puis esraument 
uait soi et sa mule mucier 
derier l autel pour le cheualier 
ki tost apries li cheuauca 
uers la capele et aprocha 
et sachiés bien ke il faisoit 
si grant duel comme il plus pooit 
deuant la capele descent 
et puis le mort cheualier prent 
en ses bras si l apoie al huis 
de la gaste capele et puis 
si a son cheual atachié 
a zz arbre et s a apoiié 
son escu et reuient au cors 
plorant et se commence lors 
a pasmer mout souuente fois 
si dolereus et si destrois 
comme il ert k il ne set k il face 
de duel toutes uoies l embrace 
en la capele le porta 
maintenant ses mains desarma 
et puis si ua s espee traire 
une fosse commence a faire 
deuant l autel au miels k il pot 
puis prent si com faire l estot 
le cheualier et le met ens 
lors se pasme de recommens 
et fait tel duel k il samble bien 
k il l amoit plus ke nule rien 
et bien uausist morir illueques 
puis entra en la fosse auoeques 
por tout parfurnir son afaire 
et dist   sire or m estuet il faire 
ice ke uous me commandastes 
quant uous de uie trespassastes 
car ie n en doi rien trespasser 
de quanque me puisse amender  
lors a prise la boine espee 
au cheualier si l a noee 
entor lui et commence a dire 
tout en plorant   biaus tres dous sire 
de la cui mort i ai grant ennuie 
c on uous trouuast ne desfouist 
nus ne nule et uous deschainsist 
uostre espee puisk il le chainsist 
iamais nul ior ne le deschaigne 
s il n est ausi d armes proisiés 
si biaus et si bien entechiés 
com uous aués esté a droit 
u se il estre ne le doit  
et adont l espee li serre 
et puis le kueure de la terre 
et dist   biaus sire ie uous lais 
con le meillour ki soit iamais 
ne ki port mais escu ne lance 
tout issi com uous sans doutance 
fustes li miudres cheualiers 
li plus biaus et li plus entiers 
de tous biens et li plus uaillans 
de cest mont ki tant par est grans 
ait diex de uostre arme merchi 
dont li cors gist en terre chi  
lors pleure et si se repasma 
et quant il reuint si rarma 
sa teste auant et puis ses mains 
si s em part et a pris as rains 
de l arbre tantost son escu 
et si l a son col pendu 
puis monte et se prent a l errer 
et si ne fine de plorer 
partis se fu de la capele 
li cheualiers et la pucele 
ot mout bien escouté trestout 
pas pour pas a prendant escout 
s en est derier l autel uenue 
si est de la capele issue 
por sauoir mon se cil s en ua 
s ot une friente ki leua 
de gent ki li est uis k il uienent 
ki font tel duel et le maintienent 
ke onques tels ne fu ois 
ele se tenist a enuis 
k auoec de pitie ne plorast 
k ains mais dont ele se menbrast 
n oi duel dont la moitie 
eust au cuer si grant pitie 
si en plora mout doucement 
et s esmerueilla durement 
ki cil grans sires estre pooit 
por cui cascuns tel duel faisoit 
et mout uolentiers le seust 
se ele sauoir le peust 
mais ele l a laissié atant 
et cil ki uenoient batant 
lors paumes et menant grant duel 
et uausissent morir lor uoel 
ont le cheualier encontré 
se li ont plorant demandé 
  senescaus u est nostre sire  
et cil ki ne lor pot mot dire 
se pasme desous son cheual 
si c a peu k il ne chiet aual 
mais li autre tenir le uont 
et quant il reuient il respont 
si comme il pot foibletement 
si comme cil ki durement 
fu adolés si lor a dit 
ke il a fait sans contredit 
tout ice k il li commanda 
a sa uie et lors commenca 
a conter ke riens n i remaint 
et il dient k il les i maint 
si uerront la fose u il gist 
  non ferai  dist il   k il me dist 
ke iou quant enfoui l auroie 
se puis ce dist uous encontroie 
ke retorne tous uous fesisse 
et a tous ensamble desisse 
ke por s ame oster de dolour 
a damediu nostre seignour 
proissiés commanda le il  
font il et il respont   oil 
et nous uoir issi le ferons 
comme il dist ne trespasserons 
chose k il desist a sa uie  
atant s en part la compaignie 
et font tuit zz deul merueillous 
et li seneschaus auoec els 
la pucele a mout bien oi 
k il s en uont et lors xxx 
car estre quida retenue 
lor est deuant l autel uenue 
si s agenoile et si a prises 
les pastures si les a mises 
sour l autel au pie de l ymage 
mais n i font pas lonc estage 
ains salent enmi le moustier 
lors n ot il en li c airier 
mout par ot grant paor de mort 
si proie diu k il le confort 
et sa mere et tantost reprent 
les pastures tout esraument 
si les a remises ariere 
lors fu lie de grant maniere 
car ne se murent tant ne quant 
a son cuer en ot ioie grant 
mout boinement lors les esgarde 
con cele ki bien se prinst garde 
de tout maintenant s aprecoit 
du drap ke li rois mis auoit 
sour l autel ki fu de sa coste 
ore au primes uoit ele et note 
et bien se peut aperceuoir 
k il li auoit esté por uoir 
car tele estoit comme il ot dit 
la pucele une piece en prist 
com cele ki n est esperdue 
a sa chainture l a pendue 
et dist ke ore boin aler 
en faisoit tantost uaut monter 
et ert ia huis alee 
quant il li menbre de l espee 
ke li cheualiers chainte auoit 
ki en la chapele gissoit 
puis dist a soi k en nulle guise 
ne l i laira par couardise 
s ele i deuoit perdre la uie 
a itant sa mule relie 
si commence as mains a grater 
la terre et le prist a gieter 
tantk ele sent le cheualier 
et lors entent au deslacier 
l espee et tantost le desnoe 
mout est lie quant ele est soe 
car a mout boine le tenoit 
cil ki estrainte li auoit 
lors le recueure et a priié 
diu ke de l ame eust pite 
au cheualier lors chainst l espee 
la mule prent si est montee 
bien set ke oublié n a riens 
et il li menbre mout tres bien 
de la parole que dit ot 
cil ki au meix k il onques pot 
l auoit au cheualier estrainte 
au deschaindre ne s est pas fainte 
mais deslachier pas ne le pot 
lors pense bien k il estuet 
au deslaicier auoir preudome 
si pense ke ia n aura homme 
a baron s ele peut tant faire 
ke parfurnir ait son afaire 
et garadigan reuiegne 
coik entre uoie li auiegne 
se celui non ki tant uaura 
ke l espee li deschaindra 
a itant encline a l eglise 
si se saine puis si s est mise 
en la lande et si ceuauca 
mout tost tantke au bos aprocha 
issi con la mule l enmainne 
si passe le bos a grant paine 
ke son uis et ses mains deschire 
et sa robe ront et deschire 
si con li sans uermaus en saut 
mais de tout ce petit li chaut 
puisk ele a trespasé le bos 
a la porte uint demanois 
de la cite mais pas ne rueue 
a ouurir le car ele trueue 
yy cheualiers ki l atendoient 
de par le roi kant il le uoient 
si se sont bien yy fois sainné 
esbahi et esmerueillié 
sont trop de ce qu il le uoient 
car onques mais parler n oirent 
ke nus hom parole tenist 
de ce ke nus en reuenist 
si li dient   bien ueigniés uous 
et uous boine auenture aiés 
seignour  dist ele   menés moi 
se il uous plaist deuant le roi 
si com il est drois et raisons 
certes uolentiers le ferons  
font il lors l ont menee droit 
la ou li rois ris se gysoit 
uenue fu deuant le roi 
la pucele sans grant effroi 
et il ot grant clarte laiens 
de cierges et il por les gens 
k il oi se fu esuelliés 
et de mout esmerueilliés 
si fu il ke ses gens estoient 
ki cele pucele amenoient 
ki auoit une espee chainte 
car ele l auoit si estrainte 
entor li k ele roidoroit 
au coste et li rois le uoit 
si l a tantost reconneue 
car ele ot la car deronpue 
des ronsces es mains et ou uis 
et sa robe ce li est uis 
mout a resgardé la bele 
pour ce k il ne uit damoisele 
ne dame ains porter espee 
la pucele est auant alee 
et dist   dix uous saut sire rois  
et il respont comme courtois 
  dix uous doint ioie damoisele 
ie uieng de la gaste capele 
sire et se uous ne m en creés 
les enseignes ueor poés 
ke uous le me rouuastes prendre  
lors s agenoulle et si li ua tendre 
la piece que du drap ot prise 
lors sot k ele i fu sans faintise 
car les enseignes bien connoist 
  he las  dist il   comme or me croist 
paine et dolour toute ma uie 
or ai ie perdue m amie 
car bien sai ke ceste por uoir 
me uaura a seignour auoir 
si perdrai m amie la bele  
lors prinst a riere la pucele 
et dist   aués uous tel paour 
naie  dist ele   tout sans freor 
soiés car ia ne beerai 
a uous ne ia ne uous auerai 
ne ia ne uous en reueilliés  
quant li rois l ot mout en fu lies 
et dist   pucele demandés 
donques tout ce ke uous uolés 
car il ert fait tout maintenant 
or uous leués tout maintenant 
et puis si dirai mon uoloir  
li rois uoit ke par estauoir 
conuient k il faice son plaisir 
lieue soi sans mettre loisir 
con cil ki mentir ne soloit 
et ele dist k ele uoloit 
k il li deliurast sa cite 
et ke tout fuissent fors gieté 
si homme ki en prison estoient 
et ueut ke ses pertes li soient 
rendues si com proueront 
tout cil ki riens nule en saront 
apres si ueut k il isse fors 
de sa uille et se li iurt lors 
k en sa terre mais n entera 
nul ior ne mal ne li fera 
et li rois ris tout li otroie 
con bien ke greuer li doie 
con cil ke de mentir ne ghille 
issus en est fors de la uille 
et auoec tout si cheualier 
lors commence a esclairier 
et li solaus fu leués ia 
et li rois ki point ne taria 
a son senescal commandé 
ke de tout soit si amendé 
con la pucele uaura dire 
et ke tout cil de son empire 
soient rendu et restorees 
les perde selonc lor iurees 
maintenant et li rois s en uait 
et si comme il dist si est fait 
ensi s em parti li rois ris 
de garadigan k il ot pris 
s en remest dame la roiene 
et si en fu en la saisine 
de kanqu soit demander 
ele fait deuant li mander 
ses damoiseles et ses gens 
ses baillus ki n ert pas dolens 
le fist mout deboinairement 
mout i uinrent ioieusement 
comme gent de prison issue 
et li senescaus les salue 
comme sa dame et li enkiert 
en kel maniere auenu est 
k ele s iert ensi deliuree 
et ki ot ensi deschiree 
sa robe et li ot si mal mis 
ses mains et son col et son uis 
car sa biautes mout est em pire 
et ele lor commence a dire 
de chief en autre tout l afaire 
paine me seroit du retraire 
pour ce si m en tais atant 
li senescaus enquiert auant 
toudis et dist ke il saroit 
mout uolentiers si li plaisoit 
pour coi ele ot espee chainte 
car ueue auoit mainte dame 
et mainte damoisele esrer 
onques mais n ot ueu porter 
espee a dame n a pucele 
n ainc mais ne uit auoir si bele 
a home tant deust ualoir 
  laissiés ester ne peut caloir 
uous le sauerés encore bien  
lors a apelee brangien 
une pucele et dist   metés 
yaue es bacins si l arportés 
ici si lauerai mes mains 
et mon uis ki est trestous plains 
de sanc et si m aporterés 
la meloiur ke uous trouerés 
de mes reubes ki laiens sont  
cele et les autres tost le font 
que gaires n i ont demouré 
en un bacin d argent doré 
li ont l iauue caude aportee 
dont toute l ordure a ostee 
ki si a sa faice empirie 
et puis apres s est despoulie 
si a uiestue blanke chemise 
s en a le gironnee mise 
dont gaires ne li embieli 
par entre les renges et li 
de l espee ke chainte auoit 
car desnoer ne le sauoit 
ne paine a mettre ne li uaut 
puis uiest en son dos zz bliaut 
grant et panu d un blanc samit 
u oit maint lioncel petit 
d or bordeis et esteletes 
i auoit par lius et flouretes 
itele ot la reube entierine 
cote et mantel et fu d ermine 
la panne a sebelin bas noir 
et li par estauoir 
ke du bliaut les pans mesist 
si con de la chemise fist 
entre soi et le rengeure 
puis chaint une estroite chainture 
a menbres d or sor rice orfrois 
u pieres ot tels yy trois 
ki ualoient zz grant tressor 
puis mist en son chief maintenant 
un capel de pieres et d or 
k ele auoit ondoiant et sor 
d acesmer mie ne se faint 
puis a dit ke on li amaint 
son palesfroi tout harnesié 
et on li a tout aparlié 
et il fu biaus blans et petis 
s ot sele u ot archons uautis 
a esmaus d or et d iuore 
trestoute entaillié a trifoire 
s ert d or et de pieres li frains 
et si ot tout itels frains 
d un diapre estoit la sambue 
bien blanc a oeure d or menue 
et quant il fu si atornés 
si dist cascuns k ains ne fu tes 
nus plus biax ne miex atilliés 
et quant fu tous aparliés 
la pucele monta desus 
si biel atournee et mout plus 
ke par parole ne uous faic 
si boute son senestre brac 
as ataces de son mantel 
s en met et mout bien et mout biel 
les pans entre li et l arcons 
puis met zz capel de paon 
sour son chief ke caus ne li griet 
plaisaument sor la siele siet 
en sa main comme bien aprise 
a lors une corgie prinse 
dont toute ert d yuoire la mance 
et les fringes de soie blance 
quant la pucele fu montee 
si bien et si biel acesmee 
s est la plus biele creature 
u ains ior se penast nature 
ke son sens n i ot celé 
son senescal a apielé 
si li a dit tout maintenant 
  toute ma terre uous commant 
et mes cheualiers et ma gent 
et mes puceles ensement 
si comme a l omme par ma foi 
u durement me fie et croi 
pensés ent si comme il est drois 
a la court artu le roi uois 
toute seule k il l estuet faire  
a itant comme deboinaire 
et france d els se departist 
s es commande a diu et il li 
tout issi se met a la uoie 
seule con nus ne le conuoie 
la dame de garandigan 
ki tante paine et tant ahan 
ot pour sa tiere a deliurer 
et ele se met a l esrer 
s oirre toute ior aiournee 
tant s est traueillie et penee 
si con mix sot uoie tenir 
k ele uint par zz iour uenir 
un moigne blanc si le salue 
mais il ne l a pas entendue 
k il entent as ses eures dire 
et ele ra dit   biaus dous sire 
entendés a moi sire petit  
il s areste et quant il le uit 
si ne dist de grant piece mot 
bien cuida et merueilles en ot 
ke ce fust fantosmes u fee 
k il ne cuidoit estre nee 
peust si biele creature 
il le respont   boine auenture 
aies tu se boine cose ies  
ele s en rist et dist   saciés 
ke maus espirs ne sui ie mie 
mais dites moi par courtoisie 
du roi artu se uous saués 
quel part il est ne le celés  
et il dist   ie le laisai hui 
bien matinet quant ie m esmui 
a carduel et a fait grans gens 
ce m est uis auoec li laiens 
de toute sa terre asambler 
i porrai ie hui mais aler 
de iors bien i serés 
se uous autressi tost alés 
comme uous faisiés or ains  
la pucele se part a l ains 
k ele peut du moigne et chemine 
mout tost et de coitier ne fine 
sa mule et fait tantke uenue 
est a carduel si a ueue 
la gent ki ia ert asamblee 
a merueille l ont esgardee 
tout et seriant et cheualier 
c ains mais ne uinrent cheuaucier 
feme ki espee portast 
et ele ke ne s ariestast 
legierement en est uenue 
a court mais n est pas descendue 
ains entre en la sale a cheual 
si esgarde amont et aual 
si uoit le roi u se seoit 
li rois ke ia souspé auoit 
e la roine tout ausi 
cil ki de ce orent serui 
li canbelens ki la estoient 
les napes ostees auoient 
et ele uint droit deuant lui 
  sire boin ior aiés uous hui 
et toute uostre compaignie  
dist ele et quant il l a oie 
il lieue la teste et le uoit 
et cuide bien sauoir le doit 
ce k ele est ilueques uenue 
deboinairement le salue 
et dist   bien sai ke uous querés 
damoisele partant aurés 
secours car i ai mes gens mandees 
par tout et sont ia asamblees 
s ont a demain l afaire empris 
pour aler desus le roi ris 
ki a uostre cite asise 
ne sai s il l a encore prinse 
mais bien sain k il assambleront 
a lui luesqu il le trouueront 
s il ne s en est ancois partis 
biaus dous sire mout grant mercis 
ice ne uois ie pas querant 
car ie rai tout mon garant 
toute deliure ma cite 
or ueul ie k il me soit conté  
dist li rois   par kel auenture  
et ele sans entrepresure 
li conte quank il li auint 
comment ele ala et reuint 
seule a la capele et de nuis 
et li conte tous ses anuis 
et ke por ce k ele est issue 
de tel pril li ot rendue 
toute sa terre li rois ris 
car il li ot en conuent mis 
pour ce k il ne cuidoit k ariere 
reuenist en nulle maniere 
et quant ele li ot tout dit 
s a puis dit   oés un petit 
biau sire ke ie uieng cha querre 
ie tien de uous toute ma terre 
et uous me deués conseillier 
car nus ne me doit a moullier 
prendre se par uostre gre non 
si uous uieng demander zz don 
l escondire ne me deués 
amie  dist il   descendés 
lors si porés uostre boin dire 
uous le m aurés anchois biau sire 
donné ke descendue soie  
et li rois tantost li otroie 
issi le creanta li rois 
le don et chix comme cortois 
pour le descendre uint auant 
  damoisele dorenauant  
dist il   poés bien descendre  
tantost le uait par les flans prendre 
si l a mout souef descendue 
et quant il l espee a ueue 
k ele auoit chainte si l esgarde 
  damoisele auons nous garde  
dist il   c aués chainte espee  
et la damoisele est alee 
au roi et dist   uous ne saués 
biau sire quel don uous m aués 
donné si uoel ke le sachiés 
ie uoel k a seignour me doigniés 
celui ke si uaillans sera 
ke ceste espee me pora 
deschaindre sans riens empirier 
et sans les renges depichier 
ki n i sont pouries ne uies 
et cil pora estre mout lies 
ki de moi aura le saisine 
ie sui de roi et de roine 
fille ce saciés de uoir 
et sont mort ne i a autre oir 
ke moi ki tieng toute la terre 
et si poroit on bien loing querre 
plus rices de moi et plus biele 
certes c est bien uoirs damoisele 
uous arés le don uolentiers 
s il ne remaint es cheualiers 
ki au deschaindre asaieront 
et ie cuit k il i meteront 
mout uolentier entente et painne  
tantost son senescal demaine 
keu de maintenant en apiele 
  senescaus ceste damoisiele 
et la terre uoel ke preigniés 
par couuens ke uous deschaingniés 
l espee si comme ele a dit  
et keux se lieue sans respit 
s en est alés le roi au pie 
et li rois l en a redrecié 
et dist ke il ne le peust 
miels emploier ke il seust 
n a nului ne l eust tant chiere 
et keux fu lies de grant maniere 
et uint uers la pucele droit 
demanda li s ele otroioit 
ice ke li rois auoit dit 
  oil sire sans contredit  
dist la pucele et kex atant 
saisi les renges maintenant 
mais tant n i paine ne trauaille 
c au deslachier mout bien ne faille 
car miex noent ke plus s esforce 
et quant il uoit ke n i uaut force 
si les lait et dist   dehait ait 
damoisiele ki por nul plait 
i metera iamais ses mains 
auoi me sire kex au mains 
aués uous uilonie dite 
ie uous claim bien a tous iours quite 
ia uoir de moi ne serés sire  
et il s en uint plains de grant ire 
au roi et dist   asses porés 
prometre kike uous uaurés 
la dame de garadigam 
ie quit ke nus deschaigne oan 
l espee k ele a au coste 
legierement seront osté 
tout du droit ploi de la coroie 
ia diex ne doinst ke nus hom ioie 
en ait ne ia a chief en traie  
li rois le senescal apaie 
au plus k il puet et la puciele 
et mon seignour ywain apiele 
tantost et dist   auant uenés 
amis ceste dame prendés 
et toute sa terre et ses fies 
par issi ke uous deschaigniés 
l espee s on le puet descaindre 
ie ne sai ki se deust plaindre 
de tel terre ne de tel dame 
se il le puet auoir par m ame 
uostre ert se faire le poés  
et mes sire ywains est alés 
le roi au pie sans merci rendre 
lors s en ua la sans plus atendre 
et dist   dame i assaieroie 
s il uous plaisoit se ie poroie 
cele espee pour nule rien 
deschaindre sire moi plaist bien  
dist ele et il s en entremet 
maiske plus grant trauail i met 
et il plus fort la melle et noe 
lors set il bien ke ia n ert soe 
quant il ne le puet deslacier 
  dame or i puet bien essaier  
dist il   autres ki miels uaura 
car ia par moi ne uous sera 
si com moi samble deslacie  
et cele remaint mout irie 
de ce ke si preudom i faut 
des ore en auant ne li caut 
ce se pense ki i essait 
ne quide ke humais nus l ait 
car n i set si boin ne si biel 
li rois apiele dodiniel 
le sauuage puis se li dist 
tout ausi comme as autres fist 
et il en uient uers la pucele 
et esgarde k ele est si biele 
et pense ke boin nés seroit 
cil ki si biele fame aroit 
et il essaie sans soi faindre 
et quide l espee deschaindre 
mais n i fait el ke fait auoient 
cil ki essaié s i estoient 
puis s en retorne tous honteus 
lors ne fu pas li rois ioieus 
ains s esmerueille ke ce ert 
tantost a la puciele enquiert 
u ele ot prise tele espee 
et ki li ot ensi noee 
ke nus n en puet uenir a chief 
ele li conte tout de chief 
du mort cheualier et comment 
cil auoit fait son orement 
ki dedens la fosse le mist 
et les paroles ke il dist 
comment le prist puis et l a chaint 
et la parole atant remaint 
li rois le fist laissier ester 
et dist   alés uous reposer 
biele uous en aués mestier 
n i ferai huimais essaier 
cheualier nul ki soit chaiens  
cele uoit bien ke c est noiens 
s otroie ce ke li rois dist 
et la roine mout bien fist 
ki o li la pucele enmaine 
en ses chambres et mout se paine 
de l aaisier quank ele puet 
k ele set bien k il li estuet 
si manga et fu bien seruie 
et si ot bele compaignie 
ki li a grant solas tenu 
et quant saisons de couchier fu 
li lit furent apresté tuit 
cele conbienk il li anuit 
a a force sa reube ostee 
par sous les renges de l espee 
du miels k ele le puet sachier 
puis se se uait atout couchier 
au matin quant il aiorna 
li rois se lieue et atorna 
et la roine fu leuee 
et la damoisele a l espee 
se ratourna par grant loisir 
et li rois uait la messe oir 
et la pucele auoec lui uint 
mais ici trop li mesuint 
k ele uint armee au moustier 
et li rois oi sans targier 
la messe et s en uint maintenant 
et la bele li uint deuant 
et dist que de li li souueigne 
et ke son couuanant li tiegne 
ke l espee li grieue mout 
  bele ie le uous tenrai donc  
dist il   mais souffrés zz petit  
et il fait mander sans respit 
les yy et sissante sis 
et il i ueinent ce m est uis 
mais li nies le roi n i uint mie 
car il ert en cheualerie 
alés et tors li fils ares 
et gerfles ert apries alés 
icil troi sans plus i faloient 
tout li autre a la court estoient 
et errent tout deuant le roi 
li rois dist   seignour i otroi 
ceste demisele et sa terre 
celui ke le porra conquerre 
par si ke l espee deschaine 
ne ueil ke nul en i remaigne 
ki ni s i soit hui essaiés  
mout est chascuns endroit soi lies 
et ne cude pas k il i faille 
cascuns i assaie et trauaille 
mais n i font nes ki cil deuant 
et li rois a dit maintenant 
as yy ke il auoit 
assamblés por ce k il deuoit 
contre le rois ris cheuaucier 
k il i aillent tout asaier 
si assaient mais riens n i font 
et quant trestuit failli i ont 
la pucele s esmaie mout 
k ele quide bien tout de bout 
ke mais n ait seignour en sa uie 
or ne se pardoute ele mie 
k il ne soit tres boins cheualiers 
et de bones teches entiers 
ki l espee li deschaindra 
et bien auenu li sera 
s ele auoir le puet a seignour 
car ele aura tout le mellour 
ki soit tant con li mondes tient 
toute esbahie au roi en uient 
et dist que conuenant li tiegne 
  atendés  dist il   tantk il uiegne 
u gauuains u gerfles u tors 
saciés n est trais par lor effors 
cis afaires ne sai ke dire 
i atenderai  dist ele   biau sire 
quant ore amender ne le puis 
a mon chois  et li rois a puis 
dit ke on maintenant mesist 
napes et asseoir fesist 
ces cheualiers et on si fist 
et il meismes lauer uait 
et la roine et sunt assis 
et li rois manga mout pensis 
quant orent a loissir 
et quant le roi uint a plaisir 
si a on les napes ostees 
et quant il ot ses mains lauees 
et il fu ades mout pensans 
un ualles biaus et gros et grans 
et apers et plains a droiture 
de toutes biautes k a nature 
puet on un cors d omme asseoir 
et si ne pooit pas auoir 
plus de yy ans auoeques yy 
d eage deuant le roi uint 
et dist   sire quant auant ier 
mui de cort por aler cerkier 
les auentures par la terre 
uostres nies si uous requierre 
ke cheualier me fessissiés 
quele eure que uous oriiés 
ke uous en uauroie semonrre 
ne uous n en uausistes respondre 
autre cose que tout issi 
comme il dist la uostre merci 
et ie uous semoig de couuent  
et li rois le uit grant et gent 
et si bien fait ce li est uis 
k il n estoit k il seust hons uis 
si biaus d asses con cil estoit 
se li seoit mout et plaisoit 
k il ne uit onques k il seust 
cors d omme u tant auoir deust 
proece s en li ne faloit 
et desoremais tort auroit 
s il li ueoit cheualerie 
quant eages ne li tolt mie 
se li dist ke il le fera 
cheualier quant il li plaira 
sans arrester et sans seiour 
et il li dist   sire hui cest ior 
estre le uoel et ie l otroi 
keu  dist il   foi ke deués moi 
cest uallet a ostel menés 
ore endroit et si uous penés 
de querre lui quank e mestier 
a faire nouuel cheualier 
sans mestre nul arrestement 
sire a uostre commandement  
issi con li rois dist si fait 
li senescaus et cil s en uait 
por soi lauer et por baignier 
et kex li fait apareillier 
robe d un boin uermeil samit 
quant il fu uestis si ne uit 
onques nul hom plus biele rien 
la reube li seoit bien 
ke il sambloit c atout fu nés 
et me sire ywains est entrés 
laiens et asses cheualiers 
i meismes li uait caucier 
un espron desus la cauce 
de dra roé l autre li cauce 
gales li caus et puis monterent 
ensamble et a la cort alerent 
mené l a par l une des mains 
deuant le roi mes sire ywains 
si l esgarderent tuit a merueille 
et dient ke ne s apareille 
a lui de cors ne de biautes 
nus ki soit ne ki ait estés 
ne u il doie auoir autant 
proece ne bien par samblant 
se corages le uielt souffrir 
et li rois uait uespres oir 
puis menguent apres mengier 
uont a lor ostels cheualier 
et cil uait ueillier a l eglise 
s ot au matin tout son seruice 
et puis a son ostel ala 
un petit dormir et menga 
et dist c on l esueillast lues droit 
ke li rois artus leueroit 
et on si fait et il se lieue 
et s atorne ke ne li grieue 
et uiest une cote a armer 
en son dos d un drap d outre mer 
puis s arme si biel comme il pot 
de quanc a cheualier estot 
por assalir et por deffendre 
apres monte sans plus atendre 
si est en la sale uenus 
tous seus et si est descendus 
et a son escu apoié 
et se glaue et uint tout a pie 
tous seus dusques deuant le roi 
et dist   ne faut mie en moi 
sire forsque l espee chaindre  
et li rois en fait lors ataindre 
une k en ses cofres auoit 
ke mout tenoit chiere et amoit 
si li chaint et li a donnee 
si comme il deuoit la colee 
et dist   diex te faice preudomme 
car ie ne ui onques mais homme 
se tu n as maluaiste a mestre 
u proece doie miex estre 
et diex te gart car trop es biaus  
lors dist li cheualiers nouuiaus 
  s il uous plaisoit i essairoie 
sire se deslaicier poroie 
cele espee  et il li otroie 
et il lies et mout plains de ioie 
en uient uers la pucele droit 
  damoisele s il uous plaisoit 
i essaieroie uolentiers  
dist il   puisque ie sui cheualiers 
se ie ia deslacier poroie 
ces enrengeures de ioie  
et la biele respont sans ire 
  ie uoeil bien  dist ele   baus sire 
ke uous uostre entente i metés 
damoisele donques montés 
sour cel dois car a cheual sui 
si me feroit ia grant anui 
ainsque de si haut i touchaisse 
uous desites que ie montaisse 
par uostre grant mesauenture 
uous tornast il donques a laidure 
se deuant moi descendissiés 
asses estes outrequidiés 
quant tant cheualier a deuise 
et uaillant i ont main mise 
et i ont tout falli mout bien 
et uous ki n aués encore rien 
fait d armes n ecor ne saués 
se uous ia nule riens uaurrés 
me commandés si richement 
monter sus le dois et comment 
k il auiegne g i monterai 
ne ia uoir d orguel n i serai 
ne de uilonnie retee  
atant s est sus le dois montee 
et li cheualiers en uient la 
trestout a cheual et si a 
prises les renges s es desneue 
ausi comme il fesist la seue 
si l a chainte par de desus 
et s en torne sans dire plus 
n au roi ne a la damoisele 
n a cheualier et si l apiele 
li rois et si dist   retornés 
cheualiers car auoir deués 
la damoisele a cui apent 
garadigans entierement 
u seignorie a bele et grant  
mais bien saciés que nul samlant 
ne fait li cheualier k il l oie 
ains se met tous dis a la uoie 
et li rois n en est mie lies 
k il s en uait s en est merueilliés 
car cil oit esté longement 
a cort et ne sot nus comment 
fors biaus ualles a non auoit 
dist kex   il s est bien fais a droit 
apieler et bien baptisier 
a non doit auoir sans cangier 
li cheualiers a yy espees 
ausi en a il yy torsees 
nul autre non auoir ne doit  
cil entreusk il s en aloit 
se pense k einsi se fera 
nommer ne autre non n aura 
de cort se parti en tel maniere 
cil ki ne uielt por la proiere 
du roi a la cort remanoir 
ains s auance atout son poir 
et passe et les uilles et les pres 
tantke la forest est entrés 
car la droite uoie n eskieue 
la pucele remest pensiue 
enmi la sale et esbahie 
quant si haute cheualerie 
et dont si lonc li renons cort 
con de la cort 
li yy et sissante trois 
et li yy mille que li rois 
ot assamblé falli auoient 
a l espee ki tant estoient 
prosié d armes et aduré 
et cil cui on ot adoubé 
de nouuel et riens n auoit fait 
a toute l espee s en uait 
k il ot si de legier eue 
tantk ele s est aperceue 
des paroles au cheualier 
ki l autre enfoui a moustier 
si s apensa ke s il iestoit 
ausi preudon il le seroit 
et ausi biaus sans nule faille 
adont ne laisse c al roi n aille 
et si le semont de couuent 
  amie n en doutés noient 
car tost apres enuoierai  
a soi apele sans delai 
quatre ki mout par sunt eslit 
mon seigneur iwain et ellit 
et saigremor et dodinel 
  seignour le cheualier nouuiel  
dist il   ie uoeil que uous m ameigniés 
alés si uous apareilliés 
de toutes armes et montés 
isnelement et si gardés 
k auant ne le laissiés aler 
et saciés comment se fait apeler 
tout a uostre commant 
sire  font il et maintenant 
de lor armes armer se font 
lors montent et aqueilli ont 
lor uoie et uont grant aleure 
si con li chemins a droiture 
les maine et l ont aconsui 
mes sire yuains ki l ot sui 
plus tost con cil ki ne se faint 
deuant les autres l ataint 
si ke tous ses cheuaus tressue 
et li dist   li rois uous salue 
et mande k arriere uiegnés 
cheualiers et si nous diés 
comment uous estes apelés  
li cheualiers s est arrestés 
ki ot en lui sens et mesure 
et a dit   grant boine auenture 
ait il et uous ki m aparlés 
autre non ke mes sire kex 
me mist nommer ne me saroie 
n oi apeler en ma uie 
fors le bel uallet et moi poise 
ke li rois uous dist ke ie uoise 
a cort mais ne puet auenir 
trop ai grant cose a parfurnir 
si ne porroie aler arriere 
et se il en nule maniere 
peust estre tout a estrous 
retorneroie ie por uous 
car uous m aués a cort serui 
et fait honnour uostre merci 
et ie m en lo a mon pooir 
il uous conuient par estauoir  
dist mes sire yuains   retorner 
car li rois me fist creanter 
ke ie arrie uous menroie 
et uostre non demanderoie 
si uous i menrai se ie puis 
n autre iu partir ie n i puis 
fors un u que uous reuiegniés 
u que la bataille enpreigniés 
uers moi ie l enprenderai ancois 
mais or ert certes sor men pois  
a itant se sont eslongié 
et orent le cemin laissié 
et sont entré en la champaigne 
s ot chascuns grant cheual d espaigne 
fort et bien alant et isniel 
chascuns met l escu en cantiel 
et la grosse lance sor feutre 
lors muet li uns encontre l autre 
tant con cheuaus les peut porter 
et mes sire yuains au iouster 
si tres fort la lance pecoie 
ke les esclices en enuoie 
si haut ke nus ne les ueist 
cil as yy espees coisist 
haut et droit et l a feru 
si ke l escu li a cousu 
au brac et le brac a l aisele 
lors firent la torneboiele 
il et li cheuaus en zz mont 
si k il ont les pies contremont 
k a peu k il n ont les cols brisés 
et mes sire yuains est iriés 
et honteus si est releués 
et ses cheuaus s en est tornés 
en uoie et il le cuide prendre 
mais il ne le uolt pas atendre 
ains l ot ia grant piece eslongié 
et quant il est issi a pie 
cil as yy espees s en uait 
quant seremort uit k il ot fait 
issi de mon seigneur yuain 
a lui l eslaissie tout de plain 
et quide bien uengier la honte 
mais ke feroie plus lonc conte 
cil as yy espees assamble 
cheualier et cheual ensamble 
a enuoié tout en un mont 
li autre doi ki apres uont 
ioustent ausi mais n i font plus 
ains des yy n i remest nus 
k i n abatist o le cheual 
ki fuient amont et aual 
et cil les uont a pie cacant 
cil as yy espees atant 
s en part et prent a cheuaucier 
cil se metent au repairier 
tout yy a pie tantk il uinent 
en la sale u mout grant plait tienent 
d els cil qui les uoient uenir 
car ne cuidoient k auenir 
peust auenir por nule rien ki soit 
et tantost con li rois les uoit 
il dist   u est li cheualiers 
aués le uous laissié arrier 
por coi n est il auoeques uous 
certes sire ce poise nous 
mais ne le poons amender 
par autrui le poés mander 
car par nous n i uenra il mie 
asses nous a fait uilonnie 
k il nous a tous yy abatus 
a peu k il ne nous a rompus 
a nous et nos cheuaus les cols 
ains mais ne ueismes tels cops 
de lance a cheualier donner  
quant la pucele l ot loer 
issi se pense en son corage 
ke il ert s il uit par eage 
li mieudres cheualiers du mont 
lors uient au roi et le semont 
et dist que conuenant li tiegne 
  amie atendés tantk il uiegne 
gauains et si doi compaignon 
ia n en soiés en soupecon 
car ie les enuoierai apres 
il a passés demi an pres 
ke ne le ui ce poise moi 
ie doi aler sus ris le roi 
ki m a si grant honte mandee 
ma gent ke i a ci assamblé 
ne uoel ore pas departir 
sire puisk il m estuet souffrir 
et ie uolentiers soufferai 
mais par foi ie ne m en mouuerai 
de cort conbienk atendre doie 
deuant ce ke seure soie 
d auoir trestout mon conuant 
damoisele et ie le creant  
issi ot ses ioustes outrees 
li cheualiers as yy espees 
et cheuauce sans ariest 
et trespasse mainte forest 
si uaint tous les tornoiemens 
et passe les enchantemens 
par tout si fors con il les treuue 
et fait tant d armes et s espreuue 
plus en yy mois k autres n eust 
ains en yy ans ke on seust 
et li auint si k auenture 
tant soit fors enuers lui ne dure 
et achieue ce ke ne fist 
cheualiers ki onques nasquist 
s en uait par tout la renommee 
et tantk a la cort est contee 
de cels qui dire l ont oi 
la pucele mout s eioi 
en son cuer et si a raison 
de ce k il akeuit tel non 
le roi semont asses souuent 
k il ne li falist de couuent 
et il li dist par grant doucour 
k ele n ait nul paour 
ne doutance de nule rien 
  biele  dist il   ie cuit mout bien 
se nous de ci nous mouuiens 
uostre afaire hasterions 
car en alons a clamorgan  
la dame de garadigan 
dist k il faice sa uolente 
car son cuer a entalenté 
de faire trestout son plaisir 
lors s esmeuuent par grant loisir 
et uont a clamorgan tout droit 
n i remaint nus ki de cort soit 
et li rois ou chastel seiourne 
d uit iors tous entiers ne s en torne 
mais nouele nule ne uient 
ne auenture n i auient 
si en est li rois mout irés 
et mout s en est esmerueilliés 
un ior ot au digner li rois 
mangié et sist encore a dois 
car sa coustume estoit iteus 
et furent as osteus alé 
por deduire et por solachier 
par la uille li cheualier 
et fu maisnie eschierie 
auques par laiens n auoit mie 
de cheualiers plus de yy uins 
et ne fu au dois ke soi quins 
au plus lors commence a penser 
es uous k entrent sans mot sonner 
dusques a yy cheualiers laiens 
si ert chascuns forment dolens 
par samblant et armé estoient 
et une litiere menoient 
couuerte d un uermeil samit 
s erent doi palefroi petit 
atelé deuant et deriers 
dedens gisoit uns cheualiers 
ki naurés ert d un tronc de lance 
parmi le cors d ou grant pesance 
orent li autre ce sambloit 
o la plaie du cors auoit 
encore zz grant cop d une espee 
parmi la teste et l ot bendee 
si fu mout atains et greués 
et il ont les heaumes leués 
s ont le roi artu conneu 
lors sont il tout yy descendu 
et si ont la litiere prise 
et as pies le roi tout droit mise 
deuant le dois et mot ne disent 
entor la litiere s assisent 
si commencent tel duel a faire 
ke nus ne le pooroit retraire 
pour homme ki encor fust uis 
et li rois en est mout pensis 
de ce k areisnié ne l auoient 
merueilla soi k il estoient 
et ki li cheualiers estoit 
ki en la litiere gisoit 
pour cui il sont si adolé 
lors a deuant soi apelé 
mon seigneur yuain si a dit 
  aués uous ueu le despit 
ke ci cheualier ci fait ont 
ki deuant moi assis se sont 
ne ne sui de nul arraisniés 
alés i et si encerkiés 
a cui il sont et dont il uenent 
et ki cil ert ke si kier tenent 
ki por lui sont issi mari 
et ke cil est ke l feri 
issi et un chief et un cors  
et mes sire yuains en uient lors 
a eus et si com le commande 
li rois tout issi lor demande 
mot a mot mais nus ne respont 
ne nul samblant entr aus ne font 
ke nus d eus l oie ne ne uoie 
et il du demander s asproie 
a enchaus et se trait auant 
mais nule riens ne ke deuant 
ne dient si s es merueilliés 
mes sire yuains est iriés 
k il samble ke soit aatine 
si s en merueille la roine 
et tout cil ki laiens estoient 
estes uous ke reuenir uoient 
yy cheualiers en tel maniere 
con deuant et une litiere 
s ert couuerte d un drap roé 
et il sont ensi tout alé 
cele part u il ont ueu 
k a premiere mise fu 
si l ont par deles l autre assise 
et fisent duel en autre guise 
ke n auoient fait li premier 
k il ot dedens zz cheualier 
ki se plaignoit si durement 
k il cuidoient certainement 
k il deust sans arrest morir 
car l anguisse ne pot souffrir 
k il auoit l espaule perchie 
d une glaue et la hance brisie 
et por ce tel duel demenoient 
n onques a homme ne parlerent 
ki fust en la sale laiens 
et de l enquerre fu noiens 
ke ia nus nul samblant en faice 
du dire por nule manace 
s en en est mout li rois coureciés 
et ke il est ensi iriés 
et la tierce litiere uint 
et tout autresi se contint 
comme les autres de deuant 
et i ot cheualiers autant 
et ke feroie plus lonc conte 
ensi i en uint yy par conte 
et tout aussi con la premiere 
fist si fist chascune litiere 
et furent toutes les a les 
deuant le roi il est alés 
por demander de quel part uienent 
tout cil cheualier et il tienent 
les testes basses sans mot dire 
et li rois en entre en grant ire 
si ne fine de demander 
mes ne le uoelent nes esgarder 
ne dire mot grant ne petit 
se l tient li rois a grant despit 
en l ire que li rois auoit 
et ens un grant courous il uoit 
yy cheualiers armés uenir 
et li samble a lor contenir 
ke trestout mout preudomme soient 
ci yy cheualier amenoient 
une litiere a yy cheuaus 
de yy pailes emperiaus 
couuers plus blans que nois negie 
la litiere ert apareillie 
et couuerte d un bloi samit 
a oeure d or et uoit zz lit 
asses noble et riche dedens 
comme a preudomme et gisoit ens 
uns mout grant cheualier naurés 
d une glaue par les costes 
et ot bien yy plaies un chief 
d espee ki de la mains grief 
estoit il en grant auenture 
se n en presist par tans cure 
et boine garde et grant conroi 
et il uoient as pies le roi 
les litieres ki i gisoient 
et les cheualiers ki plouroient 
tuit entour adont descendirent 
et quant cil deuant les uinrent 
il se leuerent maintenant 
et uienent encontre plourant 
et ont tout la litiere prise 
si l aporterent et l ont mise 
deuant le roi droit a ses pies 
et lores est recommenciés 
li diels si grans ke c est noiens 
de trestous les regretemens 
k ains i fussent de la moitie 
lors en a li rois grant pite 
la roine et li cheualier 
adont se lieuent sans targier 
li rois et si uient demander 
a ceaus qu il uit aporter 
cele litiere daarraine 
dont il uienent et kil les maine 
ki cil cheualier nauré sont 
mais nus d aus tous ne li respont 
mot ne n entendent sans cesser 
fors a duel faire et plourer 
si s en est mout esmerueilliés 
li rois et en est mout iriés 
k il ne respondent tant ne quant 
ke cose k lor demant 
si a iuré l ame son pere 
uterpandragon et sa mere 
ygerne k il ne pariurroit 
a nul iour ke on li diroit 
trestout quank il demandera 
u a tous coper lor fera 
les chies et les naurés ocire 
cil oent ke li rois s aire 
et lor manece de lor uie 
ne por ce ne respondent mie 
ains atendirent a duel faire 
adonques le commande a taire 
cil k a la disime litiere 
estoit s a leué la chiere 
si con miex plot foibletement 
si con cil ki nouuelement 
perdi mout du sanc desor lui 
si parla a mout grant anui 
et dist   se tu me creantoies 
rois artus ke ne me feroies 
plus mal ne mes gens ki sont ci 
ki sommes ore en ta merci 
ie te diroie ton talent 
sauoir ne le pues autrement 
car por morir ne le dirommes 
bien sauons k en ton pooir sommes 
a destruire et a mal traitier  
li rois uoit bien ki il n ont mestier 
de pis ne de greignor laidure 
auoir por ce les asseure 
et dist ki il n auront par lui 
ne plus mal ne grignor anui 
quant li rois ot asseurés 
les cheualiers et les naurés 
lors parole a mout grant paine 
cil ki uint a la daaraine 
litiere   et uous ne saués 
sire rois quels gens uous aués 
ci deuant uous ie uous dirai 
k il sont ia n en mentirai 
de rien ki a ce apartiegne 
ke ie sace ne moi souuiegne 
cil cheualier sont tout a moi 
et si tienent tout a roi 
rois sui ie kik ensi m ait pris 
ie sui sans doute li rois ris 
d outre ombre ki demandai 
uostre barbe et ki uous mandai 
ke uous contre moi uenissiés 
et uostre terre tenissiés 
de moi  et lors s esmerueilla 
li rois et dist   qui uous loa 
a uenir ici ki saués 
de uoir k tant mesfait m aués 
ie le fis certes sor mon pois 
or uoel ie donques  dist li rois 
  ke me dites comment ce ua  
et li rois ris lors se leua 
con cil ki gaires mais ne doute 
por soi apoier sor son couste 
quant li rois l ot asseuré 
  quant ie parti de la cite  
dist il   et tout mi cheualier 
de garadigan auant ier 
et i oi rendu a la pucele 
sa cite ki a la capiele 
osa les pastures porter 
u cheualier n osoit aler 
neis uns ki fust de ma maisnie 
por ce oi sa uile guerpie 
et en oi tornés mes gens 
et ert ia pris li parlemens 
k en uostre terre entrer deuoient 
un ior bien main leués estoie 
car souef matin fist et cler 
ces yy cheualiers fis mander 
et si lor dis k il alaissent 
a lors tentes et si s armaissent 
et puis reuenissent a moi 
ie meismes si con ie soi 
fui armés et issi de l ost 
moi disime et entrai tantost 
en la forest comme ie poi 
de cardueil si con ie dire oi 
ki tant par est auentureuse 
et faee et tres merueilleuse 
k il ne puet estre k il i uiegne 
cheualiers k i ne li auiegne 
ancoisk il s en isse auenture 
si oi cheuaucié m ambleure 
une piece et uinc a l issue 
si con i oi ma uoie tenue 
de la forest en une lande 
loins montant as liues d irlade 
demie liue et ie coisi 
par desous un tertre et si ui 
un cheualier s ert apoiés 
sour se glaiue et s en ot ficiés 
entor lui d autres dusc a dis 
et pensoit mout ce m est auis 
si m apensai ki c estoit 
cheualiers ke la atendoit 
auenture et ie i enuoiai 
tantost que point n i delaiai 
celui ki ceens uint premiers 
et quant le uit li cheualiers 
du tertre mout tost auala 
et de iouster s apareilla 
uers celui ki contre lui uint 
se se ferirent k il conuint 
andeus les lances pechoier 
si mena tant mon cheualier 
k i tost fu de lui au deseure 
et l outra d armes en peu d eure 
ains ne uaut prendre raencon 
ains li fist fiancier prison 
ke il tout issi atornés 
comme ice ueoir le poés 
en uostre prison se metroit 
et quant ie ui k i l auoit 
si outré i enuoiai atant 
un autre cheualier batant 
et ke feroie plus lonc conte 
ie ne sai que celers i monte 
cil outra d armes le mien 
la foi en prist ce saciés bien 
tout ausi con du premerain 
et auint si au deerrain 
que trestous yy se combatirent 
et autretant trestout perdirent 
con li premerains auoit fait 
si me torna a grant dehait 
et fu iriés mout durement 
quant uns cheualiers seulement 
outra yy des mes compaignons 
tantost feri des esprons 
mon cheual et alai uers lui 
et nous combatirent anduin 
si m a naurés que ie bien sai 
que mais a nul iour n en aurai 
se la mort non au mien espoir 
et si m outra d armes por uoir 
ice ne puis ie pas noier 
puis apres me fist fiancier 
issi naurés comme i estoie 
car en maint lieus plaies auoie 
que ie a uous en prison uenroie 
et ie li dis que n ou feroie 
car se uous me poiés tenir 
por riens ki peust auenir 
n en prenderiés forske la teste 
a ce mot desor moi s arreste 
et dist k il m ociroit donques 
s oi greignor paor ke n oi onques 
car trop ert a desus de moi 
si li dis sire et ie l otroi 
car de moi aussi ne me chaut 
zz iors de respit yy mars uaut 
mais ia du roi n aurai merchi 
biaus tres dous sire tout issi 
fis quank il uaut uausisse u non 
et puis li demandai son non 
et il me dist k il ne sauoit 
pas son non mais oi auoit 
quant il l espee a la pucele 
deschaint dont ele a la capele 
ot les renges si fort nouees 
ke cheualier as yy espees 
kex li senescaus l apiela 
et de par lui me commanda 
ke ie ci en prison uenisse 
et du tout en uous me mesisse  
quant li rois l ot ensi oi 
mout fu lies et mout s esioi 
de ce ke c estoit li rois ris 
ki tant auoit uers lui mespris 
et li ot la honte mandee 
a carduel u ot sa gent assamblee 
la plus noble gent de sa terre 
et l aatissoit si de guerre 
lors dist   grant boine auenture ait 
cil que si grant trauail a trait 
por moi si haut present donner 
et dix doinst que guerredonner 
li puis encore en aucun tans  
la pucele est en grant porpens 
ki a cort aporta l espee 
tout pensant est au roi alee 
et dist   sire ne uous aloing 
plus uostre terre ains uous semoing 
du conuenant ke uous m aués 
ha damoise uous saués 
ke uous m aués respit donné 
tantk a cort uoions retorné 
mon neueu et les conpaignons 
ki par tans ce cuidons 
lors si ferons uostre talent  
et ele se taist erraument 
si s em part d une part irie 
de ce que li est eslongie 
cele cose dont point n esploitie 
k ele tant desire et couuoite 
comme li uaillant cheualier 
lie est de ce que s esplotier 
puet tantk ele le puist auoir 
ele saura tres bien de uoir 
k ele aura le meillor ki soit 
et coik ele issi pensoit 
li rois fait ses miles mander 
et dist   seignour alés garder 
au roi et a ses cheualiers 
et a ses pensés aussi uolentiers 
d aus tous comme de moi feriés 
se uous le besoing i ueiés 
sire a uostre commandement  
lors font le roi mout doucement 
porter en une cambre coie 
en zz destour ke on n i oie 
cose qui li puisse greuer 
et il font les autres porter 
en yy cambres auques secrees 
si ont les plaies regardees 
as naurés et puis les lauerent 
mout tres bien et les atournerent 
issi con faire le sauoient 
mout uolentiers et quant il uoient 
ke li rois ris garra il uont 
au roi artu et dit li ont 
ke li rois ris escapera 
et des autres yy ne mourra 
ke doi ki sont a mort nauré 
  pensés ent s en aurés bon gre  
dist li rois   car mout me plaira 
de ce que li rois garira 
et de ce sui ie mout dolens 
ke il en mourra nus ceens  
seurs fu de sa garison 
li rois ris et fu en prison 
tele qui point ne li greuoit 
car quanke cuers puet dire auoit 
a son uoloir que on seust 
ke a son bien estre deust 
si fait son senescal mander 
por sa uolente commander 
et li a dit k il amaine 
ke ia nus seus n i remaingne 
des cheualiers ki laiens erent 
ki les litieres amenerent 
et k il s em partent mout tost 
et si en maint trestout son ost 
et gart sa terre tantc auiegne 
s il plaist le roi k il reuiegne 
et s il auient ke karir doie 
et li senescaus li otroie 
et fait tout si comme il a dit 
de lui se part sans nul respit 
et li rois ris a cort remaint 
malades et on ne se faint 
de lui respasser a deuise 
si ont si bien lor paine mise 
li mire que dedens zz mois 
sont li cheualier et li rois 
gari mout bien si comme il durent 
fors seulement doi ki morurent 
s en est mout li rois artus 
et li rois ris sans targier plus 
uient deuant lui si l en merchie 
de l honnour et de la compaignie 
k il et li sien faite li ont 
durement li pria adont 
ke il li die son plaisir 
car il est tous pres d acomplir 
son bon et sa uolente toute 
et li rois respont   n aiés doute 
sire rois mal ne uous feroie 
por rien poure honneur porteroie 
celui qui ia uous enuoia 
se de rien uilonnie i a 
ore uers uous grant ne petit 
et uous et uos compaignons quit 
tout por l amour au cheualier  
lors se commence a merueillier 
li rois ris de ce k il ooit 
or parcoit il et uoit 
ke c est li mieudres rois du mont 
et uoirs est ke ce dist li ont 
k il oi parler en auoit 
quant il la grant frankise uoit 
du roi durement l en mercie 
et dist   ie ne cuidoie mie 
k il fust nus rois plus poissans 
ne plus rices ne miex uaillans 
ne mieudres cheualiers de moi 
mais ie ne sai plus uaillant roi 
ne nul plus preudomme de uous 
ne meillour si uoel a estrous 
uostre liges hons deuenir 
et uoel de uous mon fief tenir 
et ke mes auoés soiés  
quant li rois l ot s en est mout lies 
se l prent a homme et li rois ris 
dist   sire s il uous ert auis 
k il fust raisons ie m en iroie 
uolentiers et si reuerroie 
et mes cheualiers et ma terre 
seurement poés requerre  
dist li rois   car ia ne uaurai 
rien se ce non ke ie saurai 
ke uostre uolentes sera 
sans muer et sans enteprendre  
et li rois ris sans plus atendre 
a la roine congiet prent 
et a toutes communement 
ki es chambres laiens estoient 
et puis monte si le conuoient 
li rois artus et cheualier 
bien yy ki por conuoier 
estoient tout apareillié 
si l ont ce m est uis conuoié 
tantk il uienent a la forest 
parlant et ke le rois ris plest 
il ont tuit a lui congie pris 
si s en uait atant li rois ris 
departi a itant se furent 
li roi si con faire le durent 
a boin gre de chascune part 
et en ce que li rois se xxx 
du roi ris il arriere 
ses gens et fu de maniere 
pensis et en k il xxx 
il ot si com uis li estoit 
un cheual uers la mer fronchier 
s esgarde et uoit un cheualier 
armé de toute s armeure 
et cheuaucoit grant aleure 
uers lui il s est arresteus 
et esgarde que ses escus 
ert si desfaiciés et destains 
k il ne sot de quoi il fu tains 
tant ot cop d espee et de lance 
li cheualiers tous dis s auanche 
s a li rois le cheual ueu 
et l a tantost reconneu 
et sot bien ne point ne doutoit 
ke cis cheuaus por uoir estoit 
son neueu mon seigneur gauuain 
lors ot le cuer d ire mout plain 
bien quide ce soit si s en crient 
aucuns cheualiers ki la uient 
a cort qui par son uasselage 
ait mort son neueu et d outrage 
li mueue ke por soi uanter 
uiegne a cort et uiegne moustrer 
son cheual en reconnissance 
et k il est en tel doutance 
mes sire gauuains aproca 
et uoit ces gens si s apensa 
que ces gens a son oncle estoient 
ki si ensamble se tenoient 
tant uint que son oncle connut 
mes sire gauuains lors se mut 
tant con cheuaus rendre li pot 
comme cil ki mout grant ioie ot 
droit a lui uint grant aleure 
et li rois lores s asseure 
quant il le connoist si est lies 
lors fu li baisiers commenciés 
d aus yy et fu la ioie grans 
passé auoit ne sai quans ans 
ke li rois n ot si grant eue 
quant li cheualier ont ueue 
la ioie si merueillierent 
tantost cele part s adrecerent 
por connoistre ki cil estoit 
et quant mes sire yuains le uoit 
a merueille s en esioi 
et kex et tout li autre aussi 
maintenantke conneu sunt 
et grant ioie et grant feste font 
et tout communement l enclinent 
entre lui et le roi ne finent 
de parler de lor uolente 
li demande ou il a esté 
et u il a demouré tant 
et il li uait trestout contant 
quank il li est puis auenu 
  uous seroit il puis souuenu 
d un uallet que uous me laissastes  
dist li rois   dont uous me priastes 
ke ie cheualier le fesisse 
toutes les fois que ie oisse 
que il requerre m en uauroit 
il m en requist et ie lues droit 
le fis si con faire le dui 
car ainc ne ui ne ne connui 
nul plus biel uallet a deuise  
lors conte comment il ot prise 
l espee et tout son errement 
comment s en ala et comment 
il li enuoia le roi ris 
  sire  dist   mout monte en pris 
cil cheualier dont uous parlés 
en maint pais est ia alés 
li contes et la renommee 
de lui maint le m ont ia contee 
ki ne quident k ainc mais nasquist 
si preudomme ne onques ne fist 
autant d armes nus cheualiers 
en tant de tans et uolentiers 
le ueisse s estre peust 
et ie quic bien ke remest fust 
a la cort se lores i fusce 
biaus nies mout grant ioie en eusce  
quoik ensi lors paroles tenoient 
nouueles a clamorgan uenoient 
ke mes sire gauuains uenoit 
la roine qui la estoit 
quant ele a la nouuele oie 
a merueilles s est esioie 
a dames ki o li estoient 
et damoiseles en faisoient 
itel ioie con greignor sorent 
tantost montairent con ainc porent 
la roine ki fu montee 
sans nuli atendre est alee 
encontre mon seignor gauuain 
por cui le cuer de ioie a plain 
et cil qui aler le ueoient 
si seule si li demandoient 
u ele auoit tel oirre enpris 
car il n auoient mie apris 
k ele deust si seule aler 
  si n en aués oi parler 
nului mes sire gauuains uient  
et quant il oent si li tient 
compaignie cil ki ains puet 
trestoute la uille s esmuet 
tantost a cheual et a pie 
car comunement sunt si lie 
k il n orent tel ioie onques mais 
il issent de la uile apres 
la roine et tel ioie font 
ki ot ki ces gens sunt 
li rois ki du castel issirent 
et on li dist k il oirent 
dire de son neueu nouueles 
n i remaint uallet ne fumeles 
ke dire nouuele en oie 
  biaus nies mout poés auoir ioie  
dist il   car tous li mons uous aime 
de bon cuer et seignour uous claime 
et tient si chier la diu merchi 
ueés ke la roine ci 
uient contre uous o ses grans gens 
et s a cascun fuisiés parens 
u freres u cousins germains 
si ne uous font il mie mains 
d onnor laiens ne remest nus  
mes sire gauuains n atent plus 
puiske ueue a la roine 
contre lui de haster ne fine 
et dist   ma dame bien uiegniés 
et uous boine auenture aiés 
biaus nies uous soiés bien uenans  
lors fu la ioie entre aus si grans 
comme faire le seurent miex 
bouces s entrebaissent et iex 
et s entracolent mout souuent 
et tous li communs de la gent 
li encliner et li salue 
ki n i pot auenir s i rue 
si a entor lui si grant presse 
k a grant paine aler le laisse 
et k a grant paine d eus se part 
si cheuaucoit a une part 
il et la roine parlerent 
et tantc a clamorgan entrerent 
et en ce k il furent uenu 
un castel et il ont ueu 
d autre part tor le fil ares 
ki uenoit et uoient apres 
le fil do de carduel gerflet 
ichou le roi en son cuer met 
grant ioie ke tout uenu sont 
bien dist deuant ce k il seront 
bien reposé ne se mouura 
du castel ains seiornera 
yy iors u plus se mestiers ert 
ce plot forment as cheualiers 
