or faites pais signor que dieus uous beneie 
li glorieus del chiel li fieus sainte marie 
plairoit il uous oir yy uers de baronie 
certes chou est d un conte qui fu nés a saint gille 
signor il uesqui tant que la barbe ot florie 
ains ne fist en sa uie traison ne boisdie 
ains ama mout forment le fieus sainte marie 
et mout bien honora mostier et abeie 
et si fist bons pont faire et grant ostelerie 
iuliens ot a non mout grant signorie 
zz iors estoit li quens en sa sale perine 
ou que il uoit ses homes si lor commenche a dire 
  signor baron  dist il   li cors dieu uous garisse 
il a mout bien yy ans mes armes portai primes 
ainc puis ne fis nul ior traison ne boisdie 
dont nus hon crestiens perdist onques la uie 
sor sarrasine gent euc ie toutiors enuie 
par de desous biaulande enmi la praierie 
en ochis ie signor en zz ior plus de quinse 
iamais nen ert par moi ie quic ioste furnie 
ne nule enpointe faite ne lance sorbrandie 
or refaiche autretel mes gentieus fieus elye 
desormais me conuient reposer et bien uiure 
bien boire e bien mangier reposer a deliure 
i ai encore ma mollier que ie mout aim et prisse 
iou ai de lui un fil et une bele fille 
amenés les moi s es uerai mes enpires  
et il si firent lors en i corent quinse 
les huis ont desfremés et les cambres ourirent 
elye i ont troué et sa seror oliue 
droit de deuant lor pere les menerent et guient 
iuliens se seoit ens el palais de marbre 
tout entor lui sa gent et son barnage 
il les a apelés comme preudon et sage 
  signor  fait il   li cors dieu bien uos fache 
bien a yy ans premier portai mes armes 
ne puis mais paine endurer de bataille 
de ma mollier que ie mout pris en haste 
ai ie zz fil damelde le me salue 
et une fille oliue la bien faite 
or le me quiert garin de piereplate 
mais mout est iouenes por auoir mariage 
ueés mon fil qui est en cele sale 
gent a le cors et lees les espaules 
mout me meruel con fais est ses corages 
s il uaura estre comme destriers en garde 
moine reclus a noel ou a pasques 
or deust estre a paris ou a chartes 
ou en espaigne ou au roi de nauaire 
et seruist tant loeys le fieus charle 
que de son fief eust heritage 
i en conquis tant quant fui de son eage 
dont i ai encore yy chastieus en garde 
et yy chites et fretes iuqu a quatre 
mais par l apostle que on requiert en l arche 
aler s en peut et tenir son uoiage  
elyes l ot et tressailli le table 
aler s en uaut quant li uieus le regarde 
  tais toi lechieres li cors dieu mal te fache 
s or t en aloies ensi sans guienage 
tost diroit on a paris ou a chartres 
ueés le fil iulien a la barbe 
par maltalant l a cachiét de sa marche 
ains te donrai mon destrier et mes armes 
s aura l espee que ie portai de trapes 
quant aimers i fist le uaselage 
qu il en ochist anseis de cartage 
caindrai le toi par le resne de paile 
enmi ces pres sor la riuiere large 
une quintaine metrai sor yy estaces 
et s i aura yy escus de nauaire 
et zz auberc dont tenant ert la maille 
et s i feras zz cop par uaselage 
se tu le perces et tu l auberc desmailles 
lonc le proeche le te ferai ie auques 
et se ie uoi que tu ensi le faches 
que honte tort n a moi n a mon lignage 
n en porteras del mien qui zz seul denier uaille 
moi et ma fille demorons en mes marces 
quant ie morai siens ert mes iretages 
pere  dist elye   puisque uous le uolés 
or me faites les armes et le destrier mostrer 
et faites le quintaine drechier enmi le pre 
que par cel saint apostle c on quiert en noiron pre 
quelque soit que ie prenge soit proeche ou bonte 
iamais ne girai nuit dedens uostre irete  
li baron en sospirent enuiron de tout les 
meisme la contesse en commence a plorer 
ele est uenue au conte si commence a crier 
  merchi  dist ele   sire por les sains que fist de 
nous n auons mais nul oir fors cesti qui est ber 
car le laissiés el resne garir et conuerser 
car s or nous sordoit guerre a nes un de no pers 
qui nous feroit les iostes et les estors campes 
tais fole  dist li quens   trop peut on reposer 
proeche et ardement doit on bien achater 
par saint piere de rome ia sera adoubés 
s il auoit or les armes par la foi que doi de 
mar seroit en ma tere ne ueus ne troués 
salatre  dist li quens   mes armes m aportés  
et chil li respondi   uolentiers et de gres  
et elye s en arme li cortois et li ber 
il a uestu l auberc si a l iaume fremé 
li uieus li caint l espee a son senestre les 
il a hauciét le paume se li done zz cop tel 
por zz poi ne l abat et ne l fist enuerser 
et quant le uoit li enfes le sens quida deruer 
il dist entre ses dens coiement a chelé 
  dan uieus mout estes faus et gangars et enflés 
se l eust fait zz autre ia l eust comperé 
mais uous estes mes pere ne m en doi airer  
on li trait en la place zz destrier seiorné 
et elies li monte qui gentieus est et ber 
il geta a son col zz fort escu bouclé 
et a pris en son poing zz fort espiel quarré 
et on fait la quintaine tost drechier ens el pre 
signor franc cheualier bien l aués oi dire 
quant bachelers s adoube iouene de barbe prime 
por la ioie de li li autre s esbaudissent 
si firent il le ior quant montés fu elye 
tel yy en i ot qui tout le beneissent 
mais onques lor proiere point de bien ne li fissent 
car ainsque soit li uespres ne sonee complie 
sera pres de la mort et de perdre la uie 
yy cheualier s atornent maintenant en la uile 
por l amor de l enfant ont tout lor armes prisses 
entr aus iuent et gabent et behordent et rient 
fierent en le quintaine mout grant cop a deliure 
iuliens ua auant si lor commenche a dire 
  signor estés en sus li cors dieu uous garisse 
si laissiés mon enfant trestorner a deliure 
anqui me mostera de ses cheualeries  
il se traient ariere et li enfes s aire 
et fiert en le quintaine mout grant cop a deliure 
les escus a perciés et les aubers xxx 
les estaces abat et toutes les debrisse 
quant le uoit iuliens si commencha a rire 
il est passés auant se li commenche a dire 
  biaus fieus mout serés preus le cors de uous garisse 
des ore uous doins ma tere si l arés toute quite 
sire  che dist li enfes   uous parlés de folie 
ge ne me remanroie por a perdre la uie  
mout fu iuliens lies por l amor de son fil 
quant il uoit le quintaine enmi le pre gesir 
il en a apelé belement li a dit 
  biaus fieus mout serés preus dieus uous puist beneir 
des or uous doins ma terre et trestout mon pais 
sire  che dist li enfes   por noient l aués dit 
uous m aués coniuré et desfendu ausi 
iamais en uostre tere ne soie reuerti 
ne ia certes par moi ne serés escondit  
quant iuliens l entent a poi n esrage uis 
  por coi dont maus lecieres fel quiuer de pu lin 
ancois ai yy chastiaus la damelde merci 
et yy chites et fretes iusc a dis 
de coi tu seras sires et feras ton plaisir 
sire  che dist li enfes   por noient l aués dit 
ie ne m en remanroie por les membres tolir  
or escoutés signor com al congiet li dist 
  or ua que ia ne truisses ne terre ne pais 
que ne puisses conquerre uaillant zz paresis 
ia ne truisses tu home qui ia te soit amis 
certes ne feras tu car li ceur le me dist  
li danseus en auale les degres marberins 
et li uieus le regarde se li iete zz souspir 
en son ceur le commande a dieu qui ne menti 
il en a apelé aymer et thieri 
et gerardot le rous et thibaut et sanghin 
  alés apres mon fil signor ie uous en pri 
et tant menés des autres des barons del pais 
que yy soiés ensamble de cheualier de pris 
qui faura l un de uous de dieu soit il honis  
des or s en ua elye li preus et li gentis 
dameldieu reclama qui onques ne menti 
  or me conuient les maus et les paines soffrir 
mais par cel saint apostle que quierent pelerin 
mieus uoil en autre tere toutiors estre caitis 
iamais en la mon pere soie ior reuertis  
toute ior cheualcha que ne s atarga nis 
tantqu il eust mangiét ne beut zz petit 
si com il cheualcoit si regarde el chemin 
si uoit zz messager desous l onbre d un pin 
de yy lances naurés malement fu baillis 
la ceruele li saut par desous les sorcis 
et quant le uoit elies cele part poignant uint 
il l en apele belement li a dit 
  amis qui t a che fait garde ne me mentir 
orendroit maintenant en ert ueniance pris  
quant l entent li messages si respont zz petit 
  et toi qu en caut biaus frere cheualier biaus amis 
tele gent le m ont fait qu esroient orains chi 
ia t aroit tous li pires crauenté et ochis 
mais prent cel mien ceual sor millor ne seis 
et si t en torne ariere si pense del fuir 
par chi passeront ia yy arabi 
se de ceus peus estordre dieu aras a ami 
dont ie sui tu le m as demandé et enquis 
ie sui nés de peitiers fil le conte amauri 
iulien de saint gille est mes germains cousin 
mes sire est a la court por son droit maintenir 
ie m en alai en franche droit au roi loeys 
lonc les puis de monmartre les le cit de paris 
la se fist l enperere coroner et seruir 
en apres cele ioie zz messagiers i uint 
qui li conta noueles et dist qu en son pais 
erent par forche entré paien et sarrasin 
quant l entendi li rois mout dolant en deuint 
ne daigna mander ost ne semonse ne fist 
a che de gent qu il ot entra en son pais 
nous passames le maine et auuergne et berri 
au coste de bretaigne trouames sarrasins 
a la premiere ioste belement lor auint 
plus de yy en copames et les cies et les uis 
a l autre asaut apres en abatismes uint 
et quant che uint au tierc fuissiemes desconfit 
quant secor nous reuint de dieu de paradis 
et si fort les menames et fuissent desconfit 
quant a forche lor salent yy arabi 
cil encaucent les nos et atornerent si 
iusqu a pont desous loire lonc la roce de clin 
senpre fust l enperere et detenus et pris 
quant guillames d orenge zz gent secor i fist 
il et bertran ses nies li preus et li gentis 
et bernart de brubant et hernaut li floris 
cil maintienent le caple as boins brans acerins 
puis furent li baron et retenu et pris 
l enperere s en torne quant il fu desconfis 
sarrasin l encauchierent qui l orent enuais 
ens es rues d angers nous firent ens flatir 
lors leua par la tere et li bruis et li cris 
si se traient ariere paien et sarrasin 
tant me fist l enperere et dona et promist 
que l aloie nonchier iulien son ami 
a chou de gent qu il a zz secor li feist 
quant ie parti de l ost paien m orent coisi 
si m ont el cors nauré malement m ont bailli 
ia ne uerai le uespre ne soleil acompli  
quant elies l entent a poi n esrage uis 
  damoiseus mar i fustes tu eres mes cosins 
par icel saint apostle que quirent pelerin 
por l amor de ton cors tel uengance en ert pris 
que au fer de ma lanche en conuient morir yy  
il est passés auant entre ses bras le prist 
prist une feulle d erbe a le bouce li mist 
dieus li fait aconoistre et ses pecies iehir 
l ame part del mesage s est alés a sa fin 
et elies monta el destrier arabi 
de che fera il ia et que fols et que bris 
par son cors solement ua contre sarrasins 
des or s en ua elies qui laisse le message 
et sarrasin esploitent qui par iror ceuaucent 
et sont bien yy estre chou des angardes 
macabres les conduist et iosses qui les garde 
l amiraus fist uenir rodoe de calabre 
et le uiel aitrope qui rois fu de barbastre 
et si fu auoec aus et ganbons et orables 
et li uieus iosue entre lui et ciacre 
malpriant fu li dismes que li cors dieu mal fache 
  signor  dist l amiral   entendés mon corage 
mout nos est mahomet fierement guionage 
ces francois auons tous desconfis en lor marces 
qui tel eskiec en maine bien doit estre sor garde 
c est guillame d orenge qui faissoit les batailles 
il et bertran ses nies li cortois et li sages 
et bernart de breubant et hernaut a la barbe 
or les trameterons tos sor mer le riuage 
la trouerons nos homes qu es auront en lor garde 
car se sarrasin seuent franc se doiuent combatre 
s en seront plus hardi et tornant et aidable  
et respondent paien   cis consaus est mout sages 
ensi le feron nous au los de ce barnage  
or s en tornent paien et cis qui les pris gardent 
et li autre remaignent qui ariere se targent 
por recherchier le pui et le mont et l angarde 
ueoir se troueront nul home qui riens uaille 
cheual ne palefroi ne boin destrier d arabe 
il troueront elie a l issir d un boscage 
mais aincoisqu il s en partent lor fera tel damage 
k escus i aura frais et armes de cors traites 
or s en tornent paien li yy en uont deuant 
et li autre remaignent qui se uont atargant 
qui mainent no francois tant orgellousement 
as fus et as bastons les uont forment batant 
et guillames d orenge s en ua mout dementant 
  damelde  dist il   pere par ton digne commant 
mar furent nostre cors li preu et li uaillant 
des or serons sor mer o sarrasine gent 
dameldieu penst des armes par son commandement 
car li cors sont torné a grant iuisemant  
premerains l entendi zz paiens rodoant 
il haucha le baston ia ferist maintenant 
quant il a regardé parmi le desrubant 
et uoit uenir elie sor son ceual corant 
quant le uoit li paiens cele part uint poignant 
a sa uois qu il ot clere s escria hautement 
  qui es tu cheualiers desor cel auferant 
cil destrier reconnois et tout cel garniment 
uasal  che dist elies   en tient a uous noiant 
oil  dist li paiens   ie les aurai esrant 
tais toi  che dist elies   trop me uas manecant 
quant tu as si conquis trestous mes garnimens 
mon auberc et mon elme et mon destrier corant 
aras tu tel ensoigne onques n eus si grant 
sarrasin  dist elies   tu le m as demandé 
comment iou ai a non et de quel lieu sui né 
uois tu or cel plancie lonc cel bos en cel pre 
iqui est mes repaires et ichi fu ie nés 
fieus sui a zz prouost qui a auoir asses 
par sa fiere ricoisse m a hui adoubé 
or m en uois deportant mon destrier esprouer 
onques dieus ne fist home qui de mere soit nés 
s il demande bataille que n en soie aprestés 
or uous uoi de uos armes garnis et conraés 
ces prisons u presistes que si mal demenés 
sont che uilain de uile ou borgois de chite 
nenil  dist rodoan   mais baron naturel 
c est guilames d orenge li gentieus et li ber 
et bertram ses neueus li preus et li senés 
et bernart de brubant et hernaut li menbrés  
quant l entendi elies le sens quide deruer 
a sa uois qu il ot clere commencha a crier 
  paien mar les cargastes par les sains que fist des  
il hurte le destrier par andeus les costes 
uait ferir rodoan en son escu listé 
desor la bende d or li a fraint et a troé 
le blanc auberc del dos desmailliét et fausé 
enpoin le par uertu si l a mort crauenté 
  cuiuer  che dist elies   dieu doinst toi mal dehe 
onques li miens lignages ne pot le tien amer  
corsus de tabarie uoit rodoan a tere 
ou il meurt en angoisse ne demande confesse 
il reclaime diable que il l arme en portaisse 
il escria elie yy mos tout a certes 
  cuiuer mar l ochesistes uous en perdrés la teste  
quant elies l entent ne le prisse une nesple 
ains hurte le destrier se li lasque le resne 
uait ferir le paien sor le targe nouele 
desor la boucle a or li fraint et esquartele 
le blanc hauberc del dos li desmaille et desere 
sique parmi le cors li mist l anste nouele 
enpoin le par uertu mort l abat de la sele 
quant elies ot mort rodoan de calabre 
corsaut de tabarie iut enuers en la place 
li yy paien l esgardent qui dessendent l angarde 
or s i sont eslaissiét li felon mescreable 
et li ber se desfent que dieus ait en sa garde 
li premiers qu il encontre n ot talent d oir fable 
ains l abati a terre com une raine plate 
li doi tornent en fuie et elies les cache 
et gaidonet l encauche qui de mort le manace 
et uait ferir elie sor le doree targe 
desor la boucle a or li a percie et quasse 
mout fu boin li auberc quant il n en rompi maille 
et li uasal sont preu quant il ne s entrabatent 
elie passe auant se li toli le hanste 
enmi le pre le iete si a l espee traite 
uait ferir le paien amont desor son elme 
les pierres et les flors contreual en deserre 
tout le ua porfendant enfressi qu es espaules 
li ber estort son cop mort l abat en la place 
il broche le destrier si reua ferir l autre 
le teste en fist uoler deuant lui en la place 
li yy paien le uoient qui montoient l angarde 
  or esgardés signor  che dist li rois triacles 
ueés uous ce uasal qui le tertre en auale 
mout se fait orgellous et hardis par ses armes 
atendés zz petit g irai a lui combatre 
le destrier li taurai et trestoutes ses armes 
si les departirons si serons communable 
ia n en aura li zz un denier plus de l autre  
dist iosses d alixandre   grant folie pensastes 
hui matin par son l aube quant nous nos deseurames 
compaignie iurames faus est qui ne le garde 
nous l iromes tout yy crauenter et abatre 
couardisse seroit  che dist li rois triacle 
  se nous aliemes yy por zz tou seul abatre 
iamais n en seroit dit proeche ne barnage 
paien s en gaberont et li zz et li autre 
mahomet me confonge n ait ia qui denier uaille 
qui de moi et de lui n esgarde le bataille  
il hurte le destrier et le resne li lasque 
il hurte le destrier et li lasque le resne 
il escria elie yy mos tout a certes 
  ies tu ua crestiens de le maluaise geste 
ou se crois mahomet qui le siecle gouerne 
naie  che dist elies   mes en dieu le grant mestre 
si sui nés de saint gille de prouence le bele 
fieus iulien au conte a le chenue teste 
auant hier m adouba de ses armes noueles 
car il me fu bien dit et conté tout a certes 
paien et sarrasin sont entré en ma terre 
ie les uieng sorueoir se troué peuent estre 
bien les quic estormir ainsque uienge li uespres 
par mon cief  dist triacle   trop grant deus uous apresse 
ce destrier uous taurai si le menrai en destre 
a grant honte en serés abatus de la sele 
les iambes uers le ciel et le cief contre terre  
quant elies l entent ne le prisse une mesple 
il hurte le destrier se li lasques le resne 
uait ferir le paien desor son elme a perles 
qu il en a abatu et les flors et le cercle 
le blanc auberc del dos li desmaille et dessere 
tout la ua porfendant enfresi qu en l aissele 
li ber estort son cop si l abat a la terre 
dist li rois salatre   esgardés quel damage 
d un enfant de yy ans qui n a gaire d eage 
tel uasal nous a mort et conquis par ses armes 
s il m atent zz petit g irai a lui combatre 
le destrier li taurai et trestoutes ses armes  
il hurte le destrier et le resne li lasque 
et elies le sien que il bien point en haste 
gran cos s en uont doner sor les uermelles targes 
sor les bendes a or les pecoient et quassent 
mout sont boin li auberc quant il n en rompent maille 
et li uasal sont preu quant il ne s entrabatent 
li paiens trait l espee qui bien luist et bien taille 
et uait ferir elie amont desor son elme 
les pieres et les flors contreual en dessere 
le destrier consui par de derier l espaule 
yy moities en a fait li ber ciet en la plache 
  par mon cief  dist elies   or m as tu fait damage 
mon destrier m as ochis qui m estoit guienage 
mout est boine t espee faus es se ne le gardes 
se le tenoie as puins por le chite de blaiues 
ne le rendroie mie a mon frerre carnable 
quiuer  dist li paiens   con mar le conuoitastes 
mout est boine m espee si est bien a moi salue 
ia n en consieurai home qui en dieu soit creable 
ie nen en cop le cief par desor les espaules 
uoire  ce dist elies   mais i en rai chi zz autre 
que mes peres me cainst iulien a le barbe 
qui uous sera priuee se ie puis mout en haste  
il l a saciét del feure si l a feru sor l iaume 
les pieres et les flors contreual en auale 
li brans est trestornés desor le destre espaule 
le brac li a tranchiét dont se quidoit combatre 
atout la boine espee li cai en la plache 
quant elies le uoit si le prent et esgarde 
  paien  che dist elies   li cors dieu mal te fache 
anqui poras ueoir ques dieus est plus uerables 
mahons ou apolin ou ihesu qui tout salue 
de meismes t espee t ira ie honte faire  
il le drecha amont si l en feri sor l iaume 
tout le ua porfendant enfressi qu es espaules 
li ber estort son cop mort l abat en la place 
uenus est as prissons qui gisoient sor l arbre 
s es peust desloier gente cose eust faite 
quant iossiens uoit mort salatre son neueu 
le cors en yy moities ne peut muer ne plor 
  mahon et apolin mal dehet aiés uous 
s or ne faites iustiche del quiuer dolerous 
qui m a mort deuant moi le fil de ma seror 
le fer de ceste lance uous metrai el cors tout  
il hurte le destrier des tranchans esperons 
et a baisie le lancha atout le confanon 
et uait ferir elie sor son escu amont 
desor le bende a or li pecoie et confont 
le blanc auberc del dos li desmaille et desront 
nu a nu les le cors le roit espiel li coust 
  par mon cief  dist elies   tu es uasal mout prous 
uolentiers m ocesisses s en eusses laissor 
mais dieus m ainme de ceur qui me gara tous iors  
il a traite l espee dont a or sont li poing 
uait ferir le paien desor son elme amont 
les pieres et les flors contreual en deront 
tout le ua porfendant enfressi el menton 
li ber estort son caup mort l abat el sablon 
et dist li rois salatres   enchantere est cis glous 
uoir  dist li rois priant   fuions nous ent andous 
autretel feroit ia et de moi et de uous  
dist li rois salatres   dit m aués uilain mot 
mahomet me confonge et maldie mon cors 
se ie part del francois si saurai son confort  
ius de l angarde aualent lor escu a lor cos 
uenu sont a elie desor l onbre d un lor 
qui estoit as prisons ce dessiroit il fort 
que fuissent desloiét gari fuissent de mort 
quant cil li escrierent qui estoient au dos 
  cuiuers n i touciés pas que li francois sont no  
quant elies l entent el destrier monte tost 
sor le targe le fiert sor l escu de son col 
il li fraint et pecoie desor le boucle a or 
le blanc auberc del dos li desmaile et desclot 
nu a nu li conduit son espiel ens el cors 
dameldieu le gari por zz poi ne fu mors 
elye fiert si l un tout li tranche le cors 
malpriant torne en fuie quant il uoit celui mort 
et elies l encauche et randone mout fort 
par le mien ensiant ia l encauchera trop 
or m escoutés signor que dieus grant bien uous doinst 
li glorieus del ciel par son saintisme non 
si uous dirai d elye qui ceur ot de baron 
com il sieut et encauche par ire le glouton 
il le uint ataignant se li dist par iror 
  sarrasin cor retorne li cors dieu mal te doinst 
cis destriers que tu maines est isneus et cointos 
uolentiers l en menaise que li miens nen est pros 
uasal  dist li paiens   trop par es coragous 
que les roches sont hautes et li gue perillous 
nus n i peut trestorner ne destrier prendre cors 
chi deuant a zz pre qui est biaus et herbous 
la poras trestorner et mostrer ta ualor 
se tu me peus abatre que chie des arcons 
remener en poras che boin destrier gascon 
en ta uile en peus prendre yy liures de mangons  
quant elies l entent si grant ioie n ot hon 
damelde reclama et son saintisme non 
  par le uostre amistie m en otroiés le don  
yy liewes le rencauche a force et a bandon 
enmi zz ual l ataint se li dist par iror 
  sarrasin cor retorne as conuent com auon 
uasal  dist li paiens   trop par es coragous 
mes neueus m as hui mort yy ou yy en zz ior 
or me uas rencauchant ie te tieng por bricon 
se tu uiens plus auant tu feras grant folor 
car tu troueras ia teus yy compaignon 
n i a tel ne port hace en sa main ou baston 
s il uous peuent ataindre senpre te tueron  
quant elies l entent ne le prise zz bouton 
  cheualiers tu es fols  dist li rois malpriant 
ie auoie zz eskiec de la terre des frans 
que tu m as hui tolu par ton fier hardement 
de ioster me semons et menu et souent 
ne ie n i puis torner ne n en ai aissement 
tu feras grant folie se tu uas plus auant 
car tu troueras ia teus yy combatant 
se il te peuent prendre n aras de mort garant  
tant parlerent ensamble c a l ost uinrent poingnant 
quant le uoient paien si sallent de tous sens 
as armes acorurent plus de yy cens 
damelde penst huimais d elye le uaillant 
quant ore uoit elies que sarrasin s airent 
et les os des paiens qui enuers li se guient 
damelde reclama le fieus sainte marie 
qu il garissent son cors d afoler et d ochire 
encore uoit malpriant deuant lui a deliure 
souauet ua le pas n a mes garde d elye 
quant elies le uoit a poi n esrage d ire 
ses destriers fu mout boins s alaine a recuellie 
des esperons le hurte que li sans en defile 
il le uint ataignant les zz gues en zz ille 
grant cop li a doné sor le targe florie 
desor le boucle a or li desmaille et esmie 
mout fu fors li haubers quant maille n en eslice 
et la lanche fu roide ens el gue le souine 
mout pesoit li auberc ia noast li traitres 
quant sarrasin i uinrent la pute gent haie 
fors del gue le retraient sor zz ceual le misent 
l enfes prist le destrier que en son ceur dessire 
isnelement i monte que ne se targe mie 
et pendi a son col le fort targe florie 
et prist entre ses poins zz espiel qui brunie 
li fers en fu a or l alemele acherine 
puis hurte le destrier aual la praierie 
quant malpriant esgarde son destrier auferant 
et uoit sus le uasal que il par haioit tant 
mout fierement escrie   franc sarrasin uaillant 
se l en laissiés aler tout somes recreant 
ne saués le damage ne le deul qu est si grant 
que il nous a hui fait par son grant hardement 
mort nous a salatre et le preu rodoan 
et brandone et triacle de le tere al gaiant 
et encor yy des autres de tous les mieus uaillant  
quant le uoient paien si saillent en tous sens 
as armes en corurent plus de yy 
qui encauchent elie parmi le desrubant 
mes li ber les uoit bien si esgarde et atent 
il repaire as paiens et s i ioste souent 
il sist el boin destrier qui plus tost ua corant 
que ne fait arbalestre ne quarel qui destent 
quant il uieut s est derriere quant il uieut s est deuant 
or escoutés signor que dieus grant bien uous don 
li glorieus del ciel par son saintisme non 
chi uous lairons d elye si dirons des prisons 
qui gisoient sor l arbre dolant et corecous 
de sains et de cordes orent loiés les puins 
  dameldeus  dist guillames   par ton saintisme non 
qu aués fait del uasal qui tant est coragous 
qu encaucent li glouton par le pre angoisous 
he dieus con fust grant ioie se desloié fuisons 
se l alison secore a force et a bandon  
a iceste parolle zz uilain lor est sors 
et portoit se cuingnie dont ot ouré le ior 
quant il uoit les paiens detranchiés en l erbous 
en fuie uaut torner car mout ot grant paour 
et quant le uoit guillames si l a mis a raison 
  amis parolle a moi bacheler iouenes hon 
ia oras tel nouele s en toi a point d amor 
dont tu auras au ceur et pitiet et dolor 
caitif somes de franche et d amis soffraitous 
sarrasin nous ont pris droit a hui yy iors 
onques puis ne fu soir ne matin nes un sous 
ne liuraissent as cors grant paine et grant dolor 
as corgies noees nous batent cascun ior 
or nous uient desloier si feras que preudon 
et prent tous ces destriers qui tout sont deuant nous 
sire  dist li uilains   qu en feroie ge dont 
n ei tant de tous auoirs dont les peusse zz ior 
yy enfans ai a paistre par le foi que doi uous 
que ie n ai que ie meche en la main al menor 
car toutiors ai ouré a zz maistre orgellous 
qui me taut me deserte et delai tous iors 
a damelde m en plaing le uerai glorious 
qu il me fache iustice par la soi doucour  
et quant l entent guillames au ceur l en prist tenror 
le uilain apela se li dist par amor 
  or pren tous ces bliaus ces hermins pelichon 
si les uens a deniers et si soies preudom 
et proie damelde le uerai glorious 
c ait merchi dou uassal qu es a mort hui cest ior  
quant li uilains entent le consel del baron 
il a trait son coutel si les delie tous 
quant guillames d orenge se senti desloiés 
por nule riens en terre ne se fesist si lies 
il est passés auant si saissi zz espiel 
et iure damelde le glorieus del ciel 
mieus uauroit estre mors ocis et detranchiés 
parmi le cors feru de yy tranchans espies 
de yy ou de yy et deuant et derier 
iamais par sarrasin fuisse pris ne loiés 
dist bernart de brubant li kenus et li uies 
  se ie n auoie d armes mes c un pel aguisiés 
s en abatrai ie yy deuant el premier cief 
signor  che dist hernaus   n ai soing de manecier 
secorons le preudome le uaillant cheualier 
qu encachent li gloton parmi le pui plenier  
et respondi bertram   or oi plait qui bien siet 
courés uous adouber nobile cheualier 
alés prendre les armes de ces felons paiens 
qui gisent a la tere ochis et detrenchiés  
et cil ont respondu   de gre et uolentiers  
il sont uenu as mors si les ont despoilliés 
et uestent les aubers s ont les elmes laciés 
et caingent les espees a lor flans senestriers 
et monterent es seles des boins corans destriers 
et ietent a lor caus les escus de quartiers 
et prissent en lor poins les rois trenchans espies 
parmi zz ual s en uont poingnant tout eslaisiét 
or cheualcent tout yy ensamble li baron 
c est de la flor de franche des millors qui i sont 
il encontrent paiens les le coste d un mont 
qui encachent elye a cointe d esperon 
a zz gue l ont ataint se li toillent le cour 
ia l eussent ochis li sarrasin fellon 
quant guillames d orenge tout zz ual lor est sours 
il et bertran ses nies li uasal et li prous 
et bernart de brubant et hernaut l airous 
en la presse se fierent ensement comme lous 
la ueissiés bataille et meruellos estour 
uoler sanc et ceruelle comme pleue qui court 
qui bernart de brubant esgardast en l estour 
com il croille la barbe et fronce le gernon 
dist iosses d alixandre   cis uieus est meruellous 
c est artus de bretaigne ou gauain ses neuos 
ou pilate d enfer ou mordrant l airous 
qui manguent les homes yy ou yy en zz ior 
par le foi que uous doi se fera il nous tous 
car poignomes a l ost qu il nous facent secor  
ausi com li faucons fait les oiseus fuir 
fait guillames d orenge paien et sarrasin 
elyes sist el uair que malpriant toli 
s il s en uausist aler ne doutast sarrasin 
mais il ne uaut francois ne fauser ne guerpir 
ains retorne souent auoec aus por ferir 
elye li gentieus qui dieus puisse garrir 
sor l escu de son col uait ferir salatrin 
et truant de baudas et le preu menalis 
yy en a crauentés deuant lui el chemin 
franc ne porent lor cos endurer ne sofrir 
que lor donent entr aus paien et sarrasin 
ains s en tornent en fuie tout zz cemin 
desor l aige del lac sor zz antis sentir 
la corurent francois qui la sont defui 
mais paien les ont si souspris et enuais 
il lor lancent faucars et boins espiels forbis 
ia fuissent no francois et retenu et pris 
quant elies esgarde tout zz feré chemin 
et uoit yy cheualier qu aualent zz lairis 
qui querroient elie ses peres les tramist 
mais trop ont demoré et targié de uenir 
li messagiers les ot deslaiés el chemin 
que il trouerent mort si l ont en tere mis 
et quant les uoit elies mout ioians en deuint 
de la ioie qu il ot fait le ceual saillir 
li destrier s en repaire contreual le lairis 
onques ne fist beste qui s i peust tenir 
cers ne dains ne aloe faucon ne esmeril 
et reuient ataignant zz felon sarrasin 
cil fu fieus l amiral qui le guerre maintient 
et frere rosamonde c ainc si bele ne ui 
elyes laisse corre le destrier ou il sist 
uait ferir le paien deuant en l escu bis 
le blanc auberc del dos desront et dessarti 
trestout parmi le cors son boin espiel li mist 
enpoin le par uertu mort l abati souin 
atant e uous poignant tout zz sentier anti 
bertram le preu le sage le cheualier hardi 
sor l escu de son col ua zz paien ferir 
que il li a perciét et l auberc desarti 
le ceur qu il ot el uentre li a en deus parti 
enpoin le par uertu mort l abati enqui 
et bernars le regarde li uieus quenu flori 
enuieus fu del cop qu il uit faire son fil 
ia sera mout dolans se zz paien n ochist 
sor les las de son elme ua zz paien ferir 
la teste en fait uoler atout l elme bruni 
guillames fiert le quart hernaut feri le quint 
et li yy cheualier ne sont pas alenti 
cascuns des yy barons yy paiens ochis 
mout fu grant la bataille et li estor campes 
dieus com i fiert guillames li marcis au cort nes 
les yy escus ont si mal atornés 
n en fust ia nes uns seus estors ne escapés 
quant i uint le grant force que conduist macabres 
cil ont si nos francois ferus et ramenés 
que des yy cheualiers n en sont que yy remes 
les yy autres ont pris loiés et atrapés 
nostre francois sont trait a zz regort de mer 
il escrient elie   cheualier natures 
traiés uous enuers nos si serons plus doutés  
et il si feist senpre bien s en fu apensés 
quant i uint zz paiens qui l semont de ioster 
et quant l entent elies le sens quide deruer 
mieus uauroit estre mors que coars apelés 
il hurte le destrier par andeus les costes 
et a brandie l anste de l espiel noelé 
uait ferir le paien sor son escu bouclé 
desor la boucle a or li a fraint et quassé 
enpoin le par uertu si l a mort crauenté 
  outre quiuer  dist il   dieus te puist mal doner 
onques li miens lignages ne pot le tien amer  
elies uit ses homes et pris et retenus 
dieus com or se demente desous son elme agu 
  baron  che dist elies   con mar m aués seu 
se ne uous puis uengier ainc si dolant ne fui  
guillame est en la presse et bertram auoec lui 
et bernart de brubant et hernaut li kenu 
il escrient elie a la fiere uertu 
  ber car te trai uers nous si serons plus cremu 
iamais n en penras mort tant com en dura uns  
et il si feist senpre bien s en est percheus 
quant i uint zz paien qui yy pies ot de xxx 
  par mahomet francois mout es hui maintenu 
que par nul sarrasin ne fus hui abatu 
ua si guerpi ta loi et ton dieu mescreu 
si croi en mahomet qui nous fait les uertus 
qui fait issir del fust et le flor et le fruit 
  ua glous  che dist elies   tu es fols esperdus 
mahons ne apolin ne font ioie ne bruit 
ne uaut yy deniers fors l argent qui est sous 
dont uous les aués tous aornés et uestus  
quant li paiens l entent ainc si dolant ne fu 
onques puis n i ot resne ne saciét ne tenu 
gran cos s en uont doner es conbles des escus 
toutes plaines lors lances se sont entrabatu 
elye trait l espee qui roi salatre fu 
uait ferir le paien desor son elme agu 
enfressi qu es espaules l a trestout porfendu 
puis l a mort abatu enmi le pre herbu 
malpriant i soruient qui son ceual connut 
il a traite l espee s est a elie uenu 
ia li caupast le cief senpre desor le bu 
quant gerart li escrie ausi pres com il fu 
  tais paien ne l ochie maleois soies tu 
c est li fieus iulien le hardi conneu 
grant auoir en auras s en prison l as tenu  
quant l li paiens ains si ioiant ne fu 
a plus de yy paiens a il l enfant rendu 
se li loient les mains que li sans en ciet ius 
guillame est en la presse et bertram auoec lui 
elyes lor escrie ensi pris com il fu 
  ber laissiés le bataille puisque sui retenu 
mieus aim que ie seus soie et pris et retenu 
que uos autres fuissiés ne iugié ne pendu  
quant guillames l entent ainc si dolant ne fu 
a haute uois escrie   cheualier qui es tu 
encore ne te connois mout es hui maintenu 
certes  che dist elies   ne me celerai plus 
ie sui fieus iulien de saint gille le duc  
quant guillames l entent ainc si dolant ne fu 
a haute uois escrie   bertram nies que fais tu 
ia est pris li uasaus qui tant a de uertu 
se l en laisons aler mors sons et confondu  
il hurte le destrier des esperons agus 
et bernart de brubant et hernaut li floris 
en le presse se fierent tout ensamble a zz hu 
la ueissiés bataille et estor maintenu 
onques mais par zz home ne fu si fier ueu 
mais ne lor uaut lor forche ualissant zz festu 
c elyes li uasaus est pris et retenus 
et guillames s en torne et bertram auoec lui 
et bernart et de brubant et hernaut li chenus 
sarrasin les encauchent a force et a uertu 
ariere s en retornent n en peuent baillier un 
et guillames cheualce a la fiere uertu 
enfressi a saint gille n i ot resne tenu 
a la porte ont troué zz quiuer mescreu 
prismes parla guillames au cor nes de leun 
  amis eure la porte que damelde t aihut 
au conte iulie uoil ie mander salu  
li portier fu mout fel glous et desmesurés 
il ouri le guicet quant il les ot parler 
et a coisi guillame le cief ot desarmés 
lors a parlé li glous que dieus puist mal doner 
  por auteus recourir ne por messe canter 
ne uous fu mie faite la bouche sor le nes 
bien me sambles espie de cel autre resne 
ou uous estes guillames li marcis au cor nes 
or uous alés huimais en cel bourc oster 
enfressi a demain que li ior parra cler 
c au conte iulien uenrés lasus parler  
quant guillames l entent le sens quide deruer 
il hurte le destrier qu il uaut laiens entrer 
li portiers saut en pies s a zz baston combré 
ferir en uaut guillame le marcis au cor nes 
quant li quens l a ueu l escu li a torné 
et li glous i feri qui fu fel et irés 
zz grant piet li fendi de l escu noelé 
  oncle  che dist bertram   uous a il adessé 
nenil  dist il   biaus nes la merchi damelde  
et bertram passe auant a loi de bacheler 
le poin senestre li a el cief mellé 
enpoin le bien de lui el fosse l a ieté 
l aigue fu grant et rade aual l en a mené 
quant li fieus au portier uit son pere tuer 
enfressi el palais ne se uaut arester 
a sa uois qu il ot clere s est pris a escrier 
es le fil al portier ens el palais uenu 
a sa uois qu il ot haute s escrie par uertu 
  iulien de saint gille mout t est mal auenu 
mes peres t a serui yy ans uoire plus 
c onques ne li donas palefroi ne boin mul 
mout maluais gueredon l en as hui rendu 
c a ta porte a troué zz glouton mescreu 
en l aige l a ieté desor le pont la ius  
quant iuliens l entent ainc si dolant ne fu 
il iure damelde qui el ciel fait uertu 
ia n istront de cel resne si esteront pendu 
atant e uous guillame au cor nes de leun 
et bernart de breubant et hernaut li kenus 
et montent el palais tout a zz bruis 
premiers parla guillames au cor nes li menbrus 
  cil damelde de gloire qui el ciel fait uertu 
si garde iulien ses amis et ses drus 
amis ie sui guillames ne me celerai plus 
cist autre sont mi frere qui tant sont parcreu 
c est bertram et hernaus et bernart li kenus 
fil somes aymeri de nerbone au chenu 
a ta porte ai troué zz glouton mescreu 
qui ne nous uaut ens metre mout en sui irascu 
en l aigue l auons geté desor le pont la ius 
certes car d une cosse m ere mout irascus 
que elyes li uasaus est pris et retenus 
mais selonc l auenture nous est bien auenu  
quant iulien l entent ainc si dolant ne fu 
la dame chiet pasmee qui tenue ne fu 
iulien l en redreche li uieus et li kenu 
  dame  che dist li dus   mal nous est auenu 
c elyes nos chiers fieus est pris et retenus 
mais selon l auenture nous est bien auenu 
quant cil sont escapé qui tant ont de uertu 
par ceus aurai elie ia si bien n ert tenu  
il a dit a ses homes   car leués sus 
che sont mi droit signor a dieu ren ge salu  
guillames ai mandé a rains ou a leun 
au riche roi loeys que secor li aiut 
et cil li amena yy escus 
aymeri de nerbone est au secor uenus 
tant en a asamblé yy sont et plus 
chi lairons de guillame au cor nes le menbru 
si dirons d elye a la fiere uertu 
que sarrasin en mainent li quiuer mescreu 
dist iosses d alixandre   mal nous est auenu 
quant cil sont escapé qui tant ont de uertu 
or uauront repairier dusc a yy iors au plus 
s aueront en lor compaigne plus de yy escus 
nus ne dura uers aus car trop ont de uertu 
car issons de lor terre ainsque soions ueu  
et cil ont respondu   cis consaus ert creu  
il uinrent a la nef ou la nauie fu 
ens el font d une barge getent elie ius 
se li loient les mains que li sans en ciet ius 
or s en tornent paien que li cors dieu maldie 
qui les yy cheualiers enmainent et elye 
il se poignent en mer si se boutent de riue 
et trespassent baudas et la terre d ongrie 
a senestre laissierent romaigne et femenie 
et a destre laissierent la chite de rousie 
et uirent les palais et les herbergeries 
les tors uielles et droites qui uers le ciel baulient 
macabre l amiral ne s aseura mie 
deuant lui fait uenir no francois a deliure 
il a traite l espee qu il les uoloit ochire 
quant i uint iosias qui de lande estoit sire 
  por mahom amirals ne les ochiés mie 
ia ai ge fait por uous mainte cheualerie 
tante lanche brisie tante espee croissie 
onques n en euc del uostre une angeuine 
donés moi les francois en la moie baillie 
ie les ferai mener en irlande ma uile 
ferai lor aourer mahomet et ses indeles 
a mollier li donrai rosamonde ma fille 
la plus bele pucele de toute paienie 
et si ne l uoillent faire liuré sont a martire  
macabre l amiral ne s aseura mie 
deuant lui fait uenir mahomet et ses ideles 
couert fu d un brun paile por le caut qui l aigrie 
deriere fu apoiés d un arbre de surie 
que de deuant ne uersse ne de derier ne plie 
ensi encortiné comme femme gesine 
plus de yy sarrasin l aourent et aclinent 
macabre l amiral l aouroit il meismes 
il garde deuant lui si a coisit elye 
qui auoit en son dos une bronge trellie 
il n ot point en son cief de hiaume de pauie 
sarrasin li tolirent tantost com il le prissent 
il est passés auant les yy poins li delie 
et le prist par le main a mahomet le guie 
  or me di crestiens par le toi baptistere 
ueis mes si biaus dieu ne si riche 
il me done trestout quanque uoil et desire 
quant ie uoil il me guie el resne de surie 
ou en cel de baudas ou en cel d aumarie  
quant elies l entent ne peut muer n en rie 
  caitis rois orgellous li cors de maldie 
por coi tiens tu a dieu une cose falie 
il nen a ame el cors ne parolle ne uie 
qui l feroit yy cos d un baston les l oie 
il ne l en feroit ia ne maltalent ne ire 
ne n en grongeroit ia ne plus que une bisse 
car pleust ore a dieu le fieus sainte marie 
que l eusse en prouenche ens el mostier saint gille 
il auroit ia brisiét le nes et les orelles 
i en osteroie l or et les pieres plus riches 
sodoier les donroie s es en feroie riche 
puis uous uenroie seure o mout grant ost banie 
ie ne uous laisseroie uaillant une angeuine  
quant l amiraus l entent a poi n esrage d ire 
il uint a mahomet se li a pris a dire 
  gentieus dieus deboinaire ne uous en poist il mie 
dou francois orgellous qui si uous contralie 
tenés la moie foi uous sera ia pleuie 
i en prendra la uenganche mesque ie uien a uile 
paien drechiés les forces mahomet uous maldie 
ia mora li francois n ert consaus de sa uie  
quant l entendi elies n a talent qu il en rie 
damelde reclama le fieus sainte marie 
qu il garisse son cors d afoler et d ochire 
ancoisque il soit uespre ne sonee complie 
ara paor de mort d afoler et d ochire 
encor uoit malpriant deuant lui a deliure 
qui tenoit le destrier que il toli l ile 
bien estoit enfrenés et la sele estoit mise 
il le tient par le resne zz paien le deliure 
quant elies le uoit a poi n esrage d ire 
damelde reclama le fieus sainte marie 
  dameldeus sire pere com hui main estoi riches 
quant ie che boin destrier auoie en ma baillie 
car le me rendés ore dame sainte marie 
certes mieus uoil morir a espee forbie 
que ie ne l aie anqui en la moie baillie  
par milieu de la nef a sa uoie aquellie 
il fiert si le paien qui le tient les l oie 
que la char li blecha et les os li debrisse 
deuant lui l abat mort en le nef le souine 
lors a pris le destrier que en son ceur desire 
isnelement s en torne que ne targe mie 
il s est ferus en l aigue qui cort de grant rauine 
li destriers fu mout boins qui se noe a deliure 
il est uenus en terre en une praierie 
a sa uois qu il ot clere hautement li escrie 
  paien or m en uois ie li cors dieu te maldie 
et uous drechiés les forces enmi le praerie 
si pendés li un l autre maluaise gent aie  
quant l amiraus l entent a poi n esrage d ire 
il uient a mahomet se li a pris a dire 
  gentieus dieus deboinaires entent que ie uoil dire 
dou francois orgellous qui tant te contralie 
fai le moi arester la deuant a cel riue 
se ne l fais arester n as consel de ta uie 
ie t arai ia brisiét le nes et les narines  
quant che uoit malpriant c ades s en uait elye 
il uient a mahomet se li a pris a dire 
  gentieus dieus deboinaire or ai ma foi mentie 
car li francois s en ua ie ne l ataindrai mie  
il hauce le poing destre si le fiert les l oie 
qu il a mout malmené et trestout le debrise 
deuant lui l abati en la nef le souine 
que tuit li escarble fors del cief li saillirent 
quant sarrasin le uoient a poi n esragent d ire 
uienent a macabre se li ont pris a dire 
  caitis rois orgellous por coi nous contralie 
qui si bas nostre dieu et confons et iustiche 
se tu ne l en fais droit n ert consaus de ta uie 
tu t en ueras contrais ains l eure de complie  
quant l amiraus l entent durement s umelie 
il uient a mahomet yy fois merchi li crie 
  gentieus dieus deboinaire ne uous en poist il mie 
certes que i ere plains et de corous et d ire 
tenés ie uous frai droit a la uostre deuise 
ie uous donrai yy mars mesque ie uieng a uile 
dont ie uous referai le nes et les orilles  
il a pris son gant destre ens el puin li afice 
  signor  dist l amiraus   malement sui bailliés 
chou que tieng a mes poins ai geté a mes pies 
i eusse encor le franc se ne fust desloiés  
il en a apelé baligant et gontier 
  uous serés yy sor les corans destriers 
si m en irés de cha nobile cheualier 
se troués le francois mors soit et detranciés 
il n a port en ma terre ou il soit herbergiés 
qu il ne soit senpre mors ou tués ou noiés  
et cil li respondirent   de gre et uolentiers  
isnelement et tost s en uont aparellier 
il uestent les aubers lacent elme d achier 
et caingent les espees et montent es destriers 
et pendent a lor caus les escus de quartiers 
et prendent en lor poins les rois trancans espies 
tout droit apres elie s en sont tout eslaissié 
signor desous sobrie sont paien ariué 
et elies s en uait qui lor est escapé 
toute nuit cheualca parmi le gaut ramé 
a iceste parolle a son uis trestoné 
contre la lune garde qui ietoit grant clarte 
et uit les sarrasins sor les destriers armés 
deuant trestout les autres uint li rois codroes 
a sa uois qu il ot haute se prist a escrier 
  par mahomet francois or aués mal alé 
ie uous renderai pris mon signor macabre 
et si fera de uous toutes ses uolentes 
il uous pendra a forques ou noiera en mer  
et respondi elies   dan glous uous i mentés 
uenistes uous me quere por tel cose trouer 
par selonc le merite le loier en aurés  
il hurte le destrier des esperons dorés 
uait ferir sor l escu le fort roi codroe 
desor la boucle d or li a fraint et quassé 
et le hauberc del dos desront et declaué 
tant com anste li dure l abati mort el pre 
atant e uous poignant sarrasin et escler 
et treuent chelui mort n osent auant aler 
cele nuit gut elies dedens le gaut ramé 
ne but ne ne manga ne li fu apresté 
ses cheuals ne gousta de feure ne de ble 
iusques a le matin que li ior parut cler 
que elyes se leua quant il uit le clarte 
il est issus del bos s est entrés en zz pre 
damelde reclama et la soie bonte 
  dameldieu  fist il   pere qui me fesistes né 
ie ne mangai de pain bien a y iors passé 
puis a ie tant maint cop recheu et doné 
uous me donés hui hon qui me doinst a disner  
a iceste parolle a gardé en zz pre 
et uit yy larons sous zz aresté 
si partoient auoir qu il auoient enblé 
murgale de turnie l ont tolu et robé 
cil orent zz mangier meruelleus apresté 
de yy paons rostis et d un cisne enpeuré 
et yy gastieus tous blans de forment buleté 
et yy boucieus tous plains de uin et de clare 
quant elies les uoit cele part est alés 
sor le destrier est cele part tornés 
et auoit en son dos zz blanc auberc safré 
et ot cainte l espee qui fu roi salatre 
n ot point ens en son cief de uert elme gesmé 
sarrasin li tollirent quant fu enprisonés 
quant li laron le uoient mout en sont effraé 
espie quident estre si sont en pies leué 
por lor cors a deffendre sont mout bien apresté 
  signor  che dist elies   mie ne uous doutés 
de moi n aués uous garde si me garisse des  
il a geté sor l erbe son fort escu bendé 
son boin destrier corant atacha a zz pel 
uenus est as larons si les a salués 
  cil damelde de gloire qui en crois fu penés 
cil uous gart biaus signor se uous en lui creés 
et se uous ne creés ihesu de maieste 
cil sires uous confonge qui en crois fu penés  
et li lairon se taissent qui n i ont mot soné 
li maistre des larons s en est en pies leués 
il a dit a elie   uasal uous que querrés 
quant n aués auoec uous sergant ne bacheler 
sire  che dist elies   ie ne l puis amender 
nés sui de douche franche de mout grant parente 
guillames est mes oncles li marcis au cor nes 
mes grans sire aymeris de nerbone sor mer 
et sui fieus iulien de saint gille le ber 
paien et sarrasin m orent enprissoné 
par ma fiere proeche lor su ie escapés 
or ne mangai de pain bien a tier ior passés 
or uoi chi le mangier garni et apresté 
certes g en mangerai qui qu en doie pesser  
ains ne demanda aige por ses mains a lauer 
au mangier s est assis sans congiet demander 
tant ne sorent li dui taillier ne haster 
com elies manga qu il l auoit dessiré 
quant li maistres le uoit se li a escrié 
  par icel saint apostle c on quiert en noiron pre 
por widier escuele ne por anap torner 
millor mains que les uostre ne poi onques trouer 
cheualier tu es fols che sache de uerte 
qui no uitaille si ne nous en ses gre 
mes pa le foi que doi mes compaignons porter 
n aués mangiét morsel qui le col ait passé 
ne uous coust anquenuit zz marc d or pessé 
sire  che dist elies   merchi por l amor de 
encore est cis mangiers s il uous plaist a conter 
certes ie sui tous prest de mon escot liurer 
ou ie paierai tout se uous le commandés  
et dist a l autre mot li gentieus baceler 
  com est ciers chis pais enuers cel ou fui nés 
l autre ior fui en franche a paris la chite 
por yy saus de deniers en eusse autretel 
or prendés de mon dos mon hermin engolé 
qui bien cousta yy mars quant ie fui adoubés 
il n a que yy iors par le foi que doi de 
com me fist cheualier mout l oc en grant chierte 
iulien de saint gille mes peres li senés 
yy saus ualent les gones de deniers monaés 
et se me clamés quite grant aumoisne ferés  
et dist li maistre leres   de folie parlés 
ne uous coutera gaires se uous i loist parler 
cel destrier coureor que uoi la aresné 
cel auberc de cel dos et cel branc del coste 
cel hermin pelicon cel bliaut engoulé 
tous nus pies et en langes a ton col zz grant pel 
trestous seus en irés tout le chemin feré 
et se tu chou n otroies uolentiers et de gre 
ia seras tant batu ie l te di par uerte 
dont li caup te uauront zz destrier seiorné  
quant elies l entent le sens quide deruer 
maintenant respondi car le ceur ot iré 
elyes li uasal qui tant fait a prissier 
respondi as larons qui dieus doinst encombrier 
  fil a putain glouton  dist elies li fier 
  quant ie uous trouai ore chi illeuc a mangier 
quidai que uous fuissiés sergant ou cheualier 
ou marcheant prodome et d auoir enforcié 
qui seussent prodome seruir et aaisier 
or uoi que laron estes leceor pautonier 
si me uolés tolir mon auferant destrier 
se i en eusse zz autre quite uous fust laissiés 
mais ie sui fieus a conte ne sai aler a piet 
iulien de saint gille le nobile guerrier 
seés uous ore tout coi que ne s en meue piet 
par le foi que ie doi al glorieus del ciel 
il n i a cel de uous si hardi ne si fier 
s il se drecoit amont por mes resnes baillier 
quant il partroit de moi iames ne seroit lies 
autre force i conuient por mon cors iustichier  
li mestres des larons s en est mout coreciés 
il tenoit en sa main zz baston de pumier 
ferir en uaut elie parmi le crois del cief 
li enfes fu mout sages qui bien se sot gaitier 
il haucha le poing destre qu il ot gro et plenier 
uenus est au laron zz ruiste cop le fiert 
le maistre os de la geule li a parmi brisiét 
que mort l a abatu deuant lui a ses pies 
puis a pris en son poing le baston de pumier 
si fort en feri l autre mort l abat a ses pies 
et li tiers torne en fuie enmi le bos se fiert 
galopin fu li mieudres se li chei as pies 
douchement de boin ceur li a merchi proiét 
  merchi  dist il   biaus sire por dieu ne m ochiés 
ie uous seruirai certes par mout grant amistiet  
galopin fu li mieudres se li uient a genos 
  merchi  dist il   biaus sire ie sui mout gentieus hon 
ie uous pleui ma foi orendroit a estrous 
c onques ne me fu bel li lai dire de uous 
encore ai zz tressor en cel bois la desous 
ou il a tant auoir et argent et mangons 
et aubers et uers elmes et escus point a flors 
boines armes et beles et auferans cointous 
se uous me laissiés uiure che uous donra ge tout  
quant elies l entent forment le tient a prous 
quant ore entent elye qu il n est pas sarasin 
et qu il croit bien en dieu qui onques ne menti 
il l en a apelé belement li a dit 
  amis com as tu non garde n i ait menti  
et cil a respondu   biaus sire galopin 
et si sui nés d ardane fieus au conte tieri 
berrars si fu mes freres li preus et li gentis 
a l ore que fui nés ceste paine m auint 
yy fees i ot quant uint al departir 
li une me uoloit a son eus detenir 
mais les autres ne l uaurent endurer ne soufrir 
et prierent a dieu qui onques ne menti 
que iamais ne creusse toutiors fuisse petis 
se n eusse de lonc que yy pies et demi 
et s alaisse plus tost que cheual ne ronchin 
certes et ie si fac por uoir le uous pleui 
lors fu morte ma mere et mon pere autressi 
mi parent m orent uil por chou que ere petis 
si me uaurent noier en le mer el grant fil 
cist laron m acaterent que troués aués chi 
tant m ont de lor mestier ensengiét et apris 
sous siel nen a chastel dongon ne roellis 
ne sor pilers de marbre tant soit palais assis 
que n en traie l auoir tant parfont i soit mis 
or deuenrai uostre hom si uous uaurai seruir  
galopin passe auant son homage li fist 
et ioint mains petites as elie les mist 
et deuint ses hons liges et fiaute li fist 
il aura mestier che quic ainc mout petit 
que elies esgarde tout zz feré chemin 
et uoit uenir ector zz felon sarrasin 
et iosses d alixandre gautier l amaneui 
et quant les uoit elies s en a geté zz ris 
de che fist il que faus quant ne daigna fuir 
a estal s aresta droit enmi le chemin 
et hector laisse corre le destrier ou il sist 
et uait ferir elie deuant en l escu bis 
le blanc auberc del dos desront et desarti 
si que les le coste le roit espiel li mist 
et li dui s eslaisierent au cheualier gentil 
ie que uous cheleroie yy plaies i prist 
de toute la menor deust il morir 
mais ihesu le garda qu en sa garde le mist 
ainsk eut traite l espee i soruint galopin 
et saissi zz leuier qu il troua el chemin 
et uait ferir gontier res a res le sorcil 
la ceruele en espant mort l abat el cemin 
et il saissi l espiel qui des poins li chei 
et uait ferir ector deuant en l escu bis 
sique parmi le cors son roit espiel li mist 
et iosses torne en fuie l a galopin 
ne portera mes armes si com moi est auis 
et quant le uoit elies cele part poignant uint 
isnelement et tost s en uint a galopin 
tost et deliurement sor zz ceual sailli 
plus tost qu il onques pot s en uint a galopin 
il l en a apelé belement li a dit 
  certes sire compains bien l aués deserui 
sire  che dist li leres   por les sains de merchi 
uoir ie n i montai onques ne a ceual ne sis 
ne ne sai cheualchier ne ie ne l ai apris 
ancois querroie sempre por uoir le uous pleuis 
mais montés a chelui qui uous uient a plaisir 
et ie menrai ces autres tout che ferré chemin 
s il ne uoillent aler par les sains que dieus fist 
i es aurai d un baston afolés et conquis  
quant elies entent que li leres fu tes 
qu il n ot soing de ceual ne il n i uaut monter 
son talent li lait faire fache ses uolentes 
en lor chemin s en entrent qu il quident retorner 
une bruine lieue qu es a mout destorbé 
e les uous a sorbrie ou furent escapé 
deuant le maistre porte encontre iosue 
quant li paiens les uoit s es reconnut asses 
il met son caperon s es lait outre passer 
deuant aus en entre en la boine chite 
quant il fu el palais se l noncha macabre 
l amiral de sorbrie uoiant tout son barne 
  par mahom amiraus malement as ouré 
ne uerés mais hector que tant soliés amer 
ne gontier uostre dru qui uous seut coroner  
quant l amiraus l entent le sens quide deruer 
il desfuble se cape d une part l a ieté 
puis se prist a yy poins si se hurte al piler 
por zz poi que de lui ne fist les ieus uoler 
  teruagant car pren m arme car ie ai trop duré  
ou qu il uoit sarrasins si les a apelés 
  alés tost as pors si pecoiés les nes 
gardés que n i remaigne sergant ne bacheler 
qui penra les francois ses loiers en ert tes 
ie li otroi ma terre par che gant d or brousdé 
sire  dist li paien   mout grant tort en aués 
por qu es querrés plus loing quant si pres les aués 
de ces maistres portes desous cel pin ramé 
la ui ore les frans qui mout sont esgaré 
par le foi que uous doi ne seuent ou torner  
quant l entent l amiraus grant ioie en a mené 
il a dit a ses homes   or tost s es amenés 
tel iustiche en ferai com uous tuit loerés  
et cil ont respondu   si com uous loerés  
isnelement et tost se corent adouber 
et uestent les aubers s ont les elmes fremés 
et caignent les espees as senestres costes 
et monterent es seles des destriers seiornés 
et ietent a lor caus le fors escus bouclés 
et prendent en lor poins les fors espies quarrés 
iusc a la maistre porte en sont poignant alé 
or m escoutés signor que dieus uous beneie 
cele nuit iut elies sor le tor de sorbrie 
auoec lui galopins sans plus de compaignie 
il en a apelé se li commecha a dire 
  cha te trei biaus compains galopin  dist elye 
  ueés ichi zz castel de mout grant signorie 
les ors et les abresces les uiuiers et les uinges 
les maissons as borgois et les gaingeries 
ses tu qui chou est com a non ceste uile 
sire  dist galopin   c est la tor de sorbrie 
laiens est macabre et ses fieus et se fille 
rosamonde la bele la plus gente mescine 
qui soit des alixandre dusc as pors de surie  
quant elies l entent a poi esrage d ire 
  trai m as biaus compains galopin  dist elye 
  qui chi m as amené par ta grant felonie 
plus me het l amiraus que nul home qui uiue 
ie li ocis son fil ataignant de sorbrie 
leres e car en fui car enblé m as ma uie 
mout est faus gentieus hom qui en laron se fie 
sire  che dist li leres   por les sains de ne l dites 
ne uous dementés si comme ueue caitiue 
faites bel contenant franc cheualier nobile 
tant aués perdu sanc le chiere aués palie 
nous nos uendromes chier se dieus ne done uie  
il est passés auant s a une espee prisse 
uers son signor se trait uasaument li aie 
bien i fiert galopin entre lui et elye 
yy en ont geté mors ainsque mal li feissent 
paien orent grant forche uasaument les requissent 
desous elie ont mort son destrier d orcanie 
lui naurerent el cors et yy plaies li fissent 
or en a li ber yy n est conrois de sa uie 
li doi baron s en tornent n es porent soffrir mie 
ains passent d un uiuier les fosses et le riue 
les une barbacane les une roche antiue 
la trouent zz uergier qui fu tous fais d oliue 
et mout riches arbres qui sont de mainte guisse 
et li uergier fu iouenes et li anste florie 
et la nuit fu oscure dieus le uaut nostre sire 
et sarrasin s en tornent n es porent coissir mie 
il en portent les mors et les naurés en guient 
uoient tout le barnage l amiral de sorbrie 
quant le uoit rosamonde se commencha a rire 
et dist entre ses dens que nus ne l entent mie 
  de mort et de prison desfenge dieus elye 
si le conduie en franche sain et sauf et deliure 
a iulien son pere qui le pleure et dessire  
galopin et elies s en entrent el uergier 
yy plaies ot grans qui mout l ont angoissié 
plus de yy fois se pasme sous l onbre d un pumier 
galopin en apele se li dist tout premier 
  biaus compains car t en fui dieus garisse ton cief 
prent conroi de ta uie car de moi ne me ciet 
sarrasin m ochiront ains demain l esclairier 
se tu ia passes mer a nul ior desou siel 
et tu peus encontrer pelerin ne paumier 
qui en aut a saint gille por l apostle proier 
si me mande mon pere iulien le guerrier 
et ma dame ma mere qui a son ceur irié 
ia ne me ueront mes a nul ior deso siel 
car sarrasin m ont mort ochis et detranchié 
sire  che dist li leres   non ferai par mon cief 
iames ne uous faurai a nul ior desos siel  
quant elies l entent mout l en prist grant pitie 
l aige de ses biaus ieus les la fache li chiet 
elyes li uassaus qui seufre grant dolor 
rapele galopin douchement par amor 
  galopins biaus compains por dieu le creator 
car t en fui galopin ore aproche li ior 
sarrasin m ochiront orendroit sans demor 
sire  che dist li leres   por dieu que iou aour 
ie deuieng uostre hon lige demain aura quart ior 
par saint denis de franche mieus uoil morir o uos 
entre gent sarrasine et souffrir grant dolor 
que repairier en franche a ioie et a baudor  
quant l entendi elies forment l en tient a pros 
et sarrasin s en issent par son l aube de ior 
bien en i ot yy qui prissent lor adous 
et uont querrant elie li felon traitor 
mais ne l troueront mi se dieu plaist le signor 
qu il l ont laissiét arriere el uergier sous la tor 
rosamonde s estut sus el palais autor 
et uint a la fenestre por oir la douchour 
des oissellons menus qui chantoient al ior 
l euriel et la merle ot chanter sor l aubor 
le cri del rousingol se li souient d amor 
  urais dieus  dist la pucele   com tu es presious 
tu fais croistre les arbres porter foilles et flors 
et le ble nous fais sourdre de la terre en amour 
et en la sainte uiergene presis anonsion 
biaus sire et sanc et char i presistes por nous 
aussi con chou est uoirs biaus sire glorious 
desfendés le franchois de mort et de prison 
por la soie amistiet renoierai mahon 
et guerpirai ma loi que ie uoi que n est prous  
et sarrasin les quierent qui uers dieu n ont amor 
rosamonde les uoit tous les tient a bricon 
fierement lor escrie   fil a putain glouton 
ou deués uous aler mahomet uous confont 
por zz seul cheualier n en ui tant en esrour  
galopins ot la noisse et le friente le tabour 
et l esfroi des paiens mout en ot grant paour 
uenus est a elie si l enbrache desous 
si l a mis a son col si l en porte a estrous 
que li chies li traine contreual en l erbous 
et les iambes par tere car elies fu lons 
car galopin li leres estoit mout cours 
rosamonde s estut as fenestres amont 
fierement li escrie   biaus amis ualeton 
tu as si peu de cors et as si grant ualour 
c un cheualier en portes o trestout ses adous 
met le ius biaus amis si t en fui a estrous 
et se tu ne le fais tu feras grant folor 
que tu troueras ia teus yy compaignon 
s il te peuent trouer uoirement t ochiront  
quant galopins l entent mout en ot grant paour 
ou il uausist ou non si mist ius son signor 
rosamonde la bele s estut a la fenestre 
uestue ot zz bliau d un paile de biterne 
afublé zz mantel a meruelles fu bele 
tous les degres auale si est uenue a tere 
et desfreme zz guicet d une fauce posterne 
par ou ele sieut issir et ses pucheles 
quant uient el mois de mai por colir la florete 
uenus est a elye qui se pasme sor tere 
son cief li a lor mis par desous son brac destre 
puis l en a apelé la cortoisse puchele 
  qui es tu cheualier  che li a dit la bele 
  aimes tu mahomet qui cest siecle gouerne 
naie  che dist elies   ne tout ciaus qui le seruent 
ains fui nés de saint gille de prouence la bele 
fieus iulien le conte a le kenu teste 
auant hier m adouba che uous di damoisele 
illeuques me fu dit et conté tout a chertes 
paien et sarrasin essilloient la tere 
ie les uing sor requerre sor moi torna la perte 
yy plaies ai grans qui durement m apressent 
ie n en quic escaper que la uie ne perge 
amis bien uous connois  dist la franche puchele 
  ces nostre gent se plaignent au matin et au uespre 
de nos millors amis nous aués fait grant perte 
dame laissié me ester perdus sui sans confesse 
certes et mout me het li rois de ceste terre 
hier li ochis son fil ataignant d oliferne 
s il me pooit tenir por tout l or d engleterre 
ne seroie esparengiés ne me tolist la teste 
or ne uous esmaiés  dist la franche puchele 
  l amiraus est mes peres bien en quic le pes faire 
li enfes fu mes freres li cheualier honestes 
or soiés a seur ia n en aurés moleste 
certes ie uous aim plus que nule riens en tere 
uenés ent auoec moi  dist la franche pucele 
en tel lieu uous metrai ains petitet de terme 
que uous serés tous sains ainsque uienge li uespres 
e dieus  che dist elies   comment pora chou estre 
che ne poroit nous faire fors damelde chelestre  
galopins et elies uont apres la puchele 
en une cambre en entrent qui fu toute sos tere 
mout fu bien pointuree a oiseus et a bestes 
en zz lit le coucha dont d or est l espondele 
d un couertoir l aceure por le caut qui l apresse 
rosamonde s en torne et son ecrin deferme 
a ses mains qu ele ot blances en a traite yy herbes 
que dieus ot sou ses pies li glorieus chelestre 
quant en crois le leuerent la pute gent auerse 
en zz anap de madre les souda la puchele 
onques dieus ne fist home se le col en trauerse 
que ne soit ausi sains com li pisson sor tere 
ele en dona elie zz cheualier honeste 
li ber en a beu por l amor la puchele 
tous fu sains et garis galopin en apele 
  chaiens est paradis et la gloire chelestre 
ie n en quic mais issir se toutiors i puis estre 
sire  dist galopins   por la uierge puchele 
mout par deués amer rosamonde la bele  
rosamonde la bele ama mout le uasal 
teus yy herbes li done qu ele li destenpra 
puisqu il en ot beu et le col trespassa 
tout fu sains et garris a mangier demanda 
li gentieus hon en ot plus que il ne roua 
li bains fu aprestés ou elies entra 
zz tel baing li dona quens ne dus tel n en a 
puis li uest zz hermin qui iusc aual li abat 
heusses ot cordouanes esperon a esmal 
rosamonde la bele par les flans l enbracha 
sor zz lit l a asis geteis a cristal 
yy fois li baisse et le uis et la char 
cil li guenchi la bouche que il n i adesa 
  galopin  dist elies   uois quel feme chi a 
ou roialme de franche si gente n en aura 
car pleust ore a dieu qui le mont estora 
ie eusse chaiens et gautier et gerart 
et guimer l amoreus et le conte aimart 
et hugon de paris et son compaing guichart 
et guillame d orenge et son frere bernart 
et iulien mon pere le cheualier loial 
et fussent adoubé d armes et de cheual 
et fuissiemes lasus en el palais hautal 
anqui le comperoiet li paien desloial  
elyes li uasaus a le fiere poissanche 
fu yy iors tout plains laiens en zz canbre 
que paien ne le sorent ne il n i ot doutanche 
  gentieus fieus a baron uois con sui bele et gente 
yy rois mout orgellous me quierent et demandent 
clamador d abilant et zz rois de brehaigne 
et hector et turfier et morin d abilande 
lubiens de baudas a la barbe ferande 
ichil en est li maistres que il a plus poisance 
entre lui et mon frere en ont fait conuenance 
a bataille fremee par le fust de lor lances 
s il l ochist et afole toutiors serai dolante 
ains me prenge tes maus que il me face estendre 
que me parte li ceurs e li cors et li menbre 
que lubiens li uieus a la barbe ferande 
mon gent cors auenant ait ia nuit en sa canbre  
elyes li uasal fist forment a prissier 
dedens le canbre fu mout tres bien aaisiés 
que paien ne l i sorent li quiuer renoié 
rosamonde le sert de gre et uolentiers 
et s amor li pressente la bele au cors legier 
macabres l amiraus fu assis al mengier 
mais ancoisqu il en lieue ert dolans et iriés 
lubien de baudas li chenus et li uieus 
fu entrés en sa terre atout yy paiens 
il fait gaster les uinges et tos les bles soier 
il a pris zz message al roi l a enuoiét 
que il li doinst sa fille a per et a moillier 
et trestoute sa terre ensi com il le quiert 
ou son fil li enuoit caifas le proisiét 
ou iosse d alixandre ou malpriant le fier 
li ques d eus qui en isse mout ert mal engingiés 
bien peut estre seur de le teste a tranchier 
macabres l amiraus fu assis al disner 
mais ancoisqu il en liet ert dolans et irés 
lubien de baudas li uies kenus barbés 
atout yy paiens est en sa tere entrés 
atant es le message sor le palais montés 
a sa uois qu il ot clere commencha a crier 
  macabres de sorbrie fai ta gent escouter 
ses que mande mes peres lubiens li barbés 
que li doignes ta fille rosamonde al uis cler 
et trestoute la terre ensi com ele apert 
ou ton fil li enuoies caifas ou iose 
li quel d eus qui en isse mal li ert encontré 
bien peut estre seur de le teste a coper  
macabre l amiraus se lieue en son estage 
il respont belement et si dist al mesage 
  amis cil uostre rois me mande grant outrage 
chi sera o mes fieus zz tel home en la place 
qui li contredira le treu par ses armes  
li mesages s en torne le parolle ot bien dite 
macabres l amiraus ne s aseura mie 
son fil en apela caifas de sorbrie 
  tu feras cheste ioste que por toi ai enprisse 
sire  dist caifas   pecies le uous fait dire 
bien a passé yy iors que la fieure m est prisse 
ne seroie en cheual por a perdre la uie 
ie ne puis cheualcier la uigor m est faillie 
mes donés li ma seur que il uieut et desire 
et trestoute la terre ensi com il l a quisse 
ou peut ele mieus faire trop est manans et riche 
et s ele le la garche soit honie 
mahomet me confonge qui tout a en baillie 
s en aués ia par moi ne secor ne aie 
biaus fieus  dist l amiraus   mout m as mal engignié 
por coi pris ie la ioste encontre lubien 
que ne le uieus tu faire mout t en es auilliés 
ne m en caut ta seror li donra a mollier 
et trestoute la terre ensi com il le quiert 
apres ferai zz plet qu en aurai zz quartier 
dont ie uiurai a aisse sans autre parconnier 
car li hom qui tout pert doit estre coureciés 
ne ie ne m os combatre que poi ai cheualiers 
sire  dist caifas   non feras par mon cief 
mieus aim ge estre poures deshiretés sans fies 
que ie m aille combatre encontre lubien 
a l espee tranchant me coperoit le cief  
quant macabres entent de son fil le corage 
que ne uaut cheualchier ne ne se uaut combatre 
n encontre lubien n ot cure de bataille 
l amiraus se porpense qui fu cortois et sage 
cil qui tranche son nes il uergogne sa fache 
por che qu il est ses fieus si n en uaut faire fable 
iosien en apele   biaus amis pren tes armes 
tu feras cheste ioste por moi ceste bataille 
sire  dist iosiens   uolentiers i alaisse 
mais iou ai tel ensoigne que n en doi auoir blame 
quant sui le francois apres qui m enuoiastes 
moi feri ens el cors or saine la plaie 
mahomet me confonge qui tout a en sa garde 
se ia aués secor de moi ne auantage  
quant l amiraus l entent a poi que il n esrage 
quant l amiraus entent le raisson de iosse 
qu il ne s i combatra ne il n i osse aler 
ne faire le bataille uers le turc desfaé 
malpriant apela   biaus amis cha uenés 
drus estes rosamonde nos le sauons asses 
por la soie amistiet est uostre escus troués 
uous en ferés bataille uolentiers et de gre 
or porterés se manche en bataille campel 
par itel conuenant uous alés adouber 
et faites le bataille et che roi me matés 
que iamais li treus ne me soit demandés 
ie uous donrai ma fille rosamonde al uis cler 
et trestoute la terre ensi com ele apert 
sire  dist li paiens   par mahom tort aués 
par tans aurés le los al uilain rasoté 
que il hice son chien la ou il n ose aler 
ains se tient a son huis et lait auant aler 
il n en chaut quel part court puisc a son huis fermé 
si com uous estes sire de la terre clamés 
et rois et poestis et les honors tenés 
si recheués les ioustes et les estors campes 
et soufrés les grans plaies et les cos endurés 
mahomet me confonge qui tout a a sauer 
se ie monte en cheual por mes armes porter  
quant l entent l amiraus le sens quide deruer 
a sa uois qu il ot clere commencha a crier 
  fieus a putain glouton mout uous uoi esgaré 
autretel me feistes a l issue des nes 
quant laissastes elye le francois escaper 
teruagant se l eusse bien me fust encontré 
cil feist la bataille uers l amiral el pre  
mais est en la cambre qui bien les oi cler 
l amiraus en apele son canberlenc priué 
  alés moi de sa cambre rosamonde amener 
orendroit li donrai ia n en ert trestorné  
dient li lecheor   mout aués bien parlé 
chou est li mieudres plais que i puissons trouer  
dusc as huis de la cambre en est uenus ioses 
il est passés auant si a l anel crollé 
rosamonde l oi s a le duc apelé 
  ientieus fieus a baron ie serés afolé 
ie quic qu espie estes cha dedens encussé 
mes peres uous uient faire tous les membres coper 
he las  che dist elies   que ne sui adoubés 
c or nen ai en mon dos blanc auberc safré 
et laciét le uert elme l espee a mon coste 
et li uaires d espaigne me fust chi aprestés 
com uous me ueriés ia de ruistes cos doner 
et mon fier uaselage fierement esprouer  
et respont la pucele   de folie parlés 
par dieu de le bataille n i aura mot soné 
que paien ont grant force tost seriés maté 
et zz hom uers yy comment poroit durer 
ne sai  che dist elies   quel consel me donrés  
et respont la pucele   consel aurés asses 
a enfant uous tenrai se plus me demandés 
uasal en chele chambre laiens uous en entrés 
par cel guicet la ius que uous des ieus ueés 
la trouerés yy lis de cristal tresietés 
li pauemens en est tous a fin or ourés 
les colombes d iuoire qui tienent les pilers 
ains ne furent ueues plus riches en chites 
yy cheualier en coste i peuent bien aler 
tout lor lances leuees sor les destriers armés 
trespassés les abarge et gardins et fosses 
la uerés uous les huis et le palais torner 
et les uieutres detraire et les ors encainer 
et les pisons noians et le ciel estelé 
et toute riens en tere comme l arce noe 
ai ge fait en ma canbre a fin or pointurer 
s i a une richece dont uous ne uous gardés 
yy cheualiers as manteus engoulés 
et sont home ton pere ne le quier plus cheler 
iulien de saint gille qui tant fait a loer 
bien quide l amiraus que soient mort geté 
mais ie fac les francois en ma cambre garder 
les hubers et les elmes les escus fors et les 
et cascun tient s amie par l ermin engoulé 
qui est fille de conte de duc ou d amiel 
et si que la plus n a pas yy ans passé 
quant il uieut si le baisse douchement et soef 
qui uous aideront bien se mestier en aués 
dame  che dist elies   yy merchis et gres 
aual par deuers destre quant uous i enterés 
trouerés le chiterne a fin or pointuré 
et le mien lit demaine mout bien connisterés 
ne sai  che dist elies   boin consel me donés  
et respont la puchele   encore uous dirai el 
trespassés tous les autres deuant uos ieus gardés 
par art de ningromance sont li limon fondé 
aussi siet auenant com s il fust compassé 
s i a zz uermeil paille galasien ouré 
del plus fin or d arabe i a yy mars saudés 
si a yy clokete qui pendent d or fin cler 
touchiés i de uo doit zz petitet asses 
amis en tant de terme com zz hons peut aler 
maisqu il soit auques lons yy pies mesurés 
uous sonera li lis menuement soef 
ne harpe ne uiele ne route ne iougler 
ne nus oiseus qui soit tant sache de chanter 
plus uolentiers n orois ie uous di par uerte  
elye entre en la cambre yy tans i a troué 
que la puchele n ait de bouce deuissé 
galopin le petit ont defors oublé 
rosamonde la bele li ua l uis defermer 
signor tout premerains i entra iosue 
li quiuer d alixandre qui tout confonge de 
qui galopin auoit et cachiét et nauré 
ou qu il uoit le baron se l reconnut asses 
  cuiuer  dist la puchele   c aués uous espensé 
qui entrés en ma cambre sans congiet demander 
pres ua ie ne te fac tous les menbres coper 
ou ferir ou bien batre ou loier a zz pel 
dame  dist li paiens   mout grant tort en aués 
uostre peres uous mande c alés a lui parler  
et respont la pucele   ie ne li puis ueer  
ancoisqu ele uausist de la canbre torner 
s est faite la puchele gentement atorner 
en son dos a uestu zz hermin engoulé 
d une lasnete d or ot estrais les costes 
unes cauches mout riches solers bien pointurés 
un maltel couoitous ot a son col ieté 
uns rices amiraus li ot fait presenter 
yy ans mist on a faire ainsque fust par ourés 
et fu d un cabatene tout enuiron ourlés 
richement ot la bele son gent cors acesmé 
de plus bele pucele n oi nus hon parler 
les ances ot bassetes et estroit les costes 
et la bouche bien faite et les dens ot igues 
et sont fait par compas com s il fuissent planté 
li alaine de li par flaire tant soef 
que nes zz encensiers de mostier enbrasé 
onques dieus ne fist home qui de mere soit nés 
se il tres bien le garde que n en soit trespensés 
faucon ne nus ostoir ne oiseus d outremer 
ne porte si biaus ieus ne de si grant biaute 
com porte la pucele qui tant a de biaute 
or s en ua la pucele a son pere parler 
signor quant la puchele en entra en la sale 
rois macabres le prent li uieus entre ses bras 
deles lui l a assis et si l acole et baise 
  fille  dist l amiraus   mout estes conuenable 
por uostre cors me croist mout dolereus damage 
lubien de baudas a le chenue barbe 
est issus de sa terre s est entrés en mes marces 
de ton cors le uaillant li ai ie fait otriage 
mes il me iura ancoisque de moi parte 
coronee serés ains le feste de paske 
sire  dist la pucele   ains me prenge li rage 
ou male fondre sire m eust ancois arse 
que lubien de baudas a le chenue barbe 
mon gent cors auenant ait ia nuit en sa garde 
ne grate le sien dos ne que sente se barbe  
rosamonde la bele qui preus fu et nobile 
en apela son pere se li a pris a dire 
  biaus pere donés moi  dist la franche mescine 
  zz uallet uoil auoir tousét de barbe prime 
ie ne quier que il ait que l espee forbie 
qui por amor del moi fache cheualerie 
n ai cure de uiellart qui le pel ait froncie 
peres il a le loi a le pume porie 
qui par defors est uerde et par dedens uermine 
ne poroie soufri la soie char flairie 
mieus m en fuiroie uoir comme une autre caitiue 
ens en zz autre tere a deul et a martire 
que lubien li fel a le barbe florie 
mon gent cors auenant eust en sa baillie 
en la moie foi sire  dist la bele al uis fer 
  caifas li miens frerre qui tant fait a prisier 
ne iosse d alixandre ne malpriant le fier 
encore n ont il gaires lubien essaiét 
ne son grant uaselage proué ne acointié 
par mon cors seulement uous i quidiés paier 
mais par icel mahon qui tout a a baillier 
iceste grant paor ne uous uaut zz denier 
enuers zz autre afaire uous en quic commenchier 
ie manderai en franche les barons cheualiers 
de plus haut pers de france qui seruent por denier 
certes ie uous ferai tout ces murs trebucier 
et toutes ces parois cheoir deuant uos pies 
uenés auant biaus pere si me cheés as pies 
et si me proieroie et manaide et pitie 
ie quic auoir ains uespre zz itel cheualier 
qui ert de paienie ou de crestiens 
qui fera la bataille encontre lubien 
en la moie foi sire  dist la bele al uis cler 
  or me dites biaus peres par mahomet no de 
se ie uous pooie ore zz tel home trouer 
qui feist la bataille uers l amiral el pre 
li feriés uous de son cors seurte 
que il n i eust garde au uenir ne a l aler 
ne qu il ne fust malmis ochis ne afolés 
fille  dist l amiraus   de folie parlés 
s il m auoit d un espiel parmi le cors naurés 
n i auroit il ia garde n al uenir n a l aler  
et respont rosamonde   premier le me iurés 
uoire  dist macabres   yy fois se uous uolés  
il a fait mahomet el palais aporter 
desor zz uermeil paile galasien ourés 
le pieres presieusses getoient grant clarte 
la iura l amiraus quanqu ele ot deuissé 
paien et sarrasin et li boin et li mal 
rosamonde le uoit grant ioie en a mené 
ariere uint en la canbre elie a apelé 
rosamonde la bele s en entra en la cambre 
a haute uois escrie   sire elye de franche 
des or parlés en haut que il n i ait couranche 
uous ferés la bataille au fer de uostre lanche 
gentieus fieus a baron con puis estre dolante 
lubien de baudas a la barbe ferrande 
est issus de sa terre s est uenus en no lande 
au riche roi mon pere me requiert et demande 
portera m ent li fel a baudas en sa cambre 
se ie ne puis trouer home qui me desfenge 
gentieus fieus a baron uoi con sui bele et gente 
mout ferés bel seruiche s a dieu rendés zz ame 
dame  che dist elies   ne sui pas a aprendre 
salemon si prist feme dont souent me ramenbre 
yy iors se fist morte en son palais meisme 
que onques ne crola puing ne pie ne membre 
puis en fist zz uasaus toute sa consienche 
par le foi que uous doi fole cose est de feme 
certes c om plus le garde donques le pert on senpre 
sire  dist la puchele   n ai soing de ranproner 
gari uous ai des plaies sauoir m en deués gre 
feré uous la bataille dites ou le lairés 
se uous uers lubien me uolés contrester 
ia ancois ne uerés pentecouste passer 
que uous quic de sorbrie faire roi coroné 
dame  che dist elies   car me laissiés ester 
che n est mie marchiet por l argent deuiser 
ie ne prendrai ior se ne croit en mon de 
mais por l amor des plaies dont uous gari m aués 
se uous cheual et armes me uoliés doner 
ie m en istroie fros por mon cors deporter 
encontre l amiral dont ie uous oi parler 
quant partira de moi se il osse ioster 
ia ne s en gabera se dieus me uieut saluer 
par mon cief damoisele  dist elies de franche 
chanpion aués boin por droit porter sa lanche 
n a paien en espaigne de si riche poissanche 
se il uous a dit cose qui uous tort a pessanche 
et ie l puis encontre par le fer de ma lanche 
quant il partra de moi ia n en aura beubanche 
sire  dist la puchele   mout me faites ioianche 
et ge guerpi mahon por la uostre creanche 
por la uostre amiste m en irai iou en franche 
mais quant che uenra senpre que uous uenrés ensamble 
gardés uous de cheoir qui qu en sele remaigne 
li glous a zz destrier il n a si boin en franche 
c est prinsaus l aragon qui fu nés d oriande 
quant il uient en la presse que la bataille est grande 
lors saut de yy pies et brait et fiert des iambes  
galopin saut en pies quant oi la loanche 
et uient a son signor sans nule demoranche 
maintenant li a dit li leres sans doutanche 
  gentieus fieus a baron de coi aués doutanche 
faites querre les armes beles et auenantes 
dites la damoisele qu ele uous baut sa lanche 
ancois la mienuit que li premiers cos cante 
uous rendrai le destrier qui qui en ait pessanche 
orendroit le uois quere sans nule demorance 
ne l lairai por paien que li cors dieu crauente 
que ie ne l uous amaing soiés ent a fianche  
et respondi elies   ihesu t en doinst poissanche  
lors parla la puchele a elie de franche 
  par mon cief sire elie  ce dist la damoisele 
  li destriers est si boins il n a millor en terre 
des grans bontes de lui uous dirai tout a certes 
il n est home en cest siecle si le prent par le resne 
se il le prent au frain et il monte en la sele 
s il n en est mout hardis que il n en iete a tere 
et bien ne set ioster et droit porter la teste  
galopins saut en pies quant oi la nouele 
et afuble une cape n ot que yy pies sor terre 
prist yy saus de denier entor lui les areste 
uiseus fu mout li leres de sa besoigne faire 
et d ileuckes s en torne que il plus n i areste 
fors de la cambre uait a l uis de la posterne 
tres par desous la tor illeuques troue zz eue 
maintenant entra ens n a paor que il perde 
il a passé a no d autre part uint a tere 
lors passa zz uergier et trestoute les estres 
dusc au tref l amiral ne fine ne ne cesse 
cha defors l a troué par defors les herberges 
atant es le laron por conter ses noueles 
ou qu il uoit lubien gentement l en apele 
  icil grant mahomet qui le siecle gouerne 
cil saut l enpereor et tout cil qui le seruent  
et lubiens respont que il ne s i areste 
  amis et cil saut toi dont es et de quel terre  
galopins li respont qui estoit mout fors leres 
  sire d outremer sui del ual desous luiserne 
marcheans ere riches encore ersoir al uespre 
une barge menoie ains hon ne uit tant bele 
tant i auoit argent et de l or de palerne 
manteus et siglaton et paile de biterne 
yy destriers i auoit et yy mules mout beles 
celes uous enuoioit li sires de no tere 
car il uous aime mout et si le fait a certes 
macabres me taut tout et mes nes et mes barges 
et mes homes a mors et moi geté en l aigue 
a uous uieng sire rois que droiture me faites  
quant l entendi li rois por zz poi qu il ne derue 
il se drecha sor pies mist se main sor sa teste 
  mar le pensa li glous par ceste barbe bele 
uostre auoir rauerois et uo barges refaites 
et del sien yy tans ainsque fine la guerre 
se iou ai la mescine tes auoirs torne a perte 
et se n ai la pucele dont commenche la guerre 
iamais ne finerai si l aura cha fors traite 
sire  che dist li leres   de l auoir ne me chiet 
car i en aurai asses ie sai bien gaignier 
mes des destriers me poisse c auoie forment cier 
que zz en auoit qui mout fist a proisier 
zz uairent mout tres ient zz hermin montenier 
il a maigre la teste et l oil apert et fier 
petites orilletes si a le crin deugie 
les iambes longes si ot coupé le piet 
en nul pais qui soit n en a nul plus legier 
mieudres destrier ne fu onques por gerroier 
quant estoit en bataille et en estor plenier 
et il trouoit a terre abatut cheualier 
tant le foloit des pies que tout ert debrisiés 
de baston ne d espee ne couenoit touchier 
tai glous  dist l amiraus   lai ester ton plaidier 
i ai encore tel cens que mieus fait a prisier 
ie ne l donroie pas pour yy liures d or mier 
s auoies asamblé des tiens yy millier 
et trestout ciaus de franche quanqu en a ou resnier 
ne querroie tout ciaus por ichestui cangier 
orendroit le ueras ia trestorné n en ert 
sire  che dist li leres   por coi le ueroie ge 
ie ne sai riens de che ne ne connois destriers 
puisque ie l uoi troter a mout isnel le tieng 
mieus ameroi zz peu s il uous plaist a mangier 
tant ai esté en l aigue tout le cors ai molliét  
et respont l amiraus   par mon cief uilain es 
sire  che dist li leres   or ne uous courechiés 
puisque uous le uolés ie l uerai uolentiers  
l amiraus se corouche s a bouté l eskekier 
mieus uenist l amiral c a son giu entendié 
tart estoit galopin que l eust aprochié 
les aises au cheual uous do ie dire bien 
il ert en zz trauail bien saielé d achier 
le menor des estaches ne menast zz somier 
il ne remuist mie por le keue a tranchier 
a yy kaines d or fu par le col loiés 
yy paires de buies ot li cheuaus es pies 
par dedens sont feutrees por le poil que ne ciet 
de feure et de l auaine ot desi al poitrier 
et boit a une nes entaillie d or mier 
l aige li cort deuant a canel aaisiét 
yy gardes i a qui gardent le destrier 
et quant li yy dorment les yy esteut uellier 
il n en i a zz seul tant orgelleus et fier 
s il le treue dormant ia meche autre loier 
ia n i metra escange forsque les ieus del cief 
foriurer li fait le terre et le renier 
et lui et ses lignages fors del pais cachier 
yy chiereres i ardent qui mout font a prissier 
l amiraus le desceure s ot le coste delgié 
la teste fu bauchande et tout li yy piet 
il a dit au laron   ere li tien si chier 
nenil  che dist li leres   ia celer ne l uous quier 
ne ui mais nul si bel ne si bien estachié  
et dist entre ses dens que nus ne l entendie 
  male garde en ferois ains le ior esclairier 
ie le uous enblerai se ie l puis esploitier 
anuit en ceste nuit ia si bien n ert gaitiés 
sire elie de franche se cestui auiiés 
ou roialme de france uanter uous en poriés 
c ains hom de uo lignage ne fu sor tel destrier 
mais mout est en fort lieu ne sai comment che ert 
or en penst damelde qui tout a a iugier 
par l ame de mon pere autant aim cel destrier 
com s il fust la defors a zz arbre atachiét  
des puis que galopin ot ueu le cheual 
nen ot bien ne repos ne aillor ne pensa 
sarrasin s estormissent uenu sont as ostaus 
il demandent l aigue al mengier uont sear 
apres s en uont dormir que ne pensent nul mal 
que del petit laron ne s en donent regart 
galopins ne s oblie uenus est au trauail 
il s apuie a le trelle si garde le cheual 
damelde reclama le pere esperital 
  el uentre del pisson garistes saint ionas 
les yy enfans garistes que il ne furent ars 
sainte marie dame donés me che cheual 
que ne me puist blechier ne ne me fache mal  
tant entent au proier galopin li uasal 
de l aleine de lui esfree li cheual 
il saut de yy pies si abat le traual 
les gaites le coisirent si saillent cele part 
et saisirent lor lances et gauerlos et dars 
et kierent par le canbre yy bien par esmal 
galopin fu en l onbre qui petit les douta 
tant uont pres del laron que cascun le frota 
s il ot adont paor ie ne m en meruel ia 
quant il ne treuent riens s asient as escas 
et dist li uns a l altre   c a senti chis cheuals 
par mon chief  dist li maistres   seiornés est et cras 
de mout petite cose li cheuaus s esfrea  
galopins ot une herbe des puis de garnimas 
que basin ot tolu quant garin encanta 
quant li fain de la loge si fort les engresa 
signor che fu la nuit que karles i ala 
mist se main a sa bourse l erbe fort en geta 
tant le frota li leres que li odeurs en saut 
par entre yy les railles l a lanciét el trauail 
les gardes s endormirent lors fu seus li ceuals 
  par mon cief  dist li leres   conquis estes et mas 
tout soit fel l amiraus se ne uous pent et art  
puis a fait ses engiens si desfait le trauail 
il les prist par les grailles si le trait d une part 
he dieus che fu meruelle quant il le remua 
tant par a fait li leres que il uint al cheual 
les costes li planoie que mener l en quida 
li cheuals ne l connut as dens si le combra 
puis le fiert contre terre et en haut le leua 
grans yy pies pleniers le ieta contreual 
si le fiert a zz pel por poi que ne l creua 
li leres fu blechiés yy fois se pasma 
lors a iuré ihesu iamais ne l baillera 
soef entre ses dens elie reclama 
  he elyes de franche perdut as le cheual  
li leres se dolut del grant cop que il a 
lors a reiuré dieu que point ne le laira 
pour elie de franche qui le don en dona 
au pooir que il ot auala contreual 
il troua zz baston le gros en enpuigna 
par les costes c ot gros yy cos li dona 
tout le fait estre cois et l orgeul en abat 
n onques puis ne se mut ne les pies ne crola 
galopins li escrie   ne uous moués uous ia 
folie feriés se dieus ait en moi part  
lors a pris une sele qui pendoit d autre part 
se li mist sor le dos belement le caingla 
li frain li mist el cief les caines abat 
par son estrier senestre galopins i monta 
il ne sot cheualcier de chou fist com musart 
li cheuals passe auant et il ciet a zz fais 
por zz peu ne se brisse les costes et les bras 
lors reiure ihesu iamais n i montera 
ne ne set cheualchier iamais ne l aprendra 
s il eust une corde as arcons se loiast 
or l amaine apres lui soaues tout le pas 
asses s en uait plus tost que li cheuaus ne fait 
uai s ent li petit leres s enmaine le destrier 
li cheuaus ne l connut en grant uieute le tient 
petit le uoit ne l a gaires proisiét 
il ioint les yy orelles si regete des pies 
hauche deuant le destre et galopin refiert 
cheir l a fait a tere mais ne l a pas bleciét 
galopins fu legiers si resailli en pies 
neporquant si l ataint par desous le braier 
par le mien ensiant se bien l eust consui 
iamais li petis leres n enblast le boin destrier 
prist un baston d un ausne si repaire au corsier 
par les costes c ot gros yy cop l en fiert 
tout le fait coi ester ne se meut li destriers 
se li tranble li cors con feulle de lorier 
  certes  dist galopins   iustiche a boin destrier 
ne uous moués ia folie feriés 
si m ait dieus de gloire bien tost le comperiés  
puis a pris une corde el col li a lachiét 
en sus de lui le maine que durement le crient 
iusc au tres l amiral ne se uaut atargier 
il le troue dormant en son pauellon cier 
deles lui pent s espee al poing d or entaillié 
quant galopins le uoit s en fu ioiant et lie 
andeus ses mains en tendi uers le ciel 
  hai pere de gloire tu soies grasiés  
puis a passé les aigues et les uiuiers 
enfressi en la cambre pointuree a or mier 
ou elies se dort ainsqu il fust esuelliés 
li fu pres li cheuaus que tant a conuoitié 
et quant le uoit elies ioians en fu et lie 
andeus ses mains en a tendues uers le ciel 
  hai pere de gloire tu soies grasiés  
al matin par son l aube quant li ior lor esclaire 
iusc al tref lubien en uienent les noueles 
zz sarrasins li conte destruite soit sa geste 
  par mahom amiral or est trop grant la perte 
en prinsaut l aragon ne meterés mes sele 
on le uous a enblé et uo gardes desfaites 
ch a fait li petis leres qui hier uint deuant uespre 
leres ert et espie bien sot conter la beffe 
par l ame teruagant boine le nous a faite 
plus de yy mars d argent en uaut hui uostre perte 
amirals orgellous a demain ert li termes 
que tu te dois combatre s auoir ueus la pucele  
quant l entent l amiraus por poi que il ne derue 
  signor  dist l amiraus   mout m est mal auenu 
mon destrier qui m aidoit ai par pecie perdu 
mais aportés mes armes ainsque soit parcheu  
et il si firent senpres ne s atargierent plus 
son auberc li uestirent yy roi mescreu 
puis li caingent l espee murgale de sor fu 
le destrier li amainent beraut de ualodru 
lubien i monta prist le lance et l escu 
deuant le maistre porte de sorbrie est uenu 
a haute uois escrie   biaus amis que fais tu 
car me ren la bataille que tant ai atendu 
ou ie te ferai prendre en ton castel lasus  
lubien de baudas dessendi a la tiere 
il atent la bataille dieus il aura si pesme 
or uous dirons noueles du bacheler elies 
rosamonde l adoube en sa cambre sous tere 
puis li uest zz auberc dont a or est la maille 
par deseure zz bliaut qui li pent iusc a tere 
qui ferist le hauberc a zz espiel a tere 
ne l enpirast il ia le monte d une nesple 
atant es galopin qui fu preus et honestes 
ou que il uoit elie cortoisement l apele 
et tenoit en son poing l espee toute traite 
  sire chaingiés cesti quens ne rois n ot plus bele 
par itel conuenant le caingniés a senestre 
que dieus uous doinst barnage et proeche et poeste 
et foi contre tous homes et estenance entere 
et uous meche en talent que prengiés la pucele 
qui si uous a gari en le canbre sous tere 
par foi  dist rosamonde   tel proeche aués faite 
dont uous serés mout riches ainsque uienge li uespres  
rosamonde li caint a son flanc le senestre 
par desor la uentaille li a lachiét zz elme 
a yy las d or fin li lache la pucele 
et ot hanste de fraine et ot fer de castele 
a yy claus de fin or zz pengon i uentele 
uoit prinsaut l aragon qui fiert del piet a tere 
de yy pies pleniers ne pot consentir beste 
et quant le uoit elies tous li ceurs li sautele 
de la ioie qu il ot est saillis en la sele 
quant li destrier le sent se li saut plaine perche 
mais cil le conduist bien qui le tient par le resne 
onques ne l sorporta uaillant une chenele 
  par mon cief  dist elies   cheualier doi ie estre 
uoire  dist galopins   onques n en poi tant faire 
encore n a il gaires qu il me mostra la tere  
lubien de baudas fu a la porte armés 
a haute uois escrie   car t en is macabres 
ou m enuoies ton fil caifas ou iosse 
ou malpriant qu est tiers el ne uoil demander  
quant l amiraus l entent le sens quide deruer 
il en a apelé ses canbrelens priués 
qui sont de sa maisnie et de son parente 
  alés tost a ma fille que n i ait aresté 
zz cheualier deuoit en l angarde amener 
ne sai de paienie ou de crestiente 
et s ele chou ne fait con uous ai deuissé 
lubien li donrai le uiel kenu barbé  
et respondent paien   mout aués bien parlé 
chou est li mieudres ples que i puissiés trouer  
iusc a l uis de la canbre en sont trestout alé 
et sont passé auant et s ont l anel crollé 
rosamonde l oi s a tost l uis desfermé 
  dame  che dist elies   en la car uous traiés 
ueés cel cheual qui mout est esgarés 
si m ait dieus del ciel ie l criem mout d afoler 
uasal  dist la pucele   alés a uostre de 
dieus garisse ton cors de mort et d afoler  
il a laskiét le resne lait le ceual aler 
le gonfanon de soie lait al uent uenteler 
et li destriers li saut yy pies messurés 
que le fu et le flanbe fait del marbre uoler 
quant le uoient paien tout en sont esgaré 
meismes l amiraus en a zz ris ieté 
  mahon ie rai ma terre bien t ai serui a gre 
c est elies de franche li gentieus et li ber 
chil fera la bataille ia n en ert trestorné 
en la moie foi sire  dist la bele al cler uis 
  sor mahon me iurastes uous et uostre arabi 
que il n i aroit garde n a l aler n al uenir 
non aura il ma fille por uoir le uos pleuis  
il ourirent la porte si le laissent issir 
macabre de sorbrie et iosses et malpris 
en montent el palais regardent le meschin 
rosamonde la bele ua ueir son ami 
en son dos a uestu zz pelichon hermin 
et en son puing senestre tenoit zz esmeril 
ele le uait paissant d un ele de pertris 
et eure son mantel sique elies le uit 
de la ioie qu il ot fait le cheual saillir 
li destrier s en repaire contreual le lairis 
onques dieus ne fist beste que s i puist tenir 
cers ne dains ne aloe faucon ne esmeril 
caifas le regarde a son pere l a dit 
  cuidiés uous sire rois que bataille feist 
ia s en fuira li glous quant uenra al ferir 
rosamonde uous a uergondé et honni 
yy iors l a tenue s en a fait ses delis 
remesse en est enchainte por uoir le uous pleui 
mahomet uous confonge qui tout a a tenir 
s en zz feu nen est arsse anuit ou le matin  
quant l entent la puchele si ot le ceur mari 
ou qu ele uoit son frerre fierement li a dit 
  par mon cief dan traitres uous i aués menti 
onques ne fu ie pute ne on ne l me requist 
mais ie le fuisse certes si il tres bien uausist 
qu il est boins cheualiers couragous et hardis 
et uous estes couars et maluais et faillis 
ceste iouste qu il fait deussiés maintenir 
se sarrasin me croient et mon pere autressi 
en une cambre basse uous meterons tout uif  
ele lait le parler par les temples le prist 
des cheueus a sachiét quanque que la bele en tient 
caifas s en retorne ens es dens le refiert 
que la leure li tranche le sanc en fait saillir 
he dieus mar le toucha de put ore le fist 
car ancoisqu il soit uespre l en conuenra morir 
car galopins l esgarde qui n a pas mescoisi 
que l nonchera elie le cheualier gentil 
or fu li bers elye ens el pre contreual 
apoiés sor sa lance bien resanble uasal 
li sarrasins le uoit uers lui en uait les saus 
  cuiuer  dist lubien   ou preis mon cheual 
qui le te mist as mains onques ior ne t ama 
che fist li petis leres qui ersoir le m enbla 
teruagant que ne l soc il fust pendus a hart 
or laisse cele iouste si me rens mon cheual 
si en uien auoec moi a la chit de baudas 
si seras de mes uins serians et boutellas 
yy sarrasins en ton fief en tenras 
i ai une bele fille que tu espouseras 
s a non esclabonie sos siel plus bele n a 
ne mais que rosamonde ne sai s ele le uaut 
sarrasin  dist elies   ie n ai soing de uo gas 
tu ne ses qui ie sui aparmain le seuras 
sodoiers sui de franche dont cis rois m amena 
et fui pris desous arle en l estor communal 
zz miens compains petis me dona ce ceual 
rosamonde la bele hui matin m adouba 
si me caint ceste espee a mon les de decha 
se ie te puis ochire ie sui rois de baudas 
de s amor sui tous fis certes n i faillerai  
quant l entent li paiens par poi qu il n i esraga 
  es tu dont crestiens c a moi es uenus cha 
ie t en iur mahomet qui cest siecle estora 
ie ne mengerai mes tant con tu uis seras  
et respondi elies   iche ne sera ia  
certes bien poroit estre uoire parolle i a 
quant ot li sarrasins qu il est crestiens 
onques puis n i ot resne ne tenu ne laissiét 
il laisent par uertu randoner les destriers 
et prinsaut l aragon lai aler les yy pies 
elyes faut a lui de la lanche qu il tient 
zz poi li mist trop haut desor l elme uergié 
et li paiens le fiert ne l a pas esparengiét 
grant cop li a doné en l escu de quartier 
desor la bende d or li a fraint et brisié 
le blanc auberc del dos desront et desmaillié 
parmi le flanc senestre li conduist son espiel 
enpoin le par uertu si l abat del destrier 
signor n est mie mors mes il est mout bleciés 
et elies saut sus qui le cors ot legier 
si est saillis mout tost sor le corant destrier 
il a prisse sa lance et l escu de quartier 
uait ferir le paien si grant cop esforchié 
que sa lanche pechoie si l abat del destrier 
quant li paien le uoient mout en sont esmaié 
premerains a parlé tornebrans et turfier 
et gontable d orlie et garlans l enuoisié 
et autres auoec qui firent a proissier 
cis yy furent tout roi les corones as cies 
et dist li un a l autre   mal somes engingié 
mors somes et uencu si perdons lubien 
par mahomet signor alomes li aidier  
et cil ont respondu   de gre et uolentiers  
il uestent les aubers s ont les elmes lachiés 
et caingent les espees a lor flans senestriers 
et monterent es seles des boins corans destriers 
et prisent en lor poins les rois tranchans espies 
parmi zz ual s acoillent corant tous eslaissiés 
dieus en garisse elie qui en crois fu drechiés 
n i a cel ne l manache de la teste a trenchier 
lubien de baudas se senti a la tere 
uoit prinsaut l aragon qui traine ses resnes 
de yy pies pleniers ne pot consentir beste 
il le pleure et regrete con cheualier honeste 
  he cheuals rauineus por coi me meus tu guerre 
ie t ai soef nori et le crupe couerte 
et doné a mangier et de fain et de l herbe 
or me ueus chi corre por chou que sui a tere 
ia ne soit mes nus hom qui mes se fit en beste 
se tant non com il l a et il le tient a certes 
cheualier mout es preus par le loi de ma tere 
car me ren mon cheual dont ie chai caele 
por amor rosamonde qui t esgarde as fenestres 
sarrasin  dist elies   maldite soit ta geste 
ua si pren ton cheual por amor la pucele 
n i auras hui mes garde si seras en la sele  
il meismes li rent par anbedeus les resnes 
lubien monta qu es archons ne s areste 
des plais qu il ot grans ne li ramenbre gaires 
or poés uous bien croire diables le gouerne 
le main mist a l espee fors del feure l a traite 
et ua ferir elie par desor son elme 
qu il en a abatu et les flors et les pieres 
li brans est trestornés par de deuers senestre 
il li trancha les guices et les quins iusqu en tere 
se l conseust en char sa fin en eust faite 
  par mon cief  dist elies   uostre espee m apresse 
mon escu m a tranciét s en est moie la perte 
par le mien ensiant i en rai chi une bele 
ie quic qu ele fu uostre sire amirals de perse 
galopins le me caint mes compains li honeste 
de meisme uo cosse uous doi ie honte faire  
il l en drecha amont si l en feri sor l elme 
qu il en a abatu et les flors et les pieres 
tout le ua porfendant enfressi en la sele 
li ber estort son cop mort l abat a le terre 
rosamonde le uoit qu estoit a la fenestre 
ou qu ele uoit son frere fierement l en apele 
  or uenés cha ueoir maluais couars superbes 
si uerrés les grans cos que li paiens set faire 
car pleust ore mahon qui cest siecle gouerne 
que uous fuissiés la fors auoec lui sor cel herbe 
et seust le grant honte que pour lui m aués faite 
a s espee tranchant perderiés ia la teste  
quant elies ot mort lubien de baudas 
prist le cheual as resnes que mener l en quida 
quant li yy sarrasin li essorbent d un ual 
et quant les uoit elies meruelles l en pessa 
ihesu le nostre pere douchement reclama 
  se tes sont tout cil con estoit li uiellars 
par le mien ensiant n en quic estordre ia 
a quel cief que il tort tout le premier ferai  
le premier qu il encontre onques ne s en loa 
si le fiert de l espee que parmi le copa 
a l autre iouste en apres autres yy en abat 
et ionacles s enfuit a esperon s en ua 
et li rois maluergies yy mos s escria 
  par mahomet signor cis hom est satenas 
il fu fieus luchibus de la roche baudas 
qui conquist en espaigne feraon et iudas 
et le uiel salatre et costantin macars 
si fera il nous tous ia pies n en estordra 
mais guerpissons les loges et entrons el arnas  
et il si fissent senpre li glouton desloial 
il guerpirent les loges dont yy i a 
en la sont uenu s en entrent es canas 
elyes les encauche qui seoit sor prinsaut 
il se feri en l aigue iusc al col del cheual 
puis a traite l espee lor ancre lor trancha 
li uens se fiert es uoiles qui les turs esfondra 
or noent sarrasin et a deul et a mal 
que de yy un seus n en escapa 
li faucon lubien fu deuant l estandart 
il connut le destrier forment le regarda 
yy fois s est esuolés que aler s en quida 
quant li giet le retienent dont a or sont les las 
quant elies le uoit grant ioie en demena 
deslie le faucon sor son puing le porta 
se l donra rosamonde qui hui l adouba 
or s en ua li uales qui bien set mener guerre 
s enmainne les destriers anbedeus par les resnes 
uenus est a sorbrie si dessent en la presse 
encontre sont uenu la pute gent auersse 
le faucon lubien tent a le damoisele 
il le troua enbronché et encliné sor terre 
il li a demandé   qui uous fist che dansele 
qui si uous a baillie mes amis ne ueut estre  
atant es galopin qui l en dist la nouele 
  elyes biaus dous sire mout deués dolans estre 
por uous l a caifas a tel honte destraite 
et batue et ferue et le bouche desfaite 
se tu ne l en fais drois ia ne tienges tu terre 
amis et che ne fache ne place au roi celestre  
or s en torne elies qu a saint gille fu nés 
et tenoit son son branc nu qui fu ensangletés 
l arrabi a hurté des esperons dorés 
tout droit enmi sa uoie a caifas troué 
zz grant cop li dona mout l a bien asené 
que les flors et les pierres fist de l elme uoler 
la coife de l auberc ne li pot contrester 
enfressi el menton li fist le branc couler 
elye estort son cop et li glous est uersés 
et li cors estendi l ame en porte malfe 
amont a la fenestre ert li rois acoutés 
macabre de sorbrie a ses gens apelés 
  signor  che dist li rois   ne la porons durer 
ichou est begibus qui nous a enchantés 
car li corons tout sus sarrasin et escler 
trestous mes maltalens uous ert ia pardonés  
lors s en ceurent as armes sarrasin et escler 
bien furent yy quant il furent armés 
parmi le mestre porte s en uont abandoner 
por la mor caifas qui iut enmi le pre 
sont issu de sorbrie li quiuer pariuré 
et encauchent elie qu a saint gille fu nés 
li uasaus tint le branc qui a or fu lerrés 
de pitiet a plouré s est forment gaimentés 
  he pere iulien iamais ne me uerrés 
ahi oncle guillame ie uous commanc a de  
quant galopins le uit li preus et li senés 
rosamonde la bele a congiet demandé 
de la tor auala les marberins degres 
en la bataille entra courecous et irés 
en sa main le baston ou tant a richetes 
que les fees ourerent en zz ille de mer 
lors peussiés ueoir tant ruiste cop doner 
tant brac tan puing tante teste uoler 
et tant cheual cheoir trebuchier et uerser 
bien i feri elies del branc forbi letré 
et galopins aussi del grant baston quarré 
he dieus con grant damage ne poront afiner 
car li nostre sont poi et sarrasin plente 
karles marceus le dist zz ior en reprouer 
selonc que dist la letre   la forche paist le pre  
quant rosamonde les prist a regarder 
a genollons se mist la pucele al uis cler 
et a iointes ses mains dieu prist a apeler 
  glorieus sire pere qui te laissas pener 
et fesistes la lune et le solail leuer 
et les estoiles les poissons en la mer 
gardés ces crestiiens d ochire et d afoler 
baptisier me ferai et en sains fons leuer 
et trestoute ma loi ferai crestiener 
puis penrai le baron se me uieut espouser  
estes uous galopin le preu et le sené 
la ou il uoit elie se l prent a apeler 
  compains  dist galopin   n es porons endurer 
ueés uous la les os pensons del cheminer 
car faites une cose que m orés deuisser 
que hurtés l arabi des esperons dorés 
en cel uergier laiens nous irons reposser 
ie desfendrai mout bien le pont et le fosse 
la dedens uous metrai qui qu en doie pesser 
compains  che dist elies   si con uos commandés  
lors hurte le destrier des esperons dorés 
et la gentil puchele uint le pont aualer 
et destachie de caines dont i ot a plente 
et elyes i entre qu a saint gille fu nés 
et galopin ausi ne s i uaut arester 
fierement la bare et le pont sus leué 
quant furent la dedens s ont grant ioie mené 
elyes dessendi del destrier seiorné 
rosamonde la bele le corut acoler 
yy fois li baissa la bouche et le uis cler 
en une croute a uaute ont le destrier mené 
del feure et de l auaine li donent a plente 
puis uienent el planciet en le tor sont monté 
si ont ueu les os qui sont acheminé 
macabre de sorbrie a se gent apelé 
  signor  che dist li rois   ne la porons durer 
tout che me fit ma fille que si m a encanté  
as armes sont coru sarrasin et escler 
bien furent yy quant il furent monté 
asallent de la tor les pans et les pilers 
elye se desfent qu a saint gille fu nés 
grans pieres et grans fus laissent aual aler 
bien en font yy reculer el fosse 
he uous poignant corsaut zz felon pariuré 
rois fu de tabarie si ot mout richete 
et ot en sa compaigne yy turc armé 
il asaillent la tor s ont grant noise mené 
et pikent et machonent comme gent forsené 
quant galopins les uoit s a elie apelé 
  compains  dist li uasaus   ne la porons durer  
elye et galopins sont forment esfreé 
  signor  dist rosamonde   por coi uous desmentés 
ceste tor est trop riche ou nous somes entré 
li quarrel en sont fort a chiment compassé 
chaiens a asses armes et destriers seiorné 
et fors elmes agus et boins brans acherés 
yy cheualier en peut on adouber 
chi dedens auons char et puiment et clare 
et boin pain de forment et flor auons asses 
iusc a yy ans tous plains i poons seiorner 
que ia n i entera sarrasin ne escler  
elye de saint gille a grant ioie mené 
ou qu il uoit galopin si l en cort acoler 
en l orelle li dist coiement a chelé 
  galopins biaus compains bien nous est encontré 
chaiens est paradis ie ne l quier mais celer  
estes uous zz uasal qui est d outre la mer 
godefroi ot a non ensi l oi nomer 
cil ot nori elie petit en son ostel 
uienent de la montaigne al port sont ariué 
quant galopins le uoit s a elie apelé 
  uois tu la zz uasal qui reuient d outremer 
car alons a la porte sauoir et demander 
de quel pais sont et ou doiuent aler  
et elies respont   si con uous commandés  
as brestekes des murs est elies acostés 
les barons en apele si les a salués 
  signor  che dist elies   de quel terre estes nés 
dont uenés ou irés quel part deués torner  
et godefroi respont   a ualence fui nés 
senescau iulien le franc duc honoré 
et uenons del sepulcre ou fumes por ourer 
contreual paienie ai yy ans conuerssé 
or irai en ma terre se dieu l a destiné  
quant elies l entent s a grant ioie mené 
a la uois qu il ot clere commencha a crier 
  godefroi  dist elies   fai ta gent escouter 
tu iras a saint gille a mon pere parler 
de par dieu et de moi mout bien le salués 
et me secore chi si fera mout que ber 
cha sus en ceste tor m ont paien enseré 
il sont bien yy fer uestu et armé  
quant godefroi l entent s a de pitiet ploré 
les maroniers apele belement et soef 
  signor  dist godefrois   zz petit m entendés 
se uous a seche terre me poés amener 
tant uous donrai auoir con uous penre en uolés 
et riches coupes d or et boins bacins dorés 
ne serés iamais poures se le saués garder  
quant cil l ont entendu se li ont creanté 
lor cinglent et gouernent au ciel esperitel 
tant ont lor rices barges coru et ceminé 
qu il uinrent a braidis au port sont ariué 
et montent es cheuals qui furent seiorné 
lors trespassent les teres et les anples renes 
et uienent a saint gille tout le chemin feré 
parmi le mestre porte sont en la uile entré 
et uienent el palais qui fu a or listé 
la treuent iulien qui dessent des degres 
aimeri de nerbone et sen riche barne 
et hernaut le uaillant et bernart l aduré 
et garin d anseune et le franc aimer 
beuon de commarchis et bertran le sené 
l archeuesque de rains et le grant richete 
qui tienent parlement de la crestiente 
elye uoillent querre ne l seuent ou trouer 
estes uous godefroi qui les a salué 
godefrois les salue comme hons apensés 
  cil damelde de gloire qui en crois fu penés 
saut iulien le conte et son rice barne 
aymeri de nerbone et tout son parente 
de par son fil elie le gentil et le ber 
par foi uous mande tous foi que uous mi deués 
dedens sorbrie esrant que uous le secorés 
par dedens une tor l a assis macabres 
n i a que rosamonde sa fille o le uis cler 
et galopin aussi qu en ardane fu nés  
quant iuliens l entent s a de pitiet ploré 
a tere chiet pasmés ne pot sor pies ester 
beues de comarchis li gentieus et li ber 
aymeri de nerbone est cele part alés 
  biaus sire  dist li quens   zz petit m entendés 
or fera ge mes homes maintenant asambler 
si mandrai loeys a paris la chite 
et rainewart ausi qui porte le tinel 
l archeuesques i ert cil de rains la chite 
et seront yy de la crestiente 
dessi iusc al sepulcre ne quier mes arester 
de la ferai mes grailles et mes tabors soner 
et si diront encore sarrasin et escler 
c aymeris est uenus por paiens esfraer 
pere  che dist guillames   grant amoisne ferés  
trestous ses messagiers a li quens apelés 
il fait ses letres faire s a ses homes mandés 
de toute franche a fait son barnage asanbler 
illeuques fu bernars et hernaut l aduré 
bueues de commarchis et bertram li senés 
et garin d anseune et li caitis aimers 
l archeuesque de rains quanque pot asambler 
rois loeys repaire de paris la chite 
et ot en sa compaigne rainewart au tinel 
ains si grans barnage ne fu mes asamblés 
qui por le boin elie uauront le mer passer 
godefroi les conduist ou pais ot esté 
il sot mout bien les marces et le latin parler 
lors uienent a brandis les os font seiorner 
des dromons et des barges i uienent a plente 
la dedens se sont mis nostre franc bacheler 
et singlent et gouernent et pensent de l esrer 
et uoient de sorbrie les murs et les pilers 
les brestekes les tors et les palais listés 
godefrois li sachans a grant ioie mené 
iulien en apele qu a saint gille fu nés 
  sire  dist godefrois   mout t est bien encontré 
uois tu or cele tor a cel plonc crestelé 
laiens laissai ton fil a mout grant pouerte 
galopin l ardenois et la dame al uis cler  
quant iuliens l entent s a de pitie ploré 
il sont uenu al port des uaseus sont torné 
puis montent es destriers dont i ot a plente 
si drechent les enseges si pensent de l esrer 
quant galopins les uoit c as murs fu acostés 
la ou il uoit elie si l en a apelé 
  hai sire compains bien nous est encontrés 
ueés ichi les ensenges de la crestiente 
l oriflambe le roi de paris la chite 
aymeri de nerbone le uiel quenu barbé 
iulien de saint gille au dragon enpené 
amis fai une cosse qui te uoil deuiser 
que uous uestés l auberc et l iaume fremés 
et si caingiés l espee au senestre coste 
montés en marchegai le destrier abriué 
et g irai la defors a loeys parler  
rosamonde la bele ua congiet demander 
et ele li dona uolentiers et de gre 
par le fausse posterne issi de la chite 
il lait ester le pas si se prent au troter 
tantque il uient en l ost ne uaut onques finer 
il salue le roi si com oir porés 
  cil damelde de gloire qui fist crestientes 
saut le roi loeys et son riche barne 
aymeri de nerbone qui li siet au coste 
iulien de saint gille et bernart l aduré 
amis  che dist li rois   dieus te puisse sauer 
comment as tu non et de quel terre es nés 
sire  dist galopins   en ardane fui nés 
et si sui fil tieri le franc duc honoré 
par moi uous mande elies salus et amistes  
quant li baron l entendent s ont grant ioie mené 
enqui illeuc s adoubent com ia oir porés 
il uestent les aubers s ont les elmes fremés 
et pendent a lor caus les fors escus bouclés 
ens en lor poins ont pris les fors espiels quarrés 
et montent es destriers corans et abriués 
de yy pars ont leus assise la chite 
mout par i ot drechies de tentes et de tres 
la fu grans li asaus de la crestientes 
li paien se desfende qui as murs sont montés 
quant galopins d ardane a guillame apelés 
iulien de saint gille et le caitif aimer 
el uergier rosamonde s en sont cil yy entré 
rosamonde les uoit si lait le pont aler 
et cil entrent dedens qui grant ioie ont mené 
elye uit son pere si le cort acoler 
plus de yy fois li baisse et le bouche et le nes 
  signor  dist galopins   bien uous est encontré 
or seromes nous yy fer uestu et armé 
quant uous uerois l asaut de la crestiente 
et g irai a la porte por paiens destorber 
l enpereor de franche uoil les huis defermer  
quant iulien l entent s a grant ioie mené 
rosamonde la bele auale les degres 
et uint a s aumoniere s en a trait une clef 
au tressor est uenue s a les huis desfermés 
la prendent les escus et les aubers safrés 
et montent es destriers corans et abriués 
aymeri de nerbone assailli la chite 
l archeuesque de rains e tous ses parentes 
d autre part fu li rois atout yy home armés 
grant ioie demenerent sarrasin et escler 
et desfendent forment les murs et les fosses 
estes uous galopin qui s est abandonés 
guillames li marchis cil li fu al coste 
iusc a yy paiens i ont mort et tués 
puis desferment le bare s ont le pont aualé 
galopins commencha hautement a crier 
  saint denise de franche tuit serés ostelé  
francois et borgengon sont la dedens entré 
flamenc et beruier dont i ot a plente 
espees toutes nues sont ens acheminé 
mout par fu grant la noisse de la crestiente 
la peussiés ueoir tant riche cop doné 
tant brac tant puing tant pie tante teste coper 
tant sarrasin morir trebuchier et uerser 
es uous poignant bernart de brubant la chite 
et a brandie l anste del roit espiel quarré 
desor l escu a or uait ferir macabre 
l escu li a perchié et le hauberc faussé 
tant com anste li dure l a del destrier hurté 
il n est pas encor mors mes il est crauenté 
par le brac l a saissi si l a amont leué 
ou qu il uoit galopin si l en a apelé 
  petis hon  dist bernars   cest prison me gardés  
et cil li respondi   si com uous commandés 
en le chartre parfonde le m esteut aualer 
bos culeures i a sachiés a grant plente 
qui li mengeront senpre les flans et les costes  
lors a drechiét amont le grant baston quarré 
parmi outre le teste a feru macabre 
le teste li pechoie et li oilg en sont uolé 
et li cors estendi l ame en portent malfe 
estes uous loeys qu est arier retorné 
si fist pupler le uile de la crestiente 
es uous uenus bernart de brubant la chite 
ou qu il uoit galopin si l en a apelé 
  petis hon  dist bernars   mon prison me rendés  
galopin respondi   si con uous commandés  
par les iambes le prent si l a amont leué 
  amis  che dist bernart   tu le m as conraé 
il n est pas ore iteus quant le t oi commandé 
sire  dist galopins   il ne uoloit aler 
por chou qu erre petis si me tient en uieute  
et quant bernart l entent s a grant ioie mené 
lors montent el palais li demainne et li per 
et font tantost les fons beneir et sacrer 
rosamonde i menerent la bele o le uis cler 
tout maintenant le fissent beneir et sacrer 
dieus con riche present i ot le ior doné 
aymeri de nerbone i corut au leuer 
iulien de saint gille et loeys li ber 
guillames li marcis et li franc yy per 
quant elies les uoit s est cele part alés 
isnelement et tost est courus au leuer 
he dieus con grant damages pere de maieste 
por chou le perdra il ne le pot espouser 
el palais en monterent les marberins degres 
elies uit le roi se l prist a apeler 
  signor  che dist elies   m amie m espousés 
rosamonde la bele qui tant ior m a gardé 
en cest palais de marbre des menbres a coper 
uasal  dist l archeuesque   de folie parlés 
che ne poroit soffrir sainte crestientes 
uoiant nos ieus trestous l as aidiét a leuer 
et es saintismes fons beneir et sacrer  
quant elies l entent s a de pitiet ploré 
rosamonde autressi ne pot sor pies ester 
ains chei a la tere et se prist a pasmer 
et guillames d orenge l en corut releuer 
  bele  che dist li rois   enuers moi entendés 
ueés uous el palais trestous les yy pers 
certes mout richement uous uaurai marier 
tel home uous donrai con uolés deuiser 
signor  dist la puchele   tout che laissiés ester 
puis c ai perdu elie que tant ior ai amé 
por l amor del baron galopin me donés  
quant li baron l entendent cele part sont alé 
aymeri de nerbone i fu as fois doner 
sor les saintes reliques font galopin iurer 
qu il penra la puchele a mollier et a per 
et galopins respont   si com uous commandés 
iamais en douche franche ne me uerés entrer 
ains conquerrai de cha sainte crestiente 
et ferrai les asmoines et les messes canter  
elye de saint gille a de pitie ploré 
l enperere meismes est cele part alés 
  uasal  dist l enperere   enuers moi entendés 
en franche no pais ensamble o nous uenrés 
mout richement amis uous uaurai marier 
ma seur uous donra ie auisse o le uis cler 
et uous donrai asses castieus et fermetes 
orliens et tout behorges qu est dame des chites 
et me riche oriflanble deuant moi porterés  
quant elies l entent s a de ceur sospiré 
  sire  che dist elies   yy merchis de de  
enqui donent les fois et li a creanté 
que il aura sa seur al gent cors honoré 
et trestout li baron ont grant ioie mené 
et iulien ses peres li uieus kenus barbés 
lors tienent parlement de le crestiente 
galopin prist la dame a mollier et a per 
yy iors durent les noches dedens cele chite 
l enperere de franche ne uaut plus demorer 
ne li autre baron dont i ot a plente 
ains iront au sepulcre por lor ames sauer 
rosamonde la dame les prist a esgarder 
pour chou que il deuoient en sus de lui aler 
tenrement a ploré et del ceur souspiré 
a chelui les commande qui en crois fu penés 
galopins les conduist qu en ardane fu nés 
quant che uint au partir grant deul ont demené 
meismes galopins au gent cors honoré 
por son signor elye que il ot tant amé 
atant s en sont parti et pensent de l esrer 
et galopin reuint a sa feme al uis cler 
et no baron cheuauchent que ihesu puist sauer 
il trespassent les teres et les anples resnes 
le pais auironent qui sont et grant et les 
mout treuent le pais plain de grant pouerte 
godefroi les conduist c ot el pais esté 
tant ont par lor iornees esploitiét et esré 
passant pres et boscages et grans desrubans les 
qu il sont tout al sepulcre uenu et ariué 
et quant il furent la si l ont tout aorné 
quant ont fait lor offrande si sont tout retorné 
tout droit uers douche franche se sont acheminé 
tant ont et nuit et ior cheualciét et esré 
c a paris sont uenu la mirable chite 
encontre sont uenu li uiel et li barbé 
et dames et pucheles seriant et bacheler 
cel ior font mout grant ioie del riche coroné 
yy iors tient li rois cort et son rice barne 
mout fu grande la feste el palais princhipel 
li boins rois loeys qui tant fait a loer 
a fait uenir sa seur auise o le uis cler 
elye le dona a mollier et a per 
et il l a recheu uolentiers et de gre 
se les noches sont grans ne l esteut demander 
maint riche uasel d or i fu le ior doné 
menestrel s en loerent quant uint al desseurer 
ensi dona li rois sa seror al uis cler 
a elye le preu fil iulien le ber 
qui fu dus de saint gille si com oi aués 
d elye uint ayous si com auant orés 
ichi faut li romans de iulien le ber 
et d elye son fil qui tant pot endurer 
cil engenra ayoul qui tant fist a loer 
si com uous m orés dire se l uolés escouter 
