
por ce que ie uous ai molt chier 
uous uueil fablel commencier 
d une auenture qui auint 
c est d un preudomme qui deuint 
poures entre lui et sa fame 
non ot iehans et ele yfame 
riches genz auoient esté 
puis reuindrent en pourete 
mes ie ne sai par quoi ce fu 
quar onques conté ne me fu 
por ce ne le doi pas sauoir 
troi prestre par lor mal sauoir 
couoitierent dame yfamain 
bien la cuidierent a la main 
auoir prise por la pouerte 
qui la feroit a descouuerte 
de folie se porpensserent 
quar parmi la mort en passerent 
issi o uous m orrez conter 
se uous me uolez escouter 
et la matere le deuine 
qui nous raconte la couuine 
de la dame et des prelaz 
chascuns desirre le solaz 
de dame yfamain a auoir 
por ce li promistrent auoir 
ie cuit plus de liures 
ainsi le tesmoingne li liures 
et la matere le raconte 
si com cil furent a grant honte 
liuré par lor maleurtez 
mes ce fist lor desleautez 
de lor crupes et de lor rains 
bien l orrez dire au daarrains 
por que uous uueilliez tant atendre 
ainz yfame ne uout entendre 
lor parole ne lor reson 
ainz a tout conté son baron 
l afere tout si comme il ua 
iehans li respondi  di ua 
bele suer me contes tu uoir 
te prometent il tant d auoir 
com tu me uas ci acontant 
oil biaus frere plus que tant 
mes que ie uueille lor bons fere 
dehez ait qui en a que fere   
fet iehans en itel maniere 
 mieus ameroie en une biere 
estre mors et enseuelis 
que ia eussent lor delis 
de uous a nul ior de ma uie 
sire ne uous esmaiez mie   
fet yfame qui molt fu sage 
 pouretez qui molt est sauuage 
nous a mis en molt mal trepeil 
or feroit bon croire conseil 
par qoi nous en fussons geté 
li prestre sont riche renté 
s ont trop dont nous auons petit 
se uous uolez croire mon dit 
de pourete uous geterai 
et a grant honte meterai 
ceus qui me cuident engingnier 
ua donc pensse du hamoingnier   
fet iehans  bele douce suer 
mes ie ne uoudroie a nul fuer 
tesiez uous monterez lasus 
qu il fussent de uous au desus 
en cel solier tout coiement 
si garderez apertement 
m onor et la uostre et mon cors 
les prestres meterons la fors 
et li auoirs nous remaindra 
tout issi la chose auendra 
se uous le uolez otrier 
alez tantost sanz detrier   
fet iehans bele douce amie 
mes por dieu ne demorez mie   
au moustier s en ala yfame 
qui molt par estoit bone fame 
ainz que la messe fust chantee 
fu assez tost amonestee 
de ceus qui quierent lor anui 
yfame chascun a par lui 
tout belement l un apres l autre 
qu ainc n en sot mot li uns de l autre 
mist lieu de uenir a son estre 
tout auant au premerain prestre 
a mis la bone dame leu 
que il uiengne entre chien et leu 
et si aport toz ses deniers 
 dame   fet cil  molt uolentiers   
qui molt est pres de son torment 
neporquant ua s en liement 
estes uous uenu le secon 
qui uoloit auoir du bacon 
molt par auoit chaude la croupe 
deuant dame yfame s acroupe 
puis li descueure sa penssee 
et cele qui s est porpenssee 
de sa grande male auenture 
li a mis leu par couuerture 
qu il uenist quant la cloche sone 
 dame ia n aurai tant d essoine   
fet li prestres  par saint amant 
que ie ne uiegne a uo commant 
que pieca que ie uous couuoite 
aportez moi donnc la queilloite 
que uous me deuez aporter 
uolentiers ie les uois conter   
fet cil qui de ioie tressaut 
et li autres prestres resaut 
puis li demande de rechief 
 dame uendrai ie ia a chief 
de ce dont ie uous ai requise   
et la dame qui fu porquise 
de sa grant honte et de son mal 
li dist  biaus sire il n i a al 
uostre parole m a atainte 
et pouretez qui m a destrainte 
me font otroier uo uoloir 
or uenez sempres a prinsoir 
trestout belement a mon huis 
et si ne uenez mie uuis 
que uous n aportez ma promesse 
ia ne puisse ie chanter messe 
dame se uous n auez uostre offre 
ie les uois metre hors du coffre 
et les deniers et le cuiret   
a tant a la uoie se met 
cil qui est molt liez de l otroi 
or se gardent bien de lor roi 
qu il ont porchacié laidement 
lor mort et lor definement 
oublié auoie une chose 
qu a chascun prestre a la parclose 
fist yfame entendre par guile 
que iehans n ert pas en la uile 
si s en refist chascuns plus iois 
mes cele nuit a granz coniois 
iurent ce sachiez uraiement 
et dame yfame isnelement 
est reuenue a sa meson 
son baron conte la reson 
iehans l oi molt liez en fu 
a sa niecete a fet le fu 
alumer et la table metre 
cele qui ne se uout demetre 
qu ele ne face son commant 
a mis la table maintenant 
qu ele sauoit bien son usage 
et yfame qui molt fu sage 
li dist  biaus sire la nuit uient 
or sai ie bien qu il uous couient 
repondre qu il en est bien poins   
et iehans qui ot porpoins 
en auoit le meillor uestu 
biaus hom fu et de grant uertu 
en sa main a pris sa coingnie 
une macue a empoingnie 
qui molt ert grosse de pommier 
estes uous uenu le premier 
tout carchié de deniers qu il porte 
tout belement hurte a la porte 
il ne ueut mie c on l i sache 
et dame yfame arriere sache 
le ueroil et l uis li desfarme 
quant cil a ueu dame yfame 
si la cuide auoir deceue 
et iehans qui tint la macue 
qui molt ot grosse la cibole 
felonessement le rebole 
si que li prestres n en sot mot 
tout coiement sanz dire mot 
auala iehans le degre 
et cil qui cuide auoir son gre 
de la dame tout a estor 
uint a li se li fet tor 
si qu enmi la meson l abat 
et iehans qui sor eus s embat 
tout belement et sanz moleste 
le fiert a mains en la teste 
si durement de la coingnie 
la teste li a si coingnie 
li sans et la ceruele en uole 
cil chiet mors si pert la parole 
yfame en fu molt esmarie 
iehans iure sainte marie 
se sa fame noise fesoit 
de sa macue la ferroit 
cele se test et cil embrace 
celui qui gist mors en la place 
en sa cort l en porta errant 
si l a drecié tout maintenant 
a la paroi de son bercil 
et puis repere du cortil 
dame yfame reconforta 
et li autres prestres hurta 
qui queroit son mal et sa honte 
et iehanz el solier remonte 
et dame yfame l uis li oeure 
qui molt fu dolente de l ueure 
mes fere li estuet par force 
et cil entre carchiez el porce 
les deniers mist ius qu il portoit 
et iehans qui lasus estoit 
par la treillie le porlingne 
felonessement le rechingne 
aual descent tout coiement 
et cil embraca esraument 
celi por auoir son delit 
si l abati en biau lit 
iehans le uit molt l en pesa 
de la macue qui pesa 
le fiert tel cop en la caboce 
ce ne fu pas por leuer boce 
ainz esmie quanqu il ataint 
cil fu mors la face li taint 
quar la mort l angoisse et sousprent 
et sire iehans le reprent 
si le ua porter auoec l autre 
puis a dit  or estes uous autre 
ie ne sai s il uous apartient 
mes mieus uaut compaignon que nient   
quant ot ce fet si s en retorne 
son afere molt bien atorne 
les deniers a mis en la huche 
ez uous le tiers prestre qui huche 
tout belement et tout souef 
et yfame reprent la clef 
maintenant l uis li desferma 
et cil qui folement ama 
entra en la meson carchiez 
et sire iehans est muciez 
souz le degre et esconssez 
et cil qui cuide auoir son sez 
de la dame l a embracie 
et sus biau lit l a couchie 
iehans le uit molt s en corece 
la macue qu il tint adrece 
tel cop li done lez la temple 
que toute la bouche li emple 
de sanc et de ceruele ensamble 
cil chei mors li cors li tramble 
quar la mort l angoisse et destraint 
et sire iehans le restraint 
maintenant le prestre remporte 
si le dreca delez la porte 
quant ce ot fet si s en reuient 
or sai ie bien qu il me couient 
dire par quel reson iehans 
qui molt ot cele nuit d ahans 
remist les prestres ensamble 
se ne le uous di ce me samble 
li fabliaus seroit corrompus 
iehans fust a mal cul apus 
ne fust uns siens niez estormis 
qui adonc li fu bons amis 
si com uous orrez el fablel 
yfame ne fu mie bel 
de l afere mes molt dolante 
 se ie sauoie ou mes niez hante   
fet iehans  ie l iroie querre 
il m aideroit bien a conquerre 
a deliurer de cest fardel 
mes ie cuit qu il est au bordel 
non est biaus sire   fet sa niece 
 encor n a mie molt grant piece 
que ie le ui en la tauerne 
la deuant chies dame hodierne 
ha   fet iehans  por saint grigore 
ua sauoir s il i est encore   
cele s en torne molt corcie 
por mieus corre s est escorcie 
a l ostel uient si escoutoit 
se son frere leenz estoit 
quant el l ot les degrez monta 
delez son frere s acosta 
qui getoit les dez desouz main 
ne li uint mie bien a main 
la cheance quar il perdi 
a poi que tout ne porfendi 
de son poing trestoute la table 
uoirs est c est chose ueritable 
qui ne m en croit demant autrui 
que cil a souent grant anui 
qui ieu de dez ueut maintenir 
mes ne uueil mie plus tenir 
ceste parole aincois uueil dire 
de celi qui son frere tire 
qui de li ne se donoit garde 
estormis sa seror regarde 
puis li demande dont el uient 
 frere   fet ele  il uous couient 
parler a moi par ca desouz 
par foi ie n irai mie sous 
que ie doi ia ceenz saus 
tesiez uous que bien seront saus 
que ie les paierai molt bien 
biaus ostes dites moi combien 
mes freres doit ceenz par tout 
sous uez ci gage por tout 
ie uous en lerai mon sorcot 
a il bien paié son escot 
oil bien auez dit reson   
a tant issent de la meson 
li ualles a non estormis 
a tant s est a la uoie mis 
estormis sa seror demande 
se c est ses oncles qui le mande 
 oil biaus frere a grant besoing   
li osteus ne fu mie loing 
a l uis uienent enz sont entré 
et quant iehans a encontré 
son neueu molt grant ioie en fet 
 dites moi qui uous a mesfet 
por le cul dieu   fet estormis 
 ie te conterai biaus amis   
fet sire iehans  tout le uoir 
uns prestres par son mal sauoir 
uint dame yfamain engingnier 
et ie le cuidai mehaingnier 
si l ai ocis ce poise mi 
se cil le seuent d entor mi 
ie serai mors isnellepas 
ia ne me mandiiez uous pas   
fet estormis  en uo richece 
mes ia ne lerai por perece 
par le cul dieu   fet estormis 
 puisque tant m en sui entremis 
que uous n en soiez deliurez 
fetes tost sac m aportez 
quar il en est huimes bien eure   
et sire iehans ne demeure 
ainz li a le sac aporté 
au prestre qu il ot acosté 
d une part son neueu en maine 
mes aincois orent molt grant paine 
qu il li fust leuez sor le col 
estormis en iure saint pol 
qu ainz ne tint si pesant fardel 
ses oncles li baille hauel 
et une pele por couurir 
cil s en uait s a fet l uis ouurir 
qui ne demanda pas lanterne 
parmi une fausse posterne 
uait estormis qui le fais porte 
ne ueut pas aler par la porte 
et quant il est aus chans uenus 
si a le prestre geté ius 
el fons d un fosse fet la fosse 
celui qui ot la pance grosse 
enfuet et puis si l a couuert 
son pic et sa pele rahert 
et son sac atant s en repere 
et iehans ot si son afere 
atiré qu il ot l autre prestre 
remis et el lieu et en l estre 
dont cil auoit esté getez 
qui enfouir estoit portez 
bien fu parfont en terre mis 
a tant est uenuz estormis 
a l uis et il li est ouuers 
 bien est enfouiz et couuers   
fet estormis  li dans prelas 
biaus niez ainz me puis clamer las   
fet iehans  qu il est reuenuz 
iames ne serai secoruz 
que ie ne soie pris et mors 
dont a il le deable el cors 
qui l ont raporté ca dedenz 
et s il en i auoit cenz 
si les enforrai ie ainz le ior   
a cest mot a pris son retor 
son pic et son sac et sa pele 
puis a dit ainz mes n auint tele 
auenture en trestout cest monde 
 a foi dame dieus me confonde 
se l enfouir ne le reuois 
ie seroie coars renois 
se mon oncle honir lessoie   
a tant uers le prestre s auoie 
qui molt estoit lais et hideus 
et cil qui n ert pas peureus 
nient plus que s il ert toz de fer 
li dist de par toz ceus d enfer 
 soiez uous ore reuenuz 
bien estes en enfer connuz 
quant il uous ont ci raporté   
a tant a le prestre acosté 
si l en porte a tout lui s en cort 
parmi le sentier de la cort 
ne le ueut mie metre el sac 
estormis souent en somac 
le regarde si le ramposne 
 restuez ore por la dosne 
reuenuz si nouelement 
ia por nul espoentement 
ne lerai que ne uous enfueche   
a tant de la haie s aprueche 
celui qu il portoit i apuie 
souent garde qu il ne s en fuie 
la fosse a fete molt parfonde 
le prestre prent dedenz l afonde 
si lons comme il estoit le couche 
puis li a les ieus et la bouche 
et le cors tout couuert de terre 
puis iure les sainz d engleterre 
ceus de france et ceus de bretaingne 
que molt auera grant engaingne 
se li prestres reuient huimes 
mes de cestui est il bien pes 
que il ne porra reuenir 
mes du tiers soit au couuenir 
que il trouera ia tout prest 
mestier li est qu il se raprest 
quar on li iue de bondie 
or est resons que ie uous die 
de iehan qui mist c est la uoire 
el lieu du daarrain prouoire 
ou li autre dui furent pris 
qui ia erent fors du porpris 
enfoui par lor grant mesfet 
et tantost qu estormis ot fet 
a son ostel est reperiez 
 he las com ie sui traueilliez   
fet estormis  et eschaufez 
molt estoit cras et esfossez 
li prestres que i ai enfoui 
molt longuement i ai foui 
pour lui metre plus en parfont 
se deable ne le refont 
reuenir ia ne reuendra   
et iehans dist ia ne uerra 
l eure qu il en soit deliurez 
 i en serai a honte liurez 
ainz demain a l auesprement   
estormis li respont  comment 
serez uous liurez a tel honte 
ha biaus douz niez ci n a nul conte 
que ie ne soie en grant peril 
reuenuz est en no cortil 
li prestres que uous en portastes 
par foi onques puis ne parlastes   
fet estormis  que uous mentistes 
quar orainz a uoz ieus ueistes 
que ie l en portai a mon col 
ie n en croiroie pas saint pol 
oncles que uous deissiez uoir 
ha biaus douz niez uenez ueoir 
le prestre qui reuenuz est 
par foi tierce foie droiz est 
ne m i leront anuit mengier 
par foi bien se cuide uengier 
li deables qui le raporte 
mes de rien ne me desconforte 
ne pris oes lor granz merueilles   
au prestre uint par les oreilles 
l aert et puis par le goitron 
puis en a iuré le poistron 
que le prouoire renforra 
ne ia por ce ne remaindra 
s il a les deables el uentre 
a cest mot en grant paine rentre 
estormis qui le prestre encarche 
souent ua maudissant sa carche 
n en puet mes quar forment li grieue 
 par le cuer dieu cis fais me crieue   
fet estormis  ie m en demet   
a tant a la terre le met 
que plus auant ne le porta 
delez une saus acosta 
li prestres qui ert cras et gros 
mes aincois li sua li cors 
que il eust sa fosse fete 
et quant il l ot molt bien parfete 
au prestre uint et si l embrace 
cil fu granz et estormis glace 
en la fosse chieent anduit 
 par foi or ai ie mon pain cuit   
fet estormis qui fu desous 
 las or morrai ie ci toz sous 
quar ie sui ci en grant destrece   
et la mains au prestre radrece 
qui del bort de la fosse eschape 
puis li a doné tel soupape 
por poi les denz ne li esmie 
 uois por le cul sainte marie   
fet estormis  ie sui matez 
cist prestres est resuscitez 
com m a ore doné bon frap 
ie ne cuit que mes li eschap 
que trop me foule et trop me mate   
a tant l aert par la gargate 
si le torne et li prestres chiet 
 par foi fet il  il uous meschiet 
quant ie sui deseure tornez 
malement serez atornez   
a tant est saillis a sa pele 
au prestre en a donee tele 
qu aussi la teste li esmie 
com fust une pomme porrie 
a tant est de la fosse issus 
celui qui cras ert et fessus 
a tout de terre acouueté 
assez a sailli et hurté 
por la terre sor lui couchier 
puis iure le cors saint richier 
que il ne set que ce puet estre 
se li prestres reuient en l estre 
ia n ert mes enfouiz par lui 
quar trop li a fet grant anui 
ce dist puis s en uait a cest mot 
n ot gueres alé quant il ot 
prestre deuant lui aler 
qui de ses matines chanter 
uenoit par sa male auenture 
par deuant une deuanture 
d une meson est trespassez 
estormis qui molt fu lassez 
le regarda a la grant chape 
 uois   fet il  cil prestres m eschape 
par le cul dieu il s en reua 
qu est ce sire prestres di ua 
me uolez uous plus traueillier 
longuement m auez fet ueillier 
mes certes noient ne uous uaut   
dont hauce le hauel en haut 
le prestre fiert si lez l oreille 
que ce fust une grant merueille 
se li prestres fust eschapez 
quar il fu du hauel frapez 
que la ceruele en chei ius 
 ha   fet il  trahitres pariurs 
com m auez fet anuit de honte   
que uous feroie plus lonc conte 
estormis le prestre reporte 
par une bresche lez la porte 
si l enfuet en une marliere 
trestout en si fete maniere 
fist estormis com i ai conté 
et quant il l ot acouueté 
le prestre si repere atant 
du reuenir se ua hastant 
por ce que li iors apparoit 
iehans estoit a la paroit 
dedenz sa meson apuiez 
 dieus   fet il  quant uendra mes niez 
molt sui engranz que ie le uoie   
estes uous celui par la uoie 
qui molt ot eu de torment 
a l uis uient et cil esraument 
li ouuri l uis et si le baise 
puis li dist  molt dout la malaise 
que uous auez eu por mi 
molt uous ai troué bon ami 
anuit foi que doi saint amant 
or pues bien fere ton commant 
de mon cors et de mon chatel   
dist estormis  ainz n oi tel 
n ai soing de deniers ne d auoir 
mes biaus oncles dites moi uoir 
se li prestres est reuenuz 
nenil bien sui secoruz 
iames apercuz n en serai 
ha biaus oncles ie uous dirai 
une bone chetiuete 
quant i oi le prestre acouueté 
or escoutez que il m auint 
li prestres deuant moi reuint 
quant ie dui entrer en la uile 
eschaper me cuida par guile 
et ie li donai du hauel 
si durement que le ceruel 
li fis espandre par la uoie 
a tant le pris si me rauoie 
par la posterne la aual 
si l ai geté en contreual 
en une rasque l ai bouté   
et quant iehanz ot escouté 
la reson que li dist ses niez 
si dist  bien en estes uengiez   
apres dist bas tout coiement 
 par foi or ua plus malement 
que cil n i auoit riens mesfet   
mes teus compere le forfet 
qui n i a pas mort deseruie 
a molt grant tort perdi la uie 
li prestres qu estormis tua 
mes deables grant uertu a 
de genz engingnier et sousprendre 
par les prestres uous uueil aprendre 
que folie est de couoitier 
autrui fame ne acointier 
ceste resons est bien aperte 
cuidiez uous por nule pouerte 
que preude fame se descorge 
nenil ainz se leroit la gorge 
soier a un trenchant rasoir 
qu ele feist ia por auoir 
chose dont ses sire eust blasme 
cil ne furent mie de basme 
embaussemé a l enfouir 
qui yfame uoudrent honir 
ainz furent paié a lor droit 
cis fabliaus moustre en bon endroit 
qui enseigne a chascun prouoire 
que il se gardent bien de boire 
a tel hanap comme cil burent 
qui par lor fol sens ocis furent 
et par lor grant maleurte 
uous auez molt bien escouté 
comme il furent en terre mis 
au mengier s assist estormis 
assez but et assez menia 
apres mengier l acompaingna 
iehans ses oncles a son bien 
mes ie ne sai mie combien 
il furent puissedi ensamble 
mes on ne doit pas ce me samble 
auoir por nule pourete 
son petit parent en uiute 
s il n est ou trahitres ou lerres 
que s il est fols ou tremeleres 
il s en retret au chief de foiz 
uous auez oi mainte foiz 
en cest fablel que iehans fust 
se ses niez estormis ne fust 
honiz entre lui et s ancele 
cest fablel fist hues piaucele 

ma paine uueil metre et ma cure 
en raconter une auenture 
de sire constant du hamel 
or en escoutez le fablel 
et de dame ysabiau sa fame 
qui molt estoit cortoise dame 
et preus et sage et auenant 
el pais n auoit si uaillant 
por esgarder ne por ueoir 
li prestres i mist son pooir 
a li requerre de s amor 
ensamble o li parla maint ior 
si la requist de druerie 
et dist se deuenoit s amie 
il li donroit assez ioiaus 
fermaus caintures et aniaus 
et deniers assez a despendre 
mes la dame n en uout nus prendre 
ainz dist que ia par couoitise 
ne fera au prestre seruise 
por tant qu ele en doie estre pire 
puis dist  sire i ai oi dire 
que se uostre soingnant estoie 
l amor de dieu en perderoie 
ie sui cele qui uous en faut  
li prestres souent la rassaut 
si la prie bel et li offre 
yy liures qu il a en son coffre 
mes il la trueue si repointe 
guetant et escoutant et cointe 
et felonesse a entamer 
que il n i puet rien conquester 
molt est dolenz quant il s en part 
malement est blecié du dart 
d amors qui l a ou cors nauré 
et l a si durement hurté 
que d angoisse tressue et gient 
a quelque paine a l ostel uient 
poi li a ualue sa guile 
oiez du prouost de la uile 
qui les prisons a en baillie 
icil a la dame essaie 
se li fet zz cembel nouel 
por ce qu ele se porte bel 
et qu il la uit bele et cortoise 
 ha dame  fet il  molt me poise 
que cil uilains uous a en garde 
maus feus et male flambe m arde 
se ie estoie comme uous 
se ie ne le fesoie cous 
qu il est plus aspres c une ronsce 
mieus uaut de mon solaz une once 
que du sien ne fet une liure 
mes fetes ami a deliure 
quar il est gros et malostrus 
il n est souent rez ne tondus 
ainz est et ors et deslauez 
mes se uous croire me uolez 
ie serai uoz amis deliures 
si uous donrai du mien yy liures 
por consentir ma uolente  
et la dame l a regardé 
se li dist  sire ne puet estre 
ie uoudroie mieus estre a nestre 
que ie feisse tel outrage 
bien auez or el cors la rage 
qui me uolez issi honir 
certes mieus uoudroie morir 
que i eusse fet itel saut 
uostre sermon poi uous i uaut 
et uoz deniers bien les gardez 
que dans constans me trueue assez 
qui molt doucement m a norrie 
et ie feroie grant folie 
se ie por bien mal li rendoie  
atant le guerpist en la uoie 
et il remest toz trespenssez 
molt fu dolenz et abosmez 
quant il ne la puet conuertir 
ice l en fet resouuenir 
qu ele a gent cors et auenant 
le uis traitis et biau samblant 
les ieus uairs la bouche petite 
ne porroit pas estre descrite 
par le prouost sa grant biaute 
 ie sui  fet il  musart proué 
amerai la ie dont a force 
quant ie n en puis percier l escorce 
malement auroie son cuer 
or me uueil ie trop geter puer 
amerai la puisqu el ne m aime  
ainsi a soi son cuer reclaime 
li prouos quant il mieus ne puet 
grant chose a en fere l estuet 
la dame a l ostel est uenue 
a l endemain s est esmeue 
si est alee a sainte yglise 
quant ele ot oi le seruise 
uers son ostel est retornee 
li forestiers l a encontree 
qui gardoit le bois au seignor 
molt fu biaus et de bel ator 
et bien armez d arc et d espee 
il a la dame saluee 
ele li rent salu molt bel 
il trait esraument zz anel 
de son doit bien ualoit zz marc 
 dame ne uous doins pas mon arc  
fet il  mes l anel uous doins gie 
por seulement auoir congie 
de besier cele bele bouche 
dont la doucor au cuer me touche  
ele respont comme cortoise 
 certes sire pas ne me poise 
se l arc et l anel uous remaint 
quar nul besoing ne me soufraint 
par qoi uous m aiez si sorprise 
ie ne uous ferai ia seruise 
par uilonie que ie sache 
ia por paor de uostre hache 
ne por le don de uostre anel 
ne ferai rien dont uous soit bel 
por tant qu a mon seignor desplaise 
ralez uous en tout a uostre aise 
et ie m en irai a l ostel 
ie ne pris pas zz don de sel 
homme qui est si garconier 
uostre fame se plaint l autrier 
qu el n auoit o uous se mal non 
uous en aurez mal gerredon 
quantque ce soit ou tost ou tart  
a cest mot de li se depart 
et il remest plus chaut que brese 
qui li eust la teste rese 
sanz eue a zz coutel d acier 
ou les cheueus fet esrachier 
si l en fust il assez plus bel 
me sire constant du hamel 
ne sauoit mot de tout cest plet 
or oiez que la dame a fet 
a son ostel en uint errant 
s a fet mengier le paisant 
puis l enuoia en son labor 
ou il seut aler chascun ior 
un ior auint ce dist mon mestre 
que le forestier et le prestre 
et le prouost si com moi samble 
alerent boiure tuit ensamble 
quant il orent beu assez 
tantqu il furent toz eschaufez 
 sire  dist le prouost au prestre 
 dont ne feroit il or bon estre 
o la fame sire constan 
on en deuroit iuner zz an 
en pain et en eue et en sel 
et en uiande quaresmel 
por auoir en au cuer grant ioie 
ci n a que nous yy qui nous oie  
ce respondi le forestier 
 qui porroit sa bouche besier 
il en deuroit souffrir la mort  
dist li prestres  uous auez tort 
tant ieuner et mort recoiure 
por une tel fame decoiure 
n est mie bone chose a fere 
pensser couendroit d autre afere 
celui qui la uoudroit amer 
quar nului ne ueut escouter 
qui de li se uueille entremetre 
de son chatel l estuet ius metre 
tantque besoing pouerte et fain 
la face uenir a reclaim 
ainsi doit on seruir uilaine 
fols est qui autrement s en paine  
or oiez du conseil au prestre 
por le uin qui le fist fol estre 
a dit a ses yy compaingnons 
 or escoutez que nous ferons 
ne sommes nous assez poissant 
por amaigroier dant constant 
pelez dela et ie deca 
dehez ait qui ia en faudra  
ce respont chascuns endroit soi 
 or soions compaignon tuit troi 
bien poons souffrir cest marchie  
a cest mot se sont destachié 
si departirent de l escot 
mes sire constans pas ne sot 
que len li ait tel plet basti 
zz diemenche auint issi 
que le prouoire sermona 
aual le moustier regarda 
si uit dant constant deuant soi 
il ne li dist pas en reqoi 
mes si haut que tuit l entendirent 
 tuit cil qui sainte yglise empirent 
sont de damedieu desseurez 
seignors et dames escoutez 
uez la dant constant du hamel 
qui est maris dame ysabel 
il a espousé sa commere 
si est bien droiz qu il le compere 
quar cil qui les forfez encerque 
si l a conté a l archeuesque 
si m a mandé que ie li main 
lui et sa fame hui ou demain 
si les fera len departir 
que la loi ne le puet souffrir 
sire constant issiez uous ent 
de cest moustier isnelement 
ie uous congie de sainte yglise 
il n i aura chanté seruise 
tant comme uous ceenz serez  
dont fu constans forment irez 
quant li prestres li dist tel conte 
toz fu esbahiz de la honte 
si qu il ne set qu il doie dire 
pales descolorez plains d ire 
s en est fors du moustier issuz 
a l ostel le prestre est uenuz 
et quant la messe fu chantee 
et la gent en fu toute alee 
li prestres uint a son ostel 
et dans constans n atendoit el 
contre lui est corant uenuz 
 fui de ci uilains malostruz  
fet li prestres  ce ne uaut riens 
ie serai por toi toz raiens 
que i ai souffert ton auoltire 
por amor dieu biaus tres douz sire  
fet dans constans  donez du mien 
a l archeuesque et au doien 
por moi fere cuites clamer 
et que uoudroies tu doner 
sire yy liures uous otri 
a quant paier a mercredi 
or te haste de l aquiter 
se tu pues por tant eschaper 
dieus t aura donee sa chape  
atant sire constans eschape 
si est a son ostel uenu 
et quant sa fame l a ueu 
bien uoit qu il estoit corouciez 
ses braz li a au col ploiez 
 et qu auez uous  fet ele  amis 
dame  fet il  mal sui baillis 
a yy liures m a mis le prestre 
se nous uolons plus ensamble estre 
moi et uous ou il nous enuie 
que demain ert la departie 
quel conseil en porrons nous prendre 
ne sai qui li a fet entendre 
que uous estiiez ma commere 
or ne uous chaut  fet ele  frere 
toz pres les ai s es paierai 
ia mar en serez en esmai 
ne plus que por zz oef de quaille 
plus auons nous deniers que paille 
s en donrons yy liures ou yy 
bien sai dont ceste chose uint 
ne uous en chaille a coroucier 
mes alons liement mengier  
atant s assistrent esraument 
mes n orent pas mengié graument 
estes uous le mes au prouost 
 leuez sus dant constant or tost  
fet il  si uenez a la cort 
n aura il loisir qu il s atort  
dist la dame  ce que puet estre 
par foi dame  fet il  mon mestre 
l a molt de tost uenir hasté  
a icest mot s en est torné 
si uint au prouost qui l abee 
onques n i ot reson contee 
forsque constans le salua 
et li prouos le rooilla 
sanz plus dire el cep l a assis 
 dans uilains encor aurez pis 
que uous serez mis au gibet  
puis dist a cluingnart son uallet 
 ua tost si di a mon seignor 
que ie ai pris le trahitor 
qui li a son forment emblé 
et plus d un mui en a osté 
et par nuit sa grange brisie  
or ot dant constant grant haschie 
quant larrecin s ot metre seure 
 ha sire se dieus me sequeure  
fet dans constans  ie n i ai coupes  
dist li prouos  ce sont estoupes 
dont uous me uolez estouper 
ausi bien uous uenist harper 
et hurter uo chief au greil 
que dusqu au chief de uo cortil 
fu du ble la trace siuie 
sire  fet il  c est par enuie 
que len m a mis seure tele oeure 
mes aincoisque plus en descueure 
prenez du mien por pais auoir 
ie n ai ou mont si chier auoir 
que ne uousisse auoir doné 
ainzc on m eust ici troué 
en cest cep a tel deshonor 
que donras tu a mon seignor 
se ie te faz estre deliures 
sire ie li donrai yy liures 
or t en reua en ta meson 
ie serai por toi champion  
atant l a hors du cep osté 
et dant constant s en est torné 
tres parmi l eur d une couture 
estes uous poingnant a droiture 
contre lui son bouuier robet 
 qu as tu  fet il  qu as tu uallet 
qu as tu  fet il  comment uas tu 
sire mal uous est auenu 
li forestiers uoz bues enmaine 
il dist que en l autre semaine 
li emblastes par nuit yy chesnes 
qui uous cousteront yy braines 
et mercredi au soir zz hestre 
dieus  dist constans  ce que puet estre 
tant ai hui tret male iornee  
lors a sa chape desfublee 
si cort apres le forestier 
en haut li commence a huchier 
 por dieu biaus sire atendez moi 
ha dans uilains de pute foi 
tant auez or le cul pesant 
se uous uenez zz poi auant 
ie uous ferai du cors domage 
se m aportiiez zz frommage 
en uostre giron et yy oes 
bien cuideriez rauoir uoz bues 
mes uoir tout autrement ira 
uostre pechie uous encombra 
quant nostre bois nous essartastes 
et a mienuit l enportastes  
or fu dans constans molt iriez 
molt fu dolenz et corouciez 
et dist  sire uous i mentez 
se ie fusse ausi bien armez 
comme uous estes par igal 
sor uous en reuenist le mal 
ou se i eusse mon hoel 
ie uous ferisse el haterel 
ne l lessaisse por uous uiellart 
uous eussiez chaucié trop tart 
uoz yy brochetes en uoz piez  
lors fu li forestiers iriez 
si le regarde fierement 
 uilains dont te uient hardement 
que tu te ueus a moi combatre 
por le cuer bieu ueus me tu batre 
tu sambles mieus leu qu autre beste 
de braz de iambes et de teste 
par les ieus bieu mar le penssas 
iames franc homme n assaudras 
ta pance t estuet descarchier 
par li uent on les pois si chier 
ia ton hoel ne t ert garant  
lors li torne le glaiue auant 
dont fu constans en grant esfroi 
quant il le uit uenir uers soi 
 sire  dist il  por dieu merci 
acordons nous ie uous en pri 
ne me deuez tenir si cort 
se uous me menez a la cort 
n i aurez mie grant porfit 
i ai en ma chambre lez mon lit 
yy sous de deniers a uostre oes 
mesque ie raie en pes mes bues 
et racordez soie par tant  
et cil qui n aloit el querant 
mesqu il eust uers lui l auoir 
li dist  quant les porrai auoir  
cil li respont  dedenz iuesdi 
fai m en seur ie l uous afi 
et ie la praing commentqu il aille 
or en pues remener t aumaille  
dans constans a l ostel repere 
molt est dolenz ne set que fere 
il n a membre qui ne li faille 
aus chans a lessié s aumaille 
en meson est uenuz bercant 
onques ne dist ne tant ne quant 
sor zz lit s est lessiez uerser 
sa fame li cort demander 
 sire constant qu auez troué 
dame puis l eure que fui né 
n oi autrestant mal ne dolor 
com i ai eu hui en cest ior  
lors li conte le destorbier 
du prouost et du forestier 
comme il est issus de prison 
por yy liures de raencon 
apres li conte le meschief 
du forestier de chief en chief 
a cui il doit yy sous paier 
 dame molt me doi esmaier 
que ie n en sai denier ou prendre 
or me couient m auaine uendre 
et le ble que deuons mengier 
sire ne uous chaut d esmaier  
fet la dame qui molt fu sage 
 ia n en metrai mantel en gage 
por uous oster de ceste paine 
ia n en uendrez ble ne auaine 
bien uous metrai hors de la trape 
et cil remaindront en la frape 
dont uous serez autrestant lie 
comme auez esté coroucié  
tant se pena du conforter 
que il sont assis au souper 
quant constans ot assez mengié 
si l a dame ysabiaus couchié 
au matin ua a la charrue 
la dame ne fu esperdue 
ainz apele sa chamberiere 
une gorlee pautoniere 
la garce ot a non galestrot 
molt sot de fart et de tripot 
la dame l apela a soi 
 galestrot or entent a moi 
que damedieus nous doinst gaaing 
ua moi appareillier zz baing  
cele se haste ne puet plus 
ainz mist la paiele desus 
puis mist l eue chaude en la cuue 
et dras desus por fere estuue 
a sa dame reuint errant 
 dame i ai fet uostre commant 
galestrot bele douce amie 
ie te commant deseur ta uie 
que tu soies preus et isnele 
et si saches de la fauele 
tantque nostre preu en traion 
ua si gaaigne zz pelicon 
di le prestre qui tant me prise 
que sui preste de son seruise 
se il me tient ma couuenance 
di qu il m aport sanz delaiance 
les yy liures et les ioiaus  
cele a escorcié ses trumiaus 
qui sont gros deuers les talons 
onques uache que point tahons 
ne ui si galoper par chaut 
comme galestrot ua le saut 
molt se paine de tost aler 
le prestre ert uenuz de chanter 
tantost le tret a une part 
 sire  dist ele  dieus uous gart 
ie cuit i ai ma paine perdue 
tant me sui por uous combatue 
que i ai ma dame conuertie 
sire i ai ma dame trahie 
or soiez larges et cortois 
uous n i auenissiez des mois 
se ie ne m en fusse entremise 
ci n afiert pas longue deuise 
aportez li tost sa promesse 
et ie n ai point de guimple espesse  
le prestre l acole si rist 
 galestrot ne te soit petit 
tien or yy sous a zz plicon 
est or li uilains en meson 
nenil li las il n i est mie 
sire i ai ma dame trahie 
por uostre cors le debonere  
cele qui bien sot son preu fere 
bouta les yy sous en son sain 
puis se parti du chapelain 
et il est coruz aus deniers 
tant en a pris cens et milliers 
c une grant borse en a emplie 
et les ioiaus n oublia mie 
ainz a tout mis en zz sachel 
puis a affublé zz mantel 
uair d escarlate taint en graine 
si com fortune le demaine 
de son ostel s en ist atant 
molt se uait souent soufachant 
que li saches li poise aual 
or oiez com li auint mal 
enmi sa uoie a encontree 
une geline pielee 
qui pasturoit en la charriere 
a poi ne s en retorne arriere 
por ce qu il i entendoit sort 
a ses piez trueue zz baston tort 
a la geline lest aler 
et ele s en prist a uoler 
en son langage le maudist 
honte li uiegne et il si fist 
qui donc ueist le prestre aler 
le chief bessier et esgarder 
tantqu il entra enz ou hamel 
contre lui uient dame ysabel 
qui molt li fet blondete chiere 
puis apela sa chamberiere 
 ua tost cel seignor deschaucier 
que ie le uueil fere baingnier 
et ie me baingnerai apres 
si nous solacerons hui mes 
si m embelira plus son estre 
par foi dame  ce dist le prestre 
 ie ne uous osai pas mentir  
lors li commence a descouurir 
le sachet qui n ert pas petit 
et el le gete sus son lit 
onques au conter n i mist paine 
la dame qui n ert pas uilaine 
le sot tant de ses diz lober 
qu el le fist enz el baing entrer 
puis prist la robe et les deniers 
ainz n i lessa nis les chauciers 
en sa chambre a trestout geté 
or sont cil mis a sauuete 
a galestrot ua conseillier 
 ua toi bien tost apareillier 
si me fai uenir le prouost 
di li que il m aport bien tost 
ce que il m ot en couuenant  
et cele i ala esraumant 
qu ele en fet uoler les esclas 
s ele puet tenir en ses las 
le prouost il li rendra conte 
de parler a lui n a pas honte 
ainz le salue hautement 
 i ai en uous  dist el  mal parent 
dant prouost por uostre richoise 
mes i ai uers uous fet que cortoise 
que ne me uueil desnaturer 
qui me deust yy sous doner 
ne me fusse plus entremise 
nuit et ior de uostre seruise 
tant ai ma dame coru seure 
que ele est maintenant en l eure 
de fere tout uostre plesir 
mes hastez uous de tost uenir 
et si ne deuez pas lessier 
ce que uous deistes l autrier 
ma dame a molt d argent a fere 
ele est si franche et debonere 
que molt bien le uous saura rendre 
mes ele a or mestier de prendre  
quant li prouos ot et entent 
que la chose est a son talent 
 galestrot  dist il  douce amie 
ie ne te doi oublier mie 
que tu m as serui bien et bel 
tien or yy sous a zz mantel  
il li mist ou giron deuant 
et ele s en torna atant 
uers sa meson s en ua tout droit 
li prouos apres li aloit 
a l uis est uenuz si apele 
 lasse ci a male nouele  
fet la dame  c est mon seignor 
dame por dieu le creator  
dist le prestre  que porrai faire 
uoz maris est de si put aire 
qu il m aura ia tout esmié 
il est uers moi forment irié 
sire  dist el  n aiez paor 
ie uous metrai en tel destor 
ou il ne uous sauroit ouan 
en cel tonnel desoz cel uan 
il n i a riens que plume mole  
li prestres crut bien sa parole 
el tonnel saut de plain esles 
si le refist couurir apres 
estes uous le prouost errant 
la dame li fist biau samblant 
il la uout maintenant besier 
 sire  dist el  ce n a mestier 
que sauez uous qui nous esgarde 
honte m i fet uers uous couarde 
mes amors m i fera hardie 
quant ie serai de uous sesie 
dame  fet il  c est uerite 
mes ie uous ai ci aporté 
ne sai quans deniers que i auoie  
atant li baille la corroie 
qui molt estoit plaine et farsie 
la dame n en refusa mie 
ainz l a en sa chambre portee 
ie ne uueil fere demoree 
n aconter chascune parole 
mes la dame par sa parole 
li dist tantqu il entra ou baing 
or li est doubles son gaaing 
que sa robe a en sauf portee 
puis a galestrot apelee 
en bas li prist a conseillier 
 ua moi querre le forestier 
di li au mieus com tu sauras 
se nous poons metre ses dras 
o les autres ce m ert molt bel 
di li que il m aport l anel 
qu il me uout l autre ior doner  
qui donc ueist cele troter 
parmi la rue au plus que puet 
or sachiez que uenir estuet 
le forestier s ele l ataint 
quant el le uit pas ne se faint 
de bien portretier sa parole 
 ie sui  dist el  musarde fole 
qu ai ie de cest uassal a fere 
se il ne fust si debonere 
ie n alaisse por lui plain pas  
puis li dist souauet en bas 
 uenez a ma dame parler 
el ne fina puis de pensser 
qu ele uous geta l autrier puer 
mes ie l ai pointe iusqu au cuer 
souent et menu l ai tastee 
tantque por uous est eschaufee 
uostre anel d or li aportez 
el uous donra du suen assez  
le forestier de ioie saut 
 e galestrot se dieus me saut 
bon le feis se ie puis uiure 
que ie la tenisse a deliure 
ma dame qui tant par est simple 
tien or yy sous a une guimple  
cele les a pris comme sage 
et celui i lera tel gage 
qu il ne raura mes de semaine 
tant a corut a longue alaine 
qu ele uint en meson batant 
la dame troua deschaucant 
que molt le hastoit le prouost 
ez uous le forestier tantost 
a la porte uient si apele 
 lasse ci a froide nouele  
fet la dame  mon seignor uient  
li prouos molt forment le crient 
por ce qu il l auoit coroucié 
 dame uous m auez engingnié  
fet il  s or n en prenez conroi 
sire ne soiez en esfroi  
fet la dame  muciez uous ca 
que mon seignor s en ira ia  
atant le tonnel descouuri 
et il i est ioins piez sailli 
a poi qu il ne creua le prestre 
 ha las  dist il  ce que puet estre 
or sont deable descendu  
quant li prouos l a entendu 
a poi qu il n est du sens mariz 
 ha las  dist il  com sui trahiz 
trahiz por les angoisses de 
qui es tu qui m as afronté 
mes tu qui es ie sui le prestre 
li deable te font ci estre 
cil d enfer qui pas ne sommeillent 
qui por la gent engingnier ueillent 
hui furent il trop esueillié 
qu il m ont trahi et engingnié 
et tu qui es di le moi tost 
ba ie sui le chetif prouost 
le prouost donques n ai ie mal  
ainsi s acointent par igal 
l un a l autre lor auenture 
le forestier ne s asseure 
ainz entre en l ostel bel et cointe 
la dame s est pres de lui iointe 
tant le blandi et tant le lie 
qu ele fu de l anel sesie 
puis si le fist el baing entrer 
anuiz seroit a raconter 
chascun dit et chascun afere 
mes bien en sot la dame trere 
l anel et ce qu en pot auoir 
a son seignor a fet sauoir 
qu il uiegne tost qu ele a besoing 
la charrue n ert gueres loing 
ez le uous entré en la porte 
 lasse  dist ele  or sui ie morte 
mes sires uient oez le la 
mes bien sai qu il s en rira ia 
il n est pas tens de dosnoier 
dame  ce dist le forestier 
 uostre sires uous het de mort 
se ne prenez de moi confort  
dist la dame  fetes isnel 
si en entrez en cel tonnel  
ele corut le uan oster 
et cil saut enz sanz arester 
le prestre ataint en la poitrine 
au prouost fet ploier l eschine 
mes nus d aus n en osa groucier 
 ha las  ce dist le forestier 
 com sui folement embatuz 
qu est ce mal soiez uous uenuz  
dist le prouost  traiez uous la 
ie cuit que ie creuerai ia 
se nous sommes ci longuement 
ha las  dist le prestre dolent 
 com ci a dolente poitrine 
mes ie ai brisié l eschine  
dist le prouost  au mien cuidier 
ha las  ce dist le forestier 
 a poi que li oeil ne me saillent 
les uies qui tant nous trauaillent 
soient honies hui cest ior 
que nous uiuons a grant dolor  
estes uous dant constant bruiant 
une grant hache paumoiant 
dame ysabiaus l a acené 
tout belement li a conté 
comme el les a mis el tonel 
 por dieu sire or en ouurez bel 
fetes en ce que il feissent 
se au desus de nous uenissent 
il uoloient a moi gesir 
ie ferai lor fames uenir 
si ferez samblant et tout outre 
la premiere uous couient foutre 
et puis les yy se uous poez 
s es aurez honiz et matez 
ie uueil que ainsi le faciez 
si les aurez a droit paiez 
et tenez ades ceste hache 
quar ele uaut une manache 
donez lor en se nus se muet 
dame  dist il  fere l estuet 
galestrot uien ca pute asnesse 
ua moi tost querre la prestresse 
di li qu el uiegne o moi baingnier 
et uous alez appareillier 
la deiouste cele grant mait 
si soiez toz diz en agait 
dame uostre plesir ferai  
galestrot s en ua par le tai 
tant a la prestresse hastee 
que a l ostel l a amenee 
la dame la fet deschaucier 
et de toz ses dras despoillier 
fors seulement de sa chemise 
li uilains a sa hache prise 
qui molt bien samble espoentail 
de sa chambre ist a tout zz mail 
 qui est ce la et qui est ceste 
ia n i querrai ore plus preste 
couchiez uous tost si uous  
cele le uit hideus et lai 
si n osa parler ne grondir 
cil la uait aus iambes saisir 
si l a couchie toute enuerse 
ne la prist pas a la trauerse 
ainz l a acueillie de bout 
et ele li liura trestout 
ne li uea iambe ne cuisse 
mes au prestre que ele puisse 
ne s en plaindra mes de semaine 
qui ou tonnel est a grant paine 
qu il en fet le uertuel uoler 
li prouos prist a esgarder 
si uit le uilain braoillier 
au prestre moustre sa moillier 
 qu est ce  dist il  que ie uoi la 
or esgardez ce que sera 
ce puet bien estre la prestresse 
la connoistriez uous a la fesse 
et aus estres qui sont entor 
len la demaine a grant dolor  
lors n i a nul des yy ne rie 
au prestre est l alaine faillie 
du duel qu il a et de la honte 
mes ne uueil aloingnier mon conte 
quant dant constant l ot bien corbee 
si l a fors de l ostel boutee 
ele s en ua molt coroucie 
galestrot ert ia enuoie 
por fere uenir la prouoste 
dant constans d une part s acoste 
tantqu ele fust leenz uenue 
quant ele se fu desuestue 
et el cuida el baing entrer 
dant constans li ua demander 
 que requiert ceste dame ci 
auoi dant constant dieu merci 
g i sui uenue mainte foiz 
par foi dame si est bien droiz 
que uous ore i soiez  
la dame fu toute esperdue 
si se poroffri a desfendre 
et cil la uait aus iambes prendre 
se li a leuees amont 
les genouz li hurta au front 
por ce qu ele se desfendoit 
l a il corbee si estroit 
c on i peust iouer aus dez 
se li prestres fu eschaufez 
li prouos fu autant ou plus 
quant il la uit par le pertuis 
demener si uilainement 
le forestier s en rist forment 
et le prestre quant il la uoit 
 or en uoi une a grant destroit 
prouost connois tu cele la 
ie cuit qu ele tumbera ia  
ainsi chascuns le contralie 
li prouos ne set que il die 
de duel qu il ne se puet uengier 
qui li donast tout monpellier 
n issist il zz mot de sa bouche 
dant constans souent la retouche 
d un fuisil qu il auoit molt gros 
lor cul erent plus noir que mors 
qui molt estoient pres a pres 
cil les esgardent tout ades 
qui ou tonnel erent mucié 
onques cele ne prist congie 
quant sire constans l ot corbee 
hors de son ostel l a boutee 
ainz n en porta mantel ne cote 
galestrot par la uile trote 
si amena la forestiere 
cele i uint a poi de proiere 
quant a l ostel en fu uenue 
et ele se fu desuestue 
se li restuet auoir sa paie 
dans constans qui pas ne s esmaie 
qui molt est d anieus couuine 
et plus ueluz c une esclauine 
por ce qu il la uit esbahie 
 ceste  dist il  sera m amie 
ie la iusqu au pas 
auoi dant constant est ce gas 
gas uous le uerrez ia par tans  
a poi n est issue du sans 
quar il la prist de tel rauine 
qu il la fist cheoir sor l eschine 
il l a si durement corbee 
c on i peust ueoir l entree 
de bien loing qui s en preist garde 
 esgarde forestier esgarde  
dist le prouost  ce que puet estre 
ie le uoi bien  ce dist le prestre 
 lor mireor si sont molt orbes 
lor cul erent plus noir que torbes 
le forestier est si plains d ire 
que il ne set qu il doie dire 
mes ce le fet reconforter 
que l un ne puet l autre gaber 
et bien uoient qu il l a corbee 
et rabessie et restupee 
puis li renseigne a l uis la uoie 
si souef la dame conuoie 
qu il la fet uoler ou putel 
son pelicon et son mantel 
et sa cote remest en gage 
molt par fu dame ysabiaus sage 
toz diz tint la hache en sa main 
or escoutez de son uilain 
au tonnel uint se l descouuri 
 por le cuer bieu et qu est ce ci 
qui a cest tonnel emplumé 
la ou ie doi metre mon ble 
par le cuer bieu ie l ardrai ia  
lors prent le feu se l i bouta 
et la plume prist a bruller 
le tonnel fist ius roeler 
fors s en issent chascuns s en fuit 
molt mainent grant noise et grant bruit 
tuit estoient de plume enclos 
il n i paroit uentre ne dos 
teste ne iambe ne coste 
que tuit ne fussent emplumé 
aus chans issent par une rue 
et constans prist une macue 
si s en uait apres eus corant 
toz iors lor uait les chiens huant 
 houre gibet houre manssel 
par l ame d anquetin hoel 
mon chier pere qui me norri 
ainz mes puis l eure que nasqui 
n oi mes parler de teus bestes 
se i en peusse auoir les testes 
i es presentaisse mon seignor  
or ot chascuns d aus grant paor 
si s esploitent de tost fuir 
et chien commencent a uenir 
baloufart le chien au prouost 
le sesi aus iambes tantost 
si en porta plaine sa goule 
le prestre rest en male foule 
quar esmeraude sa leuriere 
le sesi aus naces derriere 
et a la coille merueilleuse 
por noient i meist uenteuse 
puisqu esmeraude s i est prise 
por trestout l or qui est en frise 
n en partist ele sanz du sanc 
li prestres fu las et estanc 
si se lest cheoir a la terre 
dant constant l est alez requerre 
o toute la hache danoise 
tel cop li done en la uentoise 
que yy tors le fist roeler 
uueille ou non le fist ius uerser 
quant il li ot les chiens ostez 
apres les yy en est alez 
li prouos auoit zz leurier 
qui consiui le forestier 
des cuisses li tret les braons 
estes uous plus de yy gaingnons 
qui uers le prouost se hericent 
souent le mordent et pelicent 
constans i est uenuz corant 
o tout zz grant baston pesant 
qui pesoit plain zz uessiau d orge 
au prouost a sauué la gorge 
que li chien orent adenté 
tantost l eussent estranglé 
mes il fuient por le baston 
ia li auoient le crepon 
en plus de yy lieus deschiré 
le forestier ont adenté 
et il crie  constant aie 
por dieu le filz sainte marie 
ne me lesse mie mengier 
iames ne te toudrai denier  
et dans constans les chiens li oste 
qui l ont et deuant et d encoste 
en plus de yy lieus plaié 
et cil se tient a bien paié 
quant li chien li furent osté 
forment li sainent li coste 
ez uous la presse qui engroisse 
toute la gent de la parroisse 
i corurent de toutes pars 
et par buissons et par essars 
molt i ot grant noise et grant presse 
et chascuns d aus ueoir s engresse 
por ce que mal atorné erent 
a poi que li chien n es tuerent 
par lor pechie par lor enuie 
tantqu il iurerent sor lor uie 
seur la croiz et seur le sautier 
et seur toz les sainz du moustier 
qu a sire constant du hamel 
n a sa fame dame ysabel 
ne diront mes riens se bien non 
et la dame est en sa meson 
qui deniers a a grant plente 
por ce qu a sagement ouuré 
les deniers ot et les ioiaus 
et si furent quites de ciaus 
que dans constans auoit promis 
en cest fablel n aura plus mis 
quar atant en fine le conte 
que dieus nous gart trestoz de honte 

qui pres de moi se uoudra trere 
tel conte m orra retrere 
dont ie me sui molt entremis 
autressi l ai en rime mis 
comme il auint trestout a lingne 
il auint iadis a compiengne 
qu en la uile auoit zz borgois 
qui molt ert sages et cortois 
et riches et de grant afere 
molt entendoit a honor fere 
ausi aus poures comme aus riches 
com cil qui n ert auers ne ciches 
et si auoit molt biau fil 
qui maint denier mist en escil 
tant comme il fu en sa ionece 
de sa ualor de sa proece 
parloit on iusqu en biauuoisin 
il auoit poure uoisin 
qui une fille auoit molt cointe 
et li ualles de li s acointe 
se li pria molt longuement 
cele li dist apertement 
que mieus le uendroit reposer 
s il ne la uoloit espouser 
mes s il li plesoit qu il l eust 
a fame si comme il deust 
de ce auroit ele grant ioie 
 bele se dieus doinst mon cuer ioie  
fet li ualles  ice me plest  
atant de li proier se test 
atant s en uint en sa meson 
si mist lues son pere a reson 
se li a son afere dit 
et li peres li contredist 
et molt l en blasme et molt l en chose 
et dist  biaus filz de ceste chose 
te deuroies tu molt bien tere 
ele n est pas de ton afere 
ne digne de toi deschaucier 
ie te uoudrai molt soushaucier 
qoi que il me doie couster 
quar ie te uoudrai aiouster 
aus meillors genz de cest pais 
de ta folie m esbahis 
qui tel garce ueus espouser 
certes len te deuroit touser 
se iames nul ior en paroles  
trestoz ses diz et ses paroles 
li met ses peres a noient 
et li tolt son mariement 
mes amors qui l a en iustice 
l embrase souent et atise 
el cors li met une estincele 
qu il ne pensse qu a la pucele 
yy iors apres ainsi auint 
qu en la uile morir couint 
la fame a zz autre borgois 
mes aincois que passast li mois 
puisque la dame ot esté morte 
li sires qui biau s en deporte 
par le conseil de ses amis 
a a reson le pere mis 
a la pucele bele et gente 
ou cil auoit mise s entente 
que i amentui ore en mon conte 
et li borgois dont ie uous conte 
a tant sa besoingne auancie 
que la pucele a fiancie 
et puis apres si l espousa 
mes au uallet molt en pesa 
qui i penssoit et ior et nuit 
ne uoit riens qui ne li anuit 
ainz het le solaz de la gent 
molt het son or et son argent 
et la grant richece qu il a 
et iure que trop s auilla 
de ce qu il crut onques son pere 
sa grant richece trop compere 
longuement fu en cel pensser 
qu il ne se sauoit porpensser 
par qoi il eust nul confort 
il ot robe d un estanfort 
taint en graine de uert partie 
si ot fet chascune partie 
a longues keues coue cil 
li sorcos fu toz a porfil 
forrez de menuz escuiriaus 
molt seut cil estre gens et biaus 
mes ore a le uis taint et pale 
zz ior de son ostel auale 
son chief afuble d un mantel 
deduisant uait par le chastel 
qu il fesoit chaut comme en aoust 
qoi que li griet ne que li coust 
engin li estuet esgarder 
qu a s amie puisse parler 
molt ua lucant molt se prent garde 
tant qu a une meson esgarde 
a une uielle cousturiere 
maintenant passe la charriere 
si s est assis souz sa fenestre 
cele li enquiert de son estre 
qui de maint barat molt sauoit 
se li demande qu il auoit 
qui si soloit estre enuoisiez 
et des autres li plus proisiez 
la uielle auoit non auberee 
ia ne fust fame si serree 
qu a sa guise ne la tresist 
et li ualles lez li s assist 
se li conta tout mot a mot 
comment cele borgoise amot 
qui si estoit pres sa uoisine 
se l en pooit fere sesine 
yy liures li donra 
cele dist  ia ne la saura 
li uilains si tres bien garder 
que ne la puisses esgarder 
par tens entre toi et la terre 
mes or ua tost les deniers querre 
et ie pensserai de ceste oeure 
cil s en uait et une huche oeure 
ou il auoit deniers assez 
que son pere auoit amassez 
les deniers prent plus n i seiorne 
chies dame auberee retorne 
se li done yy liures 
mes n en est pas encor deliures 
encor i metra son escot 
 or me bailliez uostre sorcot  
fet la uielle deliurement 
et cil qui son commandement 
ueut fere sanz nul contredit 
fet ce que la uielle li dist 
bien l a amors en son destroit 
et ele ploie bien estroit 
le sorcot et met souz s aissele 
puis se lieue de sus sa sele 
au borgois dont dit uous auon 
lors s en uait droit a la meson 
que li sire estoit el marchie 
la uielle auoit bien espié 
tantost comme ele entra leenz 
 e dieus  fet ele  soit ceenz 
dieus soit o uous ma bele dame 
et si ait il merci de l ame 
de l autre dame qui est morte 
dont mes cuers molt se desconforte 
maint ior m a ceenz honoree 
bien uiegniez uous dame auberee  
fet la dame  uenez seoir 
ma dame ie te uieng ueoir 
quar de toi acointier me uueil 
ie ne passai puis uostre sueil 
que l autre dame morte fu 
qui onques ne me fist refu 
de riens que ie li demandaisse 
certes se ie li commandaisse 
a fere une chose molt grief 
si le feist el par mon chief 
dieus la soille ele me fist bien 
dame auberee faut uous rien 
se rien uous faut dites le nous 
oil dame ie uieng a uous 
une goute a ma fille el flanc 
si uoloit de uostre uin blanc 
et zz seul de uoz pains fetiz 
mes que ce soit li plus petiz 
dieu merci i en sui molt hontouse 
mes si m en angoisse la touse 
qu il le me couient demander 
ie ne soi onques truander 
ainc ne m en soi aidier par m ame 
et uous en aurez  fet la dame 
qui fu a priuee mesnie 
cele qui bien fu enseignie 
delez la borgoise s assiet 
 certes  fet ele  molt me siet 
que i oi de toi si grant bien dire 
comment se contient or te sire 
te fet il point de bone chiere 
ha comme il auoit l autre chiere 
ele auoit molt de son delit 
uolentiers uerroie ton lit 
lors saurai bien certainement 
se tu gis ausi richement 
com fesoit la premiere fame  
a tant s est leuee la dame 
si s en est en sa chambre entree 
et la ueille sanz demoree 
la suit apres tout sermonant 
et la dame li uait disant 
 dame auberee or esgardez 
uez ci biau lit et bien parez 
et si i a molt bele couche 
uoire ici endroit se couche 
me sire et ie delez son flanc  
li lis fu haus de fuerre blanc 
ou il ot grant coute de plume 
por ce que len ne s i emplume 
ot desus une coute pointe 
la uielle ot une aguille pointe 
et zz deel enz el sorcot 
que souz s aissele aporté ot 
assez parolent d un et d el 
que que la dame de l ostel 
li moustre sa besoingne toute 
et la uielle belement boute 
le sorcot par desouz la coute 
 uwcestes  fet el  des pentecouste 
ne ui ie mes si riche lit 
plus as assez de ton delit 
c onques n ot l autre bien m en mambre  
a tant s en issent de la chambre 
et la uielle toz tens sermone 
et la dame tantost li done 
plain pot de uin et une miche 
et une grant piece de fliche 
et de pois une grant potee 
bien est la borgoise abetee 
par la uielle mes ne l set pas 
dame auberee isnellepas 
tantost a l ostel s en reuient 
du borgois dire me couient 
qui seus de la uile repere 
et s en reuint a son repere 
et dist que dormir se uoloit 
por ce que le chief li doloit 
en sa chambre entre si se couche 
tantost comme il fu sor la couche 
si sent le sorcot bocoier 
si se commence a apoier 
qu il ne set que c est qui li grieue 
maintenant la couche souslieue 
si en a tret le sorcot hors 
et qui lors li lancast el cors 
zz coutel par desouz le flanc 
n en issist il goute de sanc 
tant fu plains de corouz et d ire 
 ha las  fet il  que porrai dire 
de cest sorcot bien sai par m ame 
qu il fu au lecheor ma fame 
quar son solaz ainz consenti 
qu eusse son coste senti 
bien m a honi et deceu 
quant sus moi a fet nouiau dru  
lors prent le sorcot et tornie 
mes com plus souent le manie 
et plus li double ses anuis 
ainsi fu tant que uint la nuis 
qu il uit les huis clos par la rue 
lors prent sa fame si la rue 
parmi l uis hors de la meson 
cele qui ne set l achoison 
a poi de duel n est forsenee 
a tant ez uous dame auberee 
qui de li se donoit regart 
 ma bele fille dieus te gart  
fet la uielle  que fez tu ci 
ha dame auberee merci 
me sires est meslez a moi 
mes ne sai a dire por qoi 
ne sai que on li a conté 
quar me fetes tant de bonte 
qu auoec moi uiegniez chies mon pere 
auoi  fet ele  por saint pere 
il cuideroit qu aucune chose 
ueus tu que ton pere te chose 
qu enuers lui eusses mesfet 
eusses a ton seignor fet 
ou uilonie de ton cors 
por qu il t eust getee hors 
ou qu il t eust prise prouee 
et o ton lecheor trouee 
or est espoir li uilains yures 
si en sera demain deliures 
mes ie te lo en bone foi 
que tu en uiegnes auoec moi 
quar de gent sont les rues uuides 
mieus emploias que tu ne cuides 
le pain le uin la char les pois 
ie l te rendrai a double pois 
le gerredon et le seruise 
il ert tout fet a ta deuise 
quanques tu sauras demander 
il ne te faut que commander 
quar tu seras molt bien celee 
dedenz ma chambre encortinee 
ou ia nus hom ne saura 
iusqu a tant que te sire aura 
trespassee toute s irece  
a tant la borgoise s adrece 
et la uielle a l ostel l enmaine 
 bele  fet ele  une semaine 
porras ici ilueques estre 
que ia nus ne saura ton estre  
lors l a semonsse de mangier 
mes la borgoise en fist dangier 
et dist que ia dieu ne pleust 
qu ele meniast tant qu el seust 
por qoi a cele honte eue 
et dame auberee est teue 
a cest mot de li preeschier 
lors l a menee por couchier 
en une chambre iluec deiouste 
sus bons dras et sus bone coute 
et si l auoit molt bien couuerte 
ne lessa pas la chambre ouuerte 
ainz ferma bien l uis a la clef 
de son ostel s en ist souef 
et s en ua plus tost que le pas 
por le uallet qui ne dort pas 
ainz torne et retorne en son lit 
et crient que la uielle n oublit 
ce que li a en couuenant 
du cuer souspire molt formant 
du lit est sailliz trestoz nus 
puis se uest si s en est uenus 
a une fenestre apoier 
et la uielle qui son loier 
ueut de chief en chief deseruir 
et le uallet a gre seruir 
ne guenchist destre ne senestre 
le uallet trueue a la fenestre 
qui li demande quels noueles 
 i es te dirai  fet ele  beles 
quar i ai si t amie en mes las 
qu auoir en porras ton solas 
iusques a demain a ceste eure  
et li ualles plus ne demeure 
que la uielle ot serui a gre 
souef auale le degre 
si s en uont ambedui ensamble 
n auoit gueres si com moi samble 
que la borgoise ert endormie 
et cil qui desirroit s amie 
se deschauce et si se despueille 
 dame  fet il  s ele s orgueille 
et el crie que ferai gie 
ouurer uueil par uostre congie 
quar bien m auez rendu mon droit 
ie te conseillerai a droit  
fet la uielle  ua si te couche 
et se ele uers toi se frouche 
et ele crie et tu yy tens 
lieue la robe si entre ens 
et quant ele te sentira 
la besoingne autrement ira 
maintenant la uerras tesir 
si en feras tout ton plesir  
lors s est couchiez sanz demorer 
si la commence a tastoner 
et tout souef a li adoise 
atant s esueille la borgoise 
si est molt forment tressaillie 
quant celui sent si est saillie 
hors du lit mes cil l embraca 
et dist  dame traiez uous ca 
quar ie sui uostre chiers amis 
que uous auez en dolor mis 
mes tant ai fet la dieu merci 
que toute seule uous truis ci 
dedenz ceste chambre enserree 
molt uous auoie desirree 
par foi  fet el  riens ne uous uaut 
que ie crierai ia si haut 
que tost sera ci acorue 
toute la gent de ceste rue 
par foi  fet il  riens ne uous monte 
ci ne uoi ie fors uostre honte 
quant la grant gent et la menue 
uous uerront lez moi toute nue 
il est ia pres de mienuit 
n i aura zz seul qui ne cuit 
que i aie fet a grant plente 
de uostre cors ma uolente 
molt uaut or mieus que soit celee 
a ceus dehors nostre assamblee 
que nus fors nous yy ne le sache  
la borgoise ne set que face 
mieus li uient il estre a repos 
qu ele porroit cueillir tel los 
par les uoisins et tel renon 
que n i auroit se honte non 
ia est tornee a autre fueil 
la borgoise et lest son orgueil 
li ualles pres de li se trest 
et cele li fet bel atret 
si se iouent ensamble et font 
tout ce por qoi assamblé sont 
au matin quant li solaus lieue 
dame auberee si se lieue 
si lor atorne au mieus que pot 
char de porc et chapons en rost 
ainsi sont tant que uint la nuit 
que il menerent lor deduit 
assez mengierent et si burent 
ambedui en bon gre recurent 
le seruice dame auberee 
qui molt a cele confortee 
que li solaus a son droit torne 
dame auberee lor atorne 
quanqu ele set que lor fu buen 
quar il i a molt pou du suen 
onques de ueillier ne finerent 
tant que les matines sonerent 
a saint cornille a l abeie 
et quant en ont la cloche oie 
dame auberee si se lieue 
quar li leuers pas ne li grieue 
et uint au lit ou cil gisoient 
qui uolentiers se deduisoient 
 or sus  fet ele  bele fille 
si en irons a saint cornille 
entre moi et toi au moustier 
des or auroies tu mestier 
que te sire a toi s acordast  
li ualles molt s i descordast 
mes il ne l ose contredire 
et la uielle li prist a dire 
 lai moi a mon talent ouurer 
encor porras bien recouurer 
a t amie et a ton deduit  
la uielle chandoiles plus d uit 
prent dont chascune ot une toise 
entre la uielle et la borgoise 
s en sont issues de l ostel 
au moustier uont deuant l autel 
nostre dame et deuant l ymage 
et la uielle qui molt fu sage 
fet la dame couchier a terre 
et li desfent que de sa guerre 
ne li soit a uaillant yy nois 
la uielle ot fetes yy crois 
des chandoiles que ele auoit 
a une lampe du feu uoit 
s es alume de chief en chief 
l une des croiz li mist au chief 
et l autre aus piez la tierce a destre 
et la quarte fu a senestre 
puis uint a li si l asseure 
et dist  soies toute seure 
et garde comment qu il auiegne 
ne te mueues tant que reuiegne 
mes soies ci endementiers 
dame  fet ele  uolentiers 
ainsi la dame se contint 
et la uielle sa uoie tint 
a l ostel au borgois tout droit 
qui por sa fame iriez estoit 
si qu il ne se set conseillier 
et cele qui por esueillier 
uient a l uis si i huche et boute 
et cil qui oreille et escoute 
qui molt uousist tel chose oir 
dont il se peust esioir 
a tant son huis ouurir commande 
et dame auberee demande 
tantost comme ele entra leenz 
 ou est  fet ele  li noienz 
li faillis li mal enseigniez 
dame auberee bien ueigniez  
fet il  qui uous maine a ceste eure  
cele a respondre ne demeure 
ie te dirai ia sanz menconge 
anuit soniai zz pesant songe 
que de la paor m esueillai 
uesti moi et apareillai 
quar du songe fui esbahie 
au moustier uing en l abeie 
tres deuant l autel nostre dame 
ilueques ui gesir ta fame 
toute estendue a oroison 
molt as fete grant mesproison 
si en batras encor ta goule 
d enuoier a tele eure soule 
fame qui si bele forme a 
de la main dieu qui tout forma 
soie ie  fet ele  saingnie 
et beneoite et presingnie 
ueus en tu fere papelarde 
maus feus et male flambe l arde 
qui nule fame ainsi enuoie  
ainsi la uielle le desuoie 
du mal pensser que il souscot 
et se ne fust por le sorcot 
ia n i penssast mes se bien non 
 dame por dieu et por son non  
dist li borgois  dites uous uoir 
lieue sus si porras ueoir  
fet la uielle  se ie te ment  
et cil se lieue isnelement 
n a or talent que plus i gise 
maintenant en uint a l iglise 
que de demeure n i ot point 
et trueue sa fame en tel point 
com la uielle li ot retret 
tout belement uers li se trest 
par la main contremont la drece 
en bas li dist que par irece 
li auoit fet la mesprison 
a tant reuienent en meson 
si se couchierent derechief 
la borgoise couuri son chief 
qui de dormir auoit talent 
molt li fu poi du mautalent 
que se sires auoit eu 
quant il n a le sorplus seu 
li borgois de l autre part cuide 
que sa fame ait la teste uuide 
ou de ueillier ou de plorer 
et que puis ne finast d orer 
deuant l autel tout a seior 
et que plorast et nuit et ior 
au matin quant li solaus hauce 
li borgois se lieue et se chauce 
aler s en ueut droit au moustier 
por ihesu no pere proier 
il saingna son chief et son cors 
dame auberee sailli fors 
si s escria a haute uoiz 
yy sous la ueraie croiz 
 or sui ie trop maleureuse 
sous lasse dolereuse 
yy sous lasse yy sous 
or uendra ceenz li prouos 
prendre cel petitet que i ai 
c est li songes que ie soniai 
dites moi se dieus uous ait  
fet li borgois qui s esbahist 
 por qoi uous menez si grant duel 
par mon chief ie l saurai mon uuel 
par foi sire ie l uous dirai 
que ia ne uous en mentirai 
uns ualles uint ci auant ier 
por recoudre et por afetier 
moi aporta zz suen sorcot 
qu il ot rompu a escot 
ne sai des queues yy ou yy 
ie le pris si m alai esbatre 
atout le sorcot recousant 
zz poi me sentoie pesant 
icel ior par mesauenture 
m en issi atout ma cousture 
quant i ai icel sorcot perdu 
dont il m est trop mal auenu 
si ne sai lasse ou ie fui 
que ferai se ie ne m enfui 
se dieus me doinst ueoir noel 
g i lessai pendant mon deel 
et auoec m aguille au sorcot 
dont ie sui lasse a grant escot 
et li ualles si me demande 
a fere yy sous d amande 
mes du rendre sui esgaree 
or me dites dame auberee 
fustes uous pieca en meson 
oil sire por achoison 
d auoir zz petit de relief 
quar ma fille auoit mal ou chief 
ce fu auant ier or m en mambre 
la dame trouai en sa chambre 
qui ilueques pingnoit son chief 
ilueques ui de chief en chief 
estendue une coute pointe 
ainz de mes ieus ne ui si cointe 
tant i musai iluec de iouste 
que ie m endormi sor la coute 
tant que la dame m esueilla 
qui uolentiers m apareilla 
ce que demandé li auoie 
et ie me mis lues a la uoie 
ainsi en celui ior m auint 
mes ne sai lasse que deuint 
le ne mes que ie souche 
que ie l oubliai souz la couche  
quant li borgois ot les noueles 
molt li furent plesanz et beles 
mes s il i trueue le deel 
n ot mes tel ioie en son ael 
comme il aura se il l i trueue 
tart li est qu il uoie l esprueue 
a son ostel uient tout a tret 
une huche oeure si en trest 
le sorcot qu il i ot mucié 
et quant il i trueue atachié 
le deel et tenir l aguille 
qui li donast trestoute puille 
n eust il pas ioie greignor 
 par dieu  fet il  le mien seignor 
or sai ie bien certainement 
que la uielle de riens ne ment  
ainsi fu hors de mal pensser 
quar onques puis n i uout pensser 
quant il fu du sorcot deliures 
et la uielle ot yy liures 
bien a son loier deserui 
quar tuit troi sont a gre serui 
par cest fablel uous uueil prouer 
que pou puet on fame trouer 
qui de son cors face mesfet 
se par autre fame ne l fet 
teus est en bone droite uoie 
se fame uuet qui le desuoie 
qui seroit nete et pure et fine 
iehans cest fablel ci define 

cist fabliaus nous dist et raconte 
qu il ot iadis desouz le conte 
de blois zz homme qui auoit 
yy filles dont molt desirroit 
qu eles uenissent a honor 
eles amoient par amor 
zz bacheler molt bel et gent 
qui estoit molt de bone gent 
mes il n estoit mie molt riches 
et si n estoit auers ne chiches 
toutes yy lor fet bon samblant 
a chascune auoit couuenant 
que il les prendra a moillier 
toutes yy l orent forment chier 
or uous dirai de lor afere 
l ainsnee ne se pot plus tere 
ainz dist a sa suer qu ele amoit 
zz bacheler qui biaus estoit 
l autre respont   qui est il dont 
c est robines d outre le pont 
lasse  dist ele  mar fui nee 
quant ma suer est ainsi deruee 
qu ele aime celui qui m amoit 
la male passions te loit  
dist la mainsnee   il aime moi  
ainsi furent en grant esfroi 
trestoutes yy por zz seul homme 
estes uous uenu le preudomme 
qui peres est aus damoiseles 
et l ainsnee des yy puceles 
uint a son pere isnelement 
et se li dist cortoisement 
  peres ie me uueil marier 
se uous me uoliiez doner 
celui qui lonc tens m a amee 
trestoute en seroit honoree 
nostre gent et nostre lingnie 
fille se dieus me beneie  
dist li peres   tu as grant tort 
uoire aincois me doinst dieus la mort  
fet cele qu apres li fu nee 
  de celui sui yy tans amee 
de qui ele se uante et prise 
dont serai ie arriere mise  
dist la mainsnee   bien me uant 
que il m aime plus duremant 
qu il ne fet nule de uous yy  
li peres fu toz merueilleus 
quant il les ot desresnier 
forment se prist a coroucier 
dist li pere   ce ne puet estre 
ne iugeroit ne clerc ne prestre 
c un homme eussiez toutes yy 
mes aincoisque passe li mois 
me serai de ce conseilliez  
celes dient   or esploitiez 
quar nous uoudrons par tens sauoir 
la quele le deura auoir  
li preudom ala au moustier 
por messe oir au reperier 
encontra son frere germain 
si l auoit saisi par la main 
a conseil le tret d une part 
  frere  fet il   se dieus me gart 
mes freres es et conseillier 
me dois se ie en ai mestier 
uoire  dist cil   que ce est drois 
frere  fet il   molt granz desrois 
est auenuz en ma meson 
mes filles sont en grant tencon 
eles aiment zz bacheler 
trestoutes yy sanz demorer 
chascune dist qu ele l aura  
dist lor oncles   bien i faudra 
tele qui bien le cuide auoir 
se puis esploitier par sauoir  
li dui ferre s en uont ensamble 
en la meson si com moi samble 
ou les yy puceles estoient 
qui du uallet s entremetoient 
lor oncles les en apela 
  nieces  dist il   or uenez ca 
si me dites uostre errement  
les puceles tout esraument 
sont deuant lor oncle uenues 
ne furent pas tesanz ne mues 
ainz parlerent molt hautement 
l ainsnee tout premierement 
li dist qu ele auoit zz ami 
bel et cortois et molt ioli 
et si le uoudra espouser 
l autre ne se uolt plus celer 
ainz dist   tu mens uoir ie l aurai 
quar aincois de toi l acointai  
la mainsnee ne set que dire 
plaine est de mautalent et d ire 
prent zz baston a ses yy mains 
sa suer en fiert parmi les rains 
qu a la terre la fet cheir 
lor oncles les ua departir 
  nieces  dist il   tenez en pais 
li iugemenz sera ia fais 
la quele le deura auoir 
et si aura de mon auoir 
yy sous de tornois li donrai 
et son ami li liuerrai 
cele qui mieus saura respondre 
a ce que ie uoudrai despondre  
celes dient communement 
  nous l otroions molt bonement 
demandez nous responderons 
uolentiers  ce dist li preudons 
il apela de ses uoisins 
zz des plus mestres escheuins 
por ce que iugaissent a droit 
de ce que chascune diroit 
premerain demanda l ainsnee 
  niece n i a mestier celee 
qui est ainsnez uous ou uoz cons 
oncles par dieu et par ses nons 
mes cons si est en bone foi 
si m ait dieus ainsnez de moi 
il a barbe ie n en ai point 
se ie ai respondu a point 
si iugiez droit et leaute  
li escheuin ont escouté 
ce que la pucele auoit dit 
dont uint l autre sanz contredit 
ses oncles la mist a reson 
  or me dites de uostre con 
s il est de uous ainsnez ma niece 
oncles  dist ele   de grant piece 
sui ie ainsnee que mes cons 
que i ai les denz et granz et lons 
et mes cons n en a encor nus 
or ne me contredie nus 
robin se ie le doi auoir  
or ont les yy dit lor sauoir 
si apela len la mainsnee 
ses oncles l a aresonee 
  niece  fet il   or me direz 
se uoz cons est de uous ainsnez 
ou estes ainsnee de lui 
oncles  dist ele   por nului 
ne lerai que ne le uous die 
qui ueut si le tiengne a folie 
mes cons est plus iones de moi 
si uous dirai reson por qoi 
de la mamele sui seuree 
mes cons a la goule baee 
iones est si ueut aletier 
or m ose ie bien afichier 
que i ai bone reson trouee 
l ame de lui soit honoree 
qui iugera ces moz a droit 
damoisele par bon endroit 
tel reson auez respondu 
uous auez de trestout uaincu  
li escheuin ce li ont dit 
puis li donent sanz contredit 
celui qui lonc tens l a amee 
or uoist querant par la contree 
se li iugemenz est bien fez 
que dieus uous pardoinst uoz mesfez 
se uous i sauez qu amander 
ie le uieng a uous demander 

seignor uolez que ie uous die 
que il auint en normandie 
ce dist cil a cui ie l apris 
c uns damoisiaus de molt haut pris 
se uout ou pais marier 
mes il dist bien et uout iurer 
que ia n auroit fame en sa uie 
s il n en a yy en sa baillie 
 filz   dist li peres  que dis tu 
une m en a si confondu 
que ie ne puis ne ho ne io 
ie deisse uolentiers ho 
s a tant m en peusse passer 
mes une m a fet si lasser 
que ie ne me puis mes aidier 
fils quar prenez une moillier 
si essaiez que ce sera 
tantque cis anz passez sera 
se ne uous sert a uo uoloir 
ie uous en ferai yy auoir 
ou yy ou yy ou yy ou yy 
ou yy ou yy ou yy ou yy 
ou tant com uous onques uoudrez 
ia mar de ce uous douterez 
peres  dist li filz   n est pas bien 
une seule ne feroit rien  
et que uaut ce tant ont parlé 
si parent et tant l ont mené 
qu il li donent une pucele 
qui molt ert auenanz et bele 
la damoisele oi souent 
du bacheler le couuenant 
qui dist que ia fame n auroit 
se yy ou yy n en auoit 
mes ele dist en son reqoi 
qu ainz zz an le fera si qoi 
s ele le tient entre ses braz 
qu ele le fera clamer laz 
quant li ualles espousé l eut 
et sa fame le uous aqueut 
et nuit et ior a dosnoier 
a acoler et a besier 
  sire  dist ele   qu auez uous 
uous soliiez estre si prous 
si aspres et si remuanz 
si uiguereus et si aidanz 
que ne me lessiiez dormir 
et or uous uoi si qoi tenir 
que ie croi bien en moie foi 
que uous amez autre que moi 
ha laz   dist il   dieus n i soit mie 
a foi en ceste ialousie 
molt ai or d amer grant besoing 
et molt uous en est pris grant soing 
c est mon sire se dieus m ait 
que mes ne fetes uo delit 
non uoir  dist il   quar ie me muir 
ie n ai fors les os et le cuir 
por amor dieu lessiez me ester 
uolez uous hui mes rioter 
a mal chief uiengne tel riote 
ci a  dist ele  bele note 
or me dites que feissiez 
se yy fames eussiez 
se l une eust de uous son buen 
l autre uousist auoir le suen 
si i eust molt grant estor 
chascune uousist a son tor 
auoir sa ioie et son solaz 
et uous estes por moi si laz 
que ne poez les rains mouoir 
or puis ie bien aperceuoir 
que uous fussiez molt empiriez 
se yy fames eussiez  
ainsi furent une seson 
li pere au uallet fu preudon 
zz ior en uint parler a lui 
  filz  dist il   il uous couient hui 
espouser fame de par dieu 
et demain l autre or querez lieu 
ou uous puissiez uoz noces fere 
i ai molt bien porquis uostre afere 
une en auez ie en ai yy 
il uous en couient auoir yy 
yy  dist il   deable i soient 
c hommes n es assouuiroient  
ainsi demora longuement 
tantqu il auint ne sai comment 
et par ne sai quele auenture 
c on prist zz leu en la pasture 
dedenz la uile ou cil manoit 
qui grant domage lor fesoit 
li uns le iuge a escorcier 
li autres le iuge a noier 
et li tiers a ardoir en cendre 
et li quars si le iuge a pendre 
tant que cil uint a daerrains 
qui tant par ert maigres et tains 
li mariez dont dit uous ai 
qui tant seut auoir le cuer gai 
il parla et lor dist ainsi 
donez li fame ie uous pri 
s ert ausi com ie sui honis 
et en si male prison mis 
dont iames n ert liez en sa uie 
ainsi li toudrez uous la uie  
quant cil l oent chascuns s en rist 
ez uous sa fame qui lor dist 
  seignor tenez uous en a lui 
que nus n est mieus honis de lui  
