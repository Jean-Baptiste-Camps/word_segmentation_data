oez seignurs pur deu uus pri 
cument li munz ert peri 
a la glorie dunt il chai 
par iesu crist reuerti 
quant adam par sun peche 
de parais esteit ieté 
deus en ot grant pite 
de ceo qu il ert issi dampné 
pur restorer la nature 
que fete fud a sa figure 
char recut e nette e pure 
cum nus trouum en escripture 
ki fud pur nus en cruiz penee 
e a mort a tort liueree 
par cele gent desmesuree 
a qui la lei fud ainz dunee 
ioseph qui fu d arimathie 
mult l ad bel acuillie 
e en sepulcre enseuelie 
dunt deu leiue de mort en uie 
li diables qui tant ert fort 
destruit est par ceste mort 
kar ceo qu il ot cunquis a tort 
tut ad perdu sanz nul resort 
seignurs issi cum uus oez 
fud le dammage restorez 
que adam cunquist a siz lignez 
par la prise del frut uiez 
pur ceo uus uoil ioe ueir cunter 
qui de mort se uolt salueer 
le chemin cuueient aler 
que deu ala u periller 
cum li seint apostre firent 
ki dampnedeu en char seruirent 
ahans dolurs pur lui suffrirent 
e tut le mund pur lui guerpirent 
e les autres seinz plusurs 
cum martyrs e confessurs 
seinz hermites bons pasturs 
ki deu seruirent a grant dolurs 
e de puceles ke purrum dire 
certes ne puet nul quer suffire 
lur grant trauail lur grant martire 
ne lur turmenz pur rien descrire 
le quer destreignent de folie 
la char tendre de uillainie 
ne sai cument par quel ueisdie 
n es ad nature en seignurie 
nature nun oez pur quei 
kar de nature est la lei 
hair mesaise feim e sei 
la char nurrir en grant requei 
certes le funt tut autrement 
kar feim e sei communement 
ahan dolur trauail turment 
pur deu sustenent suffraument 
par mesaise lur cors chastient 
par chastete a deu se alient 
pur humblesse tuit acumplient 
les cumanz deu u eles se fient 
pur lur trauailz melz descrire 
de une uus uoil cunter e dire 
par quel trauail par quel martyre 
del ceil cunquist le grant empire 
u ele tuz iurs regnera 
od sun espus que tant ama 
ceo est iesu qui saluera 
les bons e les malueis dampnera 
modewenne fud numee 
de ses parenz quant esteit nee 
de quel lignage fud engendré 
uus dirum si uus agree 
en icel tens ancienur 
uns reis esteit de grant ualur 
en yrlande out grant honur 
kar de cunnouth esteit seignur 
ceo ke auum apris 
al language de cest pais 
maheu ot nun ceo m est auis 
si out des sons grant los e pris 
tost quant fud de ferm eage 
par cunseil de sun barnage 
muiller prist de grant parage 
que mult esteit preuz e sage 
fille esteit d un roi poant 
qui mult ert pruz e uaillant 
dalbranahit le uunt numant 
e le petit e li grant 
de duuelin ad la seignurie 
que tant est forte e garnie 
la tere tute que ad en baillie 
par grant saueir gouerne e guie 
de li n plus mais que dire 
nus trarrum a la matire 
qu enpris auum a descrire 
que mis curage trait e tire 
cist rei maheu dunt ai cunté 
fille out de grant bunte 
gent out le cors e acesmé 
e de ducur enluminé 
deu qui en main nature 
la furma par tel mesure 
qu en sun semblant n en sa porture 
nen ad teche de desmesure 
la belte fait a preiser 
ceo m est auis e a loer 
que l esperit ne set blescer 
ne en orguil le queor leuer 
mais icele que n at ualur 
pur ueir est uaine kar plusur 
cheent tost en grant errur 
pur la bealte de la culur 
ceste dame n est pas cheue 
pur bealte que eit eue 
kar tant tost cum est issue 
de iuuente en melz se mue 
kar par uou a deu se alie 
par un esuesque de seinte uie 
pur eschiure la folie 
que les malueis destreint e lie 
si uus dirrai bien cument 
ad tut guerpi cest mund present 
cunfort d ami e de parent 
pur deu seruir deuotement 
cist euesque dunt faz memoire 
cum nus cuntent li estoire 
par l enuei de l apostoire 
celestin qui set en gloire 
as yrreis uint pur precher 
le nun iesu e salueer 
les mescreanz d encumbrer 
ceo fu patriz que deus out chier 
tant par la tere est xxx 
qu il al pais est entré 
que li reis ad en poeste 
maheu li pruz e le sené 
modewenne la deu amie 
ki ert de grace replenie 
mult ferement s en est esioie 
de la nuuele que ad oie 
pus sanz nule demuree 
a l ainz que pot s en est alee 
a seinz patriz qui ad preché 
la lei iesu que li agree 
en sun sermun lur ad mustré 
cument li mund ke fu dampné 
par le frut que fu ueé 
par iesu crist est restoré 
  seignurs  fait il   ne quer mentir 
ki al ceil uolt reuertir 
trauail e peine estoet suffrir 
chastete amer le mund hair  
modewenne qui l ot parler 
mult se prent a purpenser 
cument se puisse eslocher 
del mund que ueit issi changer 
cume branche que est flurie 
que tost apres deueint flestrie 
si est de hait de ceste uie 
folie fait ke trop s en fie 
quant asez se est purpensee 
desque l euesque s en est alee 
e dit que a deu se est uoee 
pur ceo requert que seit uelee 
li euesque qui est garni 
del seint esperit si respundi 
  iesu crist par sa merci 
pur ki li mund as tuit guerpi 
te doint fille sa beneisun 
e ieo par grant deuociun 
abith de la religiun 
uus doins en seintisme nun  
quant li euesque l ad sacree 
une pucele li ad liueree 
sa cusine par nun athee 
que a deu se ert uoee 
pus les puceles cumanda 
a un seint hume qu il mult ama 
qui en deu les cunferma 
e lettrure lur enseigna 
modewenne la deu ancele 
que tant par est e bone e bele 
en cele lei que tient nouelle 
par grant sauer son cors chaele 
par feim par sei sa char chastie 
ne uolt que seit enorguillie 
pur quei perde la manantie 
que deu premet en l autre uie 
sun grant trauail sun gref martire 
ne poet nus hom pur ren descrire 
des oilz plure de quer suspire 
par ieune fait sa char defire 
tant aime deu e sun seruise 
de qui amur ele est esprise 
que la ne la feintise 
de ciest secle ren ne prise 
ciel ad sun queor fermé 
pur ceo ad pur deu tuit lessé 
la glorie ueine del mund dampné 
ki ceus deceit dunt est amé 
ses parenz fait cunuertir 
e lur errur a relinquir 
la lei iesu lur fait tenir 
qui uint le mund de mort garir 
la lumere que est esprise 
sulum la lei de seinte eglise 
ne deit en nule guise 
en cuuerture ne en ubli mise 
ne poet estre bien celee 
la cite que est fermé 
sur muntaine halt leuee 
que ele ne seit mult esgardee 
ne poet la dame ses bens celer 
quant dampnedeu les uolt mustrer 
sa fame fait par tuit aler 
par tels uertuz cum uoil cunter 
ceste dame dunt ai cunté 
un enfant de grant bunte 
acuilli ad en amiste 
e fait nurrir par grant cherte 
cum par l escrit l auum apris 
luger ot nun ceo me est auis 
quant ot passé u cink anz u sis 
a lettres l ad la dame mis 
a un iur auint issi 
ne sai cument par deu ceo qui 
modewenne le suen nurri 
apele a sei e dit   ami 
beal fiz  fait ele   ca entendez 
en la pasture uus en irez 
e ceste uache garderez 
od sun ueel ke ci ueez  
l enfant respunt ke bonement 
frad le suen cumandement 
pus sanz nul arestement 
s en est alé iousement 
ueez cument lui eschei 
de la forest un leu issi 
qui sunt ueel lui ad raui 
l enfant le ueit si s en fui 
n en ad pur ueir talent de rire 
des oilz plure del queor suspire 
sas dras derunt ses cheueus tire 
ne set que feire ne que dire 
a sa dame ueint plurant 
sum dammage mult pleignant 
quant ele le ueit uenir plurant 
  que as tu  fait ele   li meien enfant 
le ueel  feit il   auum perdu 
cument bel filz que est deuenu 
un chien le uus ad tolu 
a force pris e abatu 
filz  fait ele   tu prenderas 
le mein bastun si t en irras 
la u la beste hui lessas 
que ca uenge lui dirras  
luger s en uait ignelement 
qu il ueit u il l atent 
del bastun le feirt suuent 
si lui dit irreement 
  par mei ma dame uus comande 
que a li uengez e ben uus mande 
que mar ueis la uiande 
ke tu preis en ceste lande  
quant la uoiz ad entendue 
oez merueille de beste mue 
a la dame est tost uenue 
e as piez li est cheue 
en sa manere merci li crie 
la dame l entent si l chastie 
  culuert  fait ele   pur ta folie 
tei cuuent changer ta uie 
des ore tu ne tun lignage 
pur tun maisfait e tun utrage 
iames ne fras dammage 
de nule beste se n est saluage 
tu la uache garderas 
le qui ueel deuoré as 
encuntre nature le ameras 
e cum ta mere siweras 
e tu serras de lui amé 
cum fud li ueel que as mangé 
bien as oi que t est chargé 
ua t an atant tu as cumge  
le leu s en uait ignelement 
quant out oi sun iugement 
sulum le suen deuisement 
fait a sun cumandement 
le leu repeire a la pasture 
de la uache enprent la cure 
tut ad changé sa nature 
oez seignurs quel auenture 
or est cum filz e cum pastur 
ki ainz fud lere e tolur 
u einz ot ire e haur 
encuntre ad ore amur 
grant est auenu 
ceo m est auis de cest leu 
quant ceus qui de li sunt eissu 
ne sunt duté ne point cremu 
tuz sunt damaches e priuez 
nul n est par els damagez 
el frunt deuant sunt estelez 
cum si deu les eust merchez 
leu estrange ne poet durer 
pres d iluec ne cunuerser 
si nul i ueint pur robber 
trestuz uunt a l encuntrer 
la merueille e la auenture 
desqu a hui uncore dure 
ki li leu la pasture 
e les auers en lur cure 
la nouele quant est suwe 
par le pais e espandue 
a la lei deu est cunuertue 
la gent que ainz ert mescrue 
la gent paene que ert malueise 
par diable dunt ert esprise 
que enemi sunt a deu seruise 
e a la fei de seinte eglise 
dampnedeu unt tuit loé 
que de mort les ad salué 
par sa merci e sa bunte 
de ceste dame dunt ai parlé 
a li repairent halte gent 
reis e cuntes mult suuent 
qui de lur or e lur argent 
souentes feiz li funt present 
mais la dame sulum l escrit 
a son eos reciut petit 
en deu ad mis sun delit 
pur qui li mund ad en despit 
eglises fait par tuit leuer 
par le pais e dedier 
nobles puceles i fait ueler 
qui a deu se uunt duner 
seignurs aiez en remembrance 
ceste dame kar sanz dutance 
auer poez mult grant fiance 
ad auer par li mult tost legance 
de uos mals e de uos pechez 
quant nus serum trestut iugez 
sulum nos mals e nos buntez 
ki fait auum en tuit nos eez 
que deus i seit plus honuré 
s il uus uent seignurs a gre 
plus uus dirrai de la bunte 
de modewenne dunt ai parlé 
kar daui dit enz al sauter 
cum nus l auum oi cunter 
ke deit bien deu loer 
en ses seinz e honurer 
ens el pais u sa meisun 
aueit la dame dunt nus parlum 
recetté sunt deu fel larun 
que guastent tute la regiun 
a une nuit tant errerent 
ke al muster aprismerent 
dous uaches que i trouerent 
par larecin en amenerent 
tant lungement les unt chacees 
que a une ewe les unt menees 
mes tant chaudes les unt trouees 
cume s il fuissent eschaufees 
entrer n i poent pur murrir 
ne la chalur sustenir 
ne il n oserent reuertir 
pur tuit l auer d ici qu en tyr 
or uunt arere ore uunt auant 
les ewes uunt par tuit cerchant 
mais cum plus les uunt tastant 
e plus chaudes les uunt trouant 
ore ne seuent que poent faire 
quel part turner ne quel part traire 
tant la trouent de mal aire 
que nul ne siet quel cunseil creire 
la ne poent demurrer 
ne areire n osent returner 
altre ueie uunt chercher 
par unt il puissent eschaper 
trestute nuit unt si erré 
e les deserz enuiruné 
eschaper quident pur uerite 
od l aueir qu il unt emblé 
mais quant li iurs esteit uenu 
bien se sunt aparceu 
par le muster qu il unt ueu 
qu il sunt pris e cunfundu 
ore ueient bien ki lur peche 
les ad mort e encumbré 
si dampnedeu pur sa bunte 
de lur maisfait ne prent pite 
ore se pernent a cunsiller 
quant il ueient le grant mester 
a la dame uuldrunt aler 
de lur maisfait merci crier 
a l entreie de l abbeie 
repentant sunt de lur folie 
pur deu requerent que les guie 
a modewenne la deu amie 
quant a la dame sunt uenuz 
deuant se piez li sunt cheuz 
cuntent lui les granz uertuz 
k il unt la nuit en els sentuz 
funt s il   dame merci aiez 
de ces chaitifs que ci ueez 
ke nus par uus seum saluez 
al iur u serrum tuit iugiez 
merci aiez pur deu amur 
mes fiz  fait ele   n aez pour 
iesu en croiz a grant dolur 
suffri la mort pur pecheur 
ore uus gardez de mesprisun 
si receuez confessiun 
si auerez pur ueir pardun 
de uos pechez e garisun  
il respunent que bonement 
sulum le suen deuisement 
frunt le suen cumandement 
atant de tere sus les prent 
quant de tere les ad leué 
e en deu cunforté 
cunge lur dune si s ad seigné 
tant s en sunt alee 
quant la nouele est puplee 
tute la gent de la cuntre 
la uertu deu en unt loee 
e modewenne la honuree 
par cest los que ad cunquis 
cent cinquante del pais 
gentiz puceles de mult grant pris 
de nuneine le abith unt pris 
ne s est pur ceo enorguillie 
modewenne la deu amie 
mais tant de plus sun cors chastie 
par feim par sei par dure uie 
cest miracle cunté auum 
cum enz el liure le trouum 
ore est mester ke l entendum 
e la dame de queor preum 
que ele nus seit tuz iurs aidere 
uers dampnedeu par sa preere 
que nus ne perdum la lumere 
que perdu unt la gent pechere 
ki par orguil e par enuie 
par malueiste par lecherie 
ke il firent en ceste uie 
de ceil perdrunt la manantie 
modewende s est purpensee 
ke de grace ert alumé 
ke pur la gent dunt est preisee 
partir uuldra de la cuntree 
les granz honurs ne poet suffrir 
que li fait ainz uuolt fuir 
pur sun seignur de melz seruir 
de munt focard s en uolt partir 
issi fud le liu numee 
ou la dame ad cunuersé 
ronan sun frere ad apelé 
si li ad suen quer mustré 
icist ronan pur deu amur 
e par essample de sa sorur 
guerpi ad le grant honur 
d un realme dunt ert seignur 
pus li fist deu grant gwerdun 
kar par sa grant religiun 
de halt euesque lui fist le dun 
par commune electiun 
  frerre  fait ele   uus cuuent aler 
les deserz par tuit cercher 
si uus puissez nul liu trouer 
u abbeie puissum fermer 
u nus puissum deu seruir 
plus a talent e a pleisir 
kar nus ne poum ci garir 
pur la gent que uei uenir  
cil est alé mult bonement 
sulum le suen deuisement 
cerché ad tant lungement 
ke liu troue mult a talent 
funtaine clere e serie 
bois pasture e praerie 
la place troue bien garni 
de quanque afeirt a abbeie 
quant d iluec est repairé 
a la dame ad tuit mustré 
del duz liu qu il ad troué 
e ele en ad mult deu loé 
les dames ad fait auner 
al chapitre e asembler 
kar iluec lur uolt mustrer 
la achaisun de sun aler 
  anceles deu e amies 
beisez uers mei uos oies 
ki pur deu auez guerpies 
de cest mund les mananties 
preium deu a une cort 
qui cels salua par sa mort 
qui diable cunquist a tort 
que nus doint de ceil cunfort 
requerez deu ki a sun pleisir 
par la grace del seint espir 
icele de nus nus doinst choisir 
ke sache e puisse cest liu tenir 
kar mei estot aler aillurs 
ne uus deit peser sorurs 
n en deuez auer tristurs 
si ieo m en uois pur uos honurs 
mei estot pur ueir aler 
ne purraie pur ren laisser 
pur ceo uus coueint purueer 
que digne fust a cel mester  
quant sa reisun unt oie 
n i ad cele que s en rie 
la dame l entent e les chastie 
fait ele   filles ne uus mie 
descunsillés ne uus larrai 
si io uois io reuendrai 
a tele uus cumanderai 
u ieo tres bien m afierai  
atant se met premerement 
en oreisun od le cuuent 
tant prient deu deuotement 
que la dame bien entent 
par l esperit de prophecie 
dunt ert esprise e garnie 
que sa preere esteit oie 
atant se liue e deu mercie 
l abesse s en est liuee 
de l oreisun quant l ot finie 
une de sors ad apelé 
que orbilla esteit numee 
iceste fud de halt parage 
de bonez genz de grant lignage 
tutes celes de sun eage 
passot de sen car mult est sage 
l abesse li dist atant 
  fille  fait ele   uenez auant 
de part deu le tuitpoant 
icest mester uus cumant  
quant la parole ad entendue 
a piez lui est mult tost cheue 
la char li tremble le cors tresue 
de dreit anguisse la culur mue 
  dame  fait ele   merci aiez 
pur deu amur e sez buntez 
de cest mester ne me chargez 
ne sui digne bien le sauez 
par ma bealte e mun eage 
aueint puet grant damage 
par la foreine gent saluage 
tost pureit changer mun curage 
par la bealte de ma culur 
chair purraie en grant errur 
pur ceo uus pri pur deu amur 
ke ne me chargez de cest honur 
bele fille ne dutez pas 
ia pur cest fait mal n aueras 
la uertu deu en tei uerras 
par la culur ke changeras  
ueez cument li fait changer 
la culur de cel uis cler 
cume l auum oi cunter 
ele li uait al uis suffler 
puis la ceint de sa ceinture 
oez seignurs quel auenture 
encuntre raisun de sa nature 
uis li change e cheuelure 
li uis li chet la culur mue 
la bealte li est chaue 
la face clere li est fruncue 
la teste bloie est chanue 
  orbilla ma bele amie 
desoremes ne dutez mie 
que pur belte seez rauie 
or uus cumand cest abeie 
orbilla fus ainz numee 
quant en bapteisme fus leuee 
des ore serras appelee 
seruilla la benuree 
si pur quei uolez oir 
ben uus dirrai tuit sanz mentir 
kar ore tei estut seruir 
a trestutes pur deu plaisir 
e les dames ke ci ueez 
en bien en pais les garderez 
sur tute rien les seruirez 
sanz orguil que i aez 
ne deuez quere seignurie 
en tun mester ne en baillie 
kar en umblesce que plus se plie 
plus serra la deu amie 
ceo uus dient li euuangire 
que ne uus oez chanter e lire 
ainz l auez oi descrire 
pur ceo n estot de ceo plus dire  
quant l abesse ot finee 
sa paroles e terminez 
les dames tutes sunt leuee 
ke laenz erent aunez 
loent deu comunement 
en alte uoiz deuotement 
e orbilla numeement 
que issi changé se sent 
ne se uolt mes escuser 
seruilla de cest mester 
le liu enprent e le muster 
od les dames a guuerner 
quant cest oure est acumpli 
si cum io uus cunt ici 
al liu que deu li out chousi 
modewenne s en departi 
tutes les dames ad seignees 
e as meins deus cumandees 
quarante sunt od lui alees 
de plus sages de plus senees 
de cest miracle ne uoil plus dire 
ne mie pur ceo que la matire 
se defaille ainz uoil descrire 
un autre grant u mis queor tire 
munt focard quant fud partie 
modewenne la deu amie 
en la galdine degarnie 
fait un abeie 
cellesdiue la fait numer 
cum oi l auum cunter 
que fait funder 
suz le pie d un alt rocher 
la s est la dame abrié 
od ses cumpaignes e herbergé 
que i ad menee 
ne uus poet estre acuntee 
kar la place troue nuwe 
n i truue rien dunt seit pue 
fors la racine e herbe crue 
dunt sa char ad sustenue 
pur le piment e le clare 
e autre beiure especé 
dunt ot iadis a grant pleinte 
la funtaine acuilt a gre 
tant par meine estreite uie 
que li diable en ad enuie 
or oez par quel uesdie 
uenger se uolt s il ad baillé 
quant par ne se pot uenger 
sa grant dolur li aduerser 
espris ad un fel porcher 
al rei macho pur li greuer 
en tant ad son queor espris 
li diable dunt est suspris 
qu en quanque il set ad poer mis 
de oster la de cel pais 
li fel culuert ne poet suffrir 
ke nule de dames puisse issir 
en la forest pur rien cuillir 
dunt ele se puisse sustenir 
la forest lur ad uee 
nule n i poet auer entree 
si nule i est mes truuee 
bien lur dist qui iert gabbee 
quant la nouele ad oie 
modewenne deu deprie 
qu il abate la felunie 
de cel culuert qui s cuntralie 
deprie deu pur ses buntez 
ki li felun desmesurez 
pardunt ait de ces pecheez 
ke a la fin ne seit dampnez 
quant faite ad sa oreisun 
ne demure si petit nun 
que li porcher dunt nus parlum 
laisse tute sa meprisun 
de sun mesfait mult se repent 
kar bien ueit e entent 
ke deu prendera gref uengement 
si pite de li n en prent 
tost s en uait a l abbeie 
a l abbesse merci crie 
ke sa alme ne seit perie 
pur sun peche e sa folie 
la dame le prent a cunsiller 
si li dist   mun bel fiz cher 
pur dampnedeu uus uoil prier 
gardez uus bien de meserrer 
si de ren mespris auez 
de l adresser ne uus targez 
kar a la mort tuit truuerez 
e bien e mal que fait auez 
ceste uie n ad duree 
plus que stupes enbrasee 
dunt la flambee e la fumee 
en une eure est trespaseie 
si uait la roe de ceste uie 
ne larrai que ne l uus die 
quant est halt aual se plie 
par la mort que nul oblie 
rei ne cunte ne barun 
ne poet auer de mort pardun 
murrir l estot uoil il u nun 
cheualer clerc e garcun 
alisandre le cunquerant 
ne li autre rei poant 
pur ren qu il usent en lur uiuant 
de mort ne lur poet auer garant 
sanz repeir s en sunt alee 
de quanque il orent conquesté 
oueoc els n unt ren porté 
fors lur bien e lur peche 
ore lur est lur bien meri 
e lur peche tuit autreci 
pur ceo beu fiz pur deu uus pri 
amendum nos mals ici 
si mort nus poet susprendre en mal 
turnez sumus pur ueir aual 
u li traitre criminal 
sires est e seneschal 
ceo est enfern u li pecheur 
trauail sustenent e dolur 
e sanz repos sunt en ardur 
en oscurte e en puur  
quant cest sarmum est terminez 
cist porcher est repairez 
a la forest ious e lez 
renddant a deu merciz e grez 
mais lui achet une auenture 
dunt se dolt a desmesure 
kar des auers k il out en cure 
rien n i troua en sa pasture 
il uait le bois par tuit cerchant 
e ses auers par tuit querant 
mais quant n es truue de mentenant 
a l abbesse uait plurant 
tantost cum est a lui uenu 
deuant les piez li est chau 
  merci  fait il   pur iesu 
kar mais aueirs ai tuit perdu 
mort su ma dame e decunfit 
le men seignur sanz nul respit 
me ocira  la dame dit 
  ore escutez un sul petit 
les auers que gardé as 
seez tu beu fiz u le lessas 
oil  fait il   mes trestut las 
sui de quere mes n i sunt pas 
alez dreit la ne dutez mie 
uos les trouerez sanz boisdie  
le uilein ot que ele est garnie 
de la grace de prophecie 
tost s en uait si ad truué 
unkes ainz ne fud plus lee 
de ioe ad un porc tué 
e par pieces detrenché 
areire uait ignelement 
a l abbesse od sun present 
requert la dame deuotement 
ke ele en prenge a sun talent 
partie face enueer 
as autres dames a lur manger 
  beau fiz  fait ele   mun ami cheer 
nus ne deuum de char taster 
car peissun auum laissé 
pur dampnedeu seruir a gre  
le uilein le ot si est desué 
ceo qu il ad sun porc tué 
modewenne que tant est sage 
bien entent le suen curage 
qu il est dolent pur sun damage 
si lui dist en sun langage 
  fiz  fait ele   ne uus dotez 
uostre porc recuuerét 
e guerdun de deu auerez 
u est la char ke la portez  
quant la char li fud portee 
pusque ele ad un poi uree 
la destre ad en halt leuee 
e al nun deu seignee 
la char aune si se reassemble 
al uilein merueille semble 
de pour la char li tremble 
le porc releue de meintenant 
le uilein trestut ueant 
del miracle que est grant 
mult se uait esmerueillant 
  beu fiz  fait ele   tu t en irras 
od tun porc ke ci portas  
e il respunt   dunc seie ieo las 
se si m en part ceo serreit gas 
ainz uus uoil pur deu preer 
qui par uus me uolt saluer 
quant uus ne plait de porc manger 
que uus uoillez otrier 
que io puisse en cest boschage 
quere beste que seit saluage 
par tant serreit le men curage 
trestuz les dis de mun eage 
en dampnedeu recunfortez  
ele respunt   dunc en alez 
e ceo que primes trouerez 
sanz demure nus aportez  
il s en uait ioius e le 
oez merueille e uerite 
un cers de gresce ad troué 
par les perches atachés 
en l espeise de un buissun 
e il i curt tuit de randun 
u de cute u de bastun 
a tere abat la ueneisun 
sanz limer e sanz brachet 
sanz arc sanz seete sanz berselet 
desuz l espeise en un planet 
la ueneisun a tere met 
de la preie deu mercie 
sanz plus qu il seit de uenerie 
ne sai cument par quel ueisdie 
le cerf ad trait a l abbeie 
la ueneisun ad presentee 
a l abbesse quant l ad trouee 
unc ceo quit ne fist furchee 
ne la hanche ne fud leuee 
la dame acuilt le suen present 
e cil merciz e grez li rend 
puis se abeisse e cunge prent 
si s en uait iousement 
la uertu deu n e pas celee 
car le porcher l a nunciee 
dunt la dame fud mult preisee 
cest miracle uoil finer 
ne uoil plus dire ne cunter 
un autre grant uoil cumencer 
si uus pleist a escuter 
cunter uus uoil un auenture 
cum le trois en escripture 
chascum i mette pleine cure 
de l escuter si mesure 
la dame est tant an pris crue 
par sa bunte quant fud sue 
sa fame est par tant crue 
que a seint patriz en est uenue 
il en est ioius e lee 
del bien qu il ot ad deu loé 
uint chapeleins ad apelé 
si lur ad dit en segre 
  seignurs fideil e mes amis 
ne l puis nier mult ai mespris 
quant unkes ainz ren n enquis 
de modewenne que ad tel pris 
que fille fud le rei poant 
maheu le pruz e le uaillant 
or uus pri e cumant 
ke a li algez de meintenant 
a cellesdiue uus en irrez 
e sa uie tute enquerrez  
sa destre leue si ad seignez 
e il se sunt atant alez 
par lur iurnees tant sunt alé 
que as guastines sunt entré 
u robbeurs unt encontré 
qui mort les unt a grant peche 
tant par sunt de fel curage 
li traitre larun saluage 
n es esparnient pur nul prestaege 
mort les unt enz al boschase 
quant cel oure unt acheué 
li larun desmesuré 
lur espuille unt aporté 
e les cors al cham laissé 
modewenne la deu amie 
qui de grace ert replenie 
quant la nouele ad oie 
poez sauer mult est marie 
quant de oure fud acertee 
que esteit issi cheuee 
un petit s est purpensee 
e puis a tere s est ietee 
e prie deu par sa merci 
qui a busoig unc ne failli 
a nul qui l eust a gre serui 
qu il ne la mette en ubli 
que li doint force e poer 
ke ele puisse sanz encumbrer 
a l abbeie les cors porter 
de martyrs pur enterrer 
que ele ne seit desturbee 
par cele gent desmesuree 
mais ainzque ele eit bien acheuee 
sa oreisun u terminee 
un angle del ciel a lui decent 
de qui lumere le liu resplent 
  ne te tamez  fais il   nient 
amie al rei omnipotent 
modewenne ne dutez mie 
ta preere est bien oie 
kar reisun est quant amie 
al rei del ciel qui tuz nus guie 
kar alez dunc ne uus targez 
al champ u sunt les cors lessez 
a l abbeie les aportez 
od grant honur les enterrez 
de nule rien n eez pour 
kar celui pur qui amur 
as guerpi le uein errur 
del mund malueis te frad honur  
de la nouele se esioist 
graces en rend a iesu crist 
puis sanz respit que i preist 
la dames tutes auner fist 
  filles  fait ele   que ferum 
de martyrs qui li larun 
oscitrent l autrer par traisun 
alum les quere nus uus prium 
kar peche ert e grant utrage 
si nul chien u leu saluage 
les adesast cel boschage 
u sunt ocis de grant damage 
duce dame aiez pite 
pur dampnedeu de maieste  
funt les dames   ne seit pensé 
icest oure qu auez mustré 
si nus issum de l abbeie 
nus cremum la felunie 
de ceste gent ne dutez mie  
fait la dame   kar aie 
nus est pur ueir de ciel pleuie  
atant s en uunt sanz cuntredit 
n i pernent terme ne respit 
mais ne demure que un petit 
que ne se tiengent a descunfit 
li larun par lur espie 
la nouele unt bien oie 
ke modewenne la deu amie 
issue esteit de l abbeie 
la nouele bien lur agree 
quant ele lur fud nuncie 
la uertu deu unt iuree 
ke ele i serrat encuntree 
atant s en sunt tuit armez 
de lur aguait desenbuchez 
les dames les unt auisez 
pour unt grant seur seez 
  dame  funt eles   cument serra 
de ces laruns ueez les la  
la dame lur dist   uus uerrez ia 
grant merueille quant uendera  
li lere ourent un auoié 
que glouenant fud apelé 
cil ad les fous tuit cunté 
si ad cinquante sis truué 
puis le dames recunta 
e autretant i truua 
de ioie qu il ad si escria 
  seignurs  fait il   entendez ca 
chescun de nus poit choisir 
de celes dames a pleisir 
mes io me uoil pur ueir tenir 
a modewenne que uei uenir  
puis les uait mult hastant 
e les fous uunt siwant 
chascun la suwe uait eslisant 
aueir en quident lur talent 
quant ele les ueit si esprimer 
ele uait tost e l encuntrer 
sa destre cumence a leuer 
e la croiz entre els fermer 
mais par la force e la uertu 
de cel signacle qu il unt ueu 
ne sai cument est auenu 
a tere sunt trestuz chau 
n i ad un sul de cele gent 
ki ne dorme fermement 
e les dames tuit ensement 
sulum l estorie que pas ne ment 
treis iurs enters unt dormi 
e treis nuit tuit autresi 
unc nul sa place ne guerpi 
des il uint al samadi 
la u la dame giseit 
enz en la place e dormeit 
un auisiun i ueit 
que pas celee estre ne deit 
un angle i ueit o grant lumere 
a li descendre en la forere 
si li dist   amie chere 
ne uus dutez kar cist pechere 
par uus serrunt amendez 
e li plusurs par uus saluez 
od mei uus uenez 
e gluuenant en menez  
andui sunt raui atant 
modewenne e gluuenant 
li angle qui s uait cunduant 
les peines d enfern lur uait mustrant 
la grant peine e la grant dolur 
que sustenent li pecheur 
que fin n auerunt a nul iur 
pur lur folie e lur errur 
e altres peines lur sunt mustrees 
ne poent acuntees 
nun pur ueir ne nis cuntees 
que sunt a perduz aprestees 
puis a ceils les ad mené 
tute la ioie lur ad mustree 
gluuenant ad regardé 
si ueit un sege de grant clarte 
  dame  fait il   enquerrez 
cel seege la que uus ueez 
a qui os seit aprestez 
qui par est de grant clartez  
sa priere la dame otrie 
e dist a l angle   ne peit mie 
cel siege la nus reflambie 
qui l auera  fais il   amie 
uns euesque keim ad nun 
suwe est la mansiun 
iesu lui ad doné le dun 
pur sa grant religiun 
ici serrunt li deu ami 
quant del cors serrunt parti 
la lur serra bien merci 
quanque qu il auerunt pur deu guerpi 
mais en enfern en la puur 
la serrunt li pecheur 
li lechere li robeur 
qui unc uers deu n orent amur  
puis les sumunt del repairer 
kar n i poent plus targer 
s il del partir funt danger 
ne uus deuez esmeruiller 
mais puis sanz demuree 
la dame se sent esueillee 
en estant s en est drescee 
de la tere u ert cuchee 
  seignurs  fait ele   or uus leuez 
ka le ters dit est ia passez 
que uus ici dormi auez  
treis feiz lur dit   leuez leuez  
atant se sunt tuit esueillé 
del lung sumeil u unt esté 
chascun ad aultre regardé 
cum gent que sunt de sens changé 
quant se purpense gluuenant 
de ceo que uit en sun dormant 
a la dame de maintenant 
alé s en est tuit en plurant 
quant a la dame est uenu 
as piez li est tanttost chau 
  dame  fait il   pur iesu 
aiez merci de cest perdu 
merci uus cri merci aiez 
de cest cheitis que uus ueez 
que mis ne seie pur mes pechez 
en pui d enfern od les dampnez  
la dame atant lui respundi 
  n aez pour le men ami 
kar iesu crist la mort suffri 
pur tele gent si cum io qui 
par l ewangire poez sauer 
que iesu uint pur apeler 
les pecheurs e pur saluer 
pur ceo ne deis deseperer  
entre les aultres ot un meschin 
preuz e beaus de mult grant lin 
si nuns esteit numé afin 
si esteit germein cusin 
a gluuenant li robbeur 
mais quant cil uit le grant dolur 
que cil mena e la tristur 
pitez en ad e grant tendrur 
puis s en leue ignelement 
deuant la dame sun cors estent 
des oilz plure pitusement 
e dit   dame uers mei entent 
glouenant que ieo uei ci 
par uus s emende si cum io crei 
e io des ore seruise e fei 
pramet a deu andreit de mei 
de lui ne puis pur rien partir 
mis uncles est ne l uoil guerpir 
deu uoldrai od lui seruir 
e la fei par tuit tenir 
ne guerpirai la cumpainnie 
de gluuenant ia en ma uie  
la dame s en est mult esioie 
e dampnedeu de queor mercie 
puis fait les cors tuz asembler 
de martyrs e auner 
a l abbeie les fait porter 
pur enseuelir e enterrir 
ces dous laruns dunt ai cunté 
od la dame s en sunt alé 
pus sunt en pris tant halt munté 
que seinz euesques sunt sacré 
li autre laruns s en sunt alez 
en lur pais dunt erent nez 
de lur sunt chastiez 
par l abbesse e amendez 
dit en reprouier 
suuent ennue beau chanter 
pur ceo mun cunte uoil terminer 
que nuls ne nust mun lung parler 
ne l di pur ceo que seit fini 
cest miracle que auez oi 
ainz l ai pur ceo en dous parti 
pur le dunt io uus di 
uns euesque esteit iadis 
de qui memorie auant dis 
a qui cel sege fud pramis 
que gluuenant uit en parais 
sis nuns esteit kenu numé 
tant par ert de grant bunte 
ke tuit ad pur deu laissé 
le grant honur d un euesque 
richesce honur ne manantie 
les malueis destreint e lie 
ne quanque il ueit en ceste uie 
ne prise pas a une alie 
tuit ad guerpi pur deu amur 
la ueine glorie e la flur 
del mund malueis u li pecheur 
sunt tenu par lur errur 
cist seint home dunt faz memorie 
pur eschiure ueine glorie 
s est mis en un hermitorie 
cum la lettre dit de l estorie 
set anz uesqui en la gastine 
a grant dolur a grant famine 
kar rien ne troue en la gaudine 
fors herbe crue e racine 
tant par meine dure uie 
que li diable en ad enuie 
mes oez ore par quel ueisdie 
l ad trubuché en grant folie 
li traitre par un matin 
en la semblance d un pelerin 
descendant uient par le chemin 
uers la celle seint keim 
keim regarde sur senestre 
u par destre u par senestre 
si ueit uenir le danz de mestre 
en semblace d un ueil prestre 
il l ad mult bel acuilli 
  diua  fait il   li mein ami 
dunt uens tu  cil respundi 
  de l abbeie dunt uy parti 
ueins tu dunc de l abbeie 
sire oil  fait il   par ma uie 
modewenne la deu amie 
cument le fait cument se guie 
cument  fait il   n estot chaler 
asez le poez par tens sauer 
par auenture deuant le seir 
sauer purras tuit le ueir  
atant li traitre ad pluré 
keim le ueit si ad pite 
  qu as tu  fait il   ne seit celé 
cunuis mei tute la uerite 
sauer uolez pur quei io plur 
certes  fait il   pur la dolur 
que uus menez nuit e iur 
dunt uus n aurez iames retur 
uostre trauail perdu auez 
e trestuit en uein gastez 
las dolent mar fustez nez 
quant ci ne aillurs ben n aurez  
keim respuint l enemi 
  si deu plest n iert pas issi 
si io trauail ai eu ici 
bien me serrad ceo quid meri  
li traitre respunt atant 
que sun queor uait suzduiant 
  rien ne fuissez  fis il   perdant 
ne fust afin e gluuenant 
kar modewenne lur ad duné 
tun lui el ciel od la clarte 
mais puske soi la uerite 
unc pus de queor ne fu le 
si uus de cest rien dutez 
a l abbeie enueez 
e si les laruns n i truuez 
iames puis ne me creez 
ele les fait si suef nurrir 
a uolente e a pleisir 
chascun iur les fait seruir 
pur uus cunfundre e hunir 
pur ceo uus di tuit as perdu 
le trauail que as eu  
quant cil le mot ad entendu 
pur poi n est del sen issu 
il enueit un messager 
a l abeie pur encercher 
sauer mun s il poet truuer 
les larruns dunt ot parler 
le messager s en est alé 
e d iluec tost returné 
a sun seignur ad bien cunté 
que les larruns i ad truué 
li euesque se dement 
pur poi de dul sun quor ne fent 
li diable plus l esprent 
si li dit   uers mei entent 
certes kaim or es chaitis 
quant perdu as en parais 
le siege que uus fud pramis 
par dous larruns fuitis 
se ore eusez icel honur 
que guerpistes pur deu amur 
uenger puissez le deshonur 
que fait uus unt li robbeur 
alez quere cunpaignie 
si abrasez abbeie 
puis pren les bens de ceste uie 
que perdu as par ta folie 
quant uus de la auez failli 
pernez les bens que poez ici  
e il si fait tuit autresi 
de l hermitorie s en departi 
quant gent assez ad essemblé 
uers l abbeie s en est turné 
si les larruns i sunt truué 
il iure bien qu il ert uengé 
iceste chose n est pas celee 
kar par un angle est nuncié 
a modewenne la benuree 
que de grace ert alumee 
la u ele iuit enz el mustier 
en oreisuns deuant l auter 
deus li tramet un messager 
pur garnir la e cunseiller 
a grant clarte li mes descent 
de qui lumere le liu resplent 
puis li dit mult ducement 
  amie deu uers mei entent 
sanz demure uus en alez 
as pleins ca hors u uus uerrez 
keim l euesque que ueu auez 
qui de diable est enbrasez 
ua tost n aez pour 
ka celui pur qui amur 
del mund guerpis le fol errur 
te serra pur ueir guiur  
la dame atant s en est partie 
mes n est pas luin de l abbeie 
qu ele ne ueit la gent haie 
k icil meine en cumpaignie 
keim cheualche el frunt primer 
les sons enorte de l espleiter 
sun dol uoldra ceo dit uenger 
pur nule rien ne poet laisser 
il cheualche a esperun 
al pe le suit un neir garcun 
mult par ad laide la facun 
unc plus laid ne uit hum 
laide est e neir a desmesure 
mult ad hiduse sa faiture 
unc plus orible creature 
ne fud furmé sulum nature 
ceo fud diables mes ne l ueit mie 
mes la dame que ert garnie 
de l esperit de prophecie 
bien l ad ueu si s escrie 
esteez keim io uus comant 
en nun iesu le rei poant 
ne uus mouez del liu auant 
tantque die mun talent 
ahi beu frere e mun ami 
que deit que as si tost guerpi 
le liu u as tant deu serui 
par fol cunseil de l enemi 
u fud tun quor e ta pensee 
quant en tei dunas entree 
al diable par qui mellee 
adam peri od sa lignee 
seigne tun quor e tun curage 
si te remembre de tun prestrage 
a las tun quor trop fud uolage 
quant enpreis itel ultrage 
tu quidas ceo m est auis 
tun liu perdre en parais 
qui te fud pos a pramis 
par gluuenant si mespresis 
trop fud grant la folie 
quant de ceo eus enuie 
que li pecheur reuint en uie 
de mort que l ot en sa baillie 
dunt ne suffri iesu la mort 
pur les pecheurs saluer de mort 
si fist pur ueir trestut a tort 
ceo dient li liure a un acort 
que estes uus en ceo perdant 
si salué sunt li mescreant 
dunt n est deu asez poant 
e le ciel est large e grant 
si est pur ueir li men ami 
mais diable ad tun quor trahi 
pur ceo le rei del ciel depri 
qui pur pecheur la mort suffri 
qu il te doinst par sa bunte 
celui ueer que t ad gabbé 
pren cunseil ne seit laissé 
ore regarde uers tun coste  
e il regarde si ad ueu 
li diable qui l ad tenu 
de la pour ad eu 
pur poi nen est de sen issu 
hisdus le ueit si ad pour 
a tere chet a grant dolur 
  dame  fait il   pur deu amur 
merci aiez de cest pecheur 
que ne seie a mort liuré 
par diable que m ad gabbé 
que io ci uei a mun coste 
aiez ma dame pur deu pite  
ore ueit la dame e entent 
ke li euesque se repent 
uers lui se plie e sus le prent 
de la tere u il s estent 
de cel signacle l ad puis garni 
u iesu crist le braz tendi 
ceo fud la croiz u il suffri 
la mort pur nus fud trahi 
mais li diable qui deceu 
aueit keim ore est uencu 
par la force e la uertu 
de la croiz ad ueu 
quant l ad la dame si deliuré 
cum auant le uus ai cunté 
del diable qui l ot boisé 
a l abbeie l ad mené 
lui e sa cumpaignie 
la dame meine a l abbeie 
mais quant le eure esteit oie 
que si bel fud acumplie 
tutes les dames cummunement 
loent deu deuotement 
e gluuenant numeement 
de ioie uers deus les paumes tent 
quant cest oure est escheuee 
cum ele uus est ici mustree 
l abesse s est purpensee 
ke de deu ert espiree 
que melz les uoldra cunfermer 
ke mais ne puissent rechauier 
puis les mene lung del muster 
par un batu antif senter 
par cele ueie ke mult est pleine 
l abbesse les ameine 
desuz le munt a la funtaine 
dunt clere e freide est la ueine 
u ele solt la nuit d yuer 
desque les espalles nue ester 
desqu ele eust le sauter 
tuit terminé ainz le chucher 
quant desque la esteit uenue 
a la tere est tost chaue 
en oreisuns ad tant ieue 
ke ele ad par deu bien entendue 
que sa priere esteit oie 
atant se lieue la deu amie 
a la funtaine que esteit serrie 
oant tuz en halt l escrie 
  surse  fait ele   io uus comant 
de part deu le tuitpoant 
que fist en mer peisun noant 
e en tere oiseil uolant 
ki sen dona a salemun 
uertu e force al ber sampsun 
ki ionas garni del peisun 
e daniel del fel leun 
lessez la ueie deuers la plaigne 
si uus uenez en la muntaine 
io uoil ke kaim i baigne  
sun bastun prent e pus seigne 
quant ot finie sa priere 
l ewe lesse sa beisere 
ore oiez en quel manere 
li russels recurt areire 
la dame ad puis le munt pué 
oiez merueille e uerite 
kar li russels qui ad lessé 
sun dreit chanel la suit al pe 
ele traine sun bastun 
e la funtaine u n ad raisun 
a grant bruit e a randun 
la suut tuz dreit al talun 
al sumet l ad si guiee 
de la roche ke fud cauee 
cum par engin fud oueree 
e a cel oes ainz aprestee 
l ewe entre enz al croiser 
que fud caué en cel rocher 
puis i fait l euesque entrer 
qui sun cors i deit baigner 
cil quant ot les dras osté 
enz el baing est tost entré 
mais chaud le troue e atempré 
cum si fait li fust de gre 
la merueille est mult grant 
de cest miracle que uois cuntant 
que lez elemenz uunt changant 
cum uus oez a sun cumant 
kar la funtaine que par nature 
esteit freide a desmesure 
en la roche naiue e dure 
deueint chaude sanz eschaufure 
mes qui se uolt bien purpenser 
ne se deit esmerueiller 
si deu fait pur lui changer 
les elemenz e reuerser 
kar deu pramet ceo m est auis 
par l awangire a ses amis 
qui en la fei n auera mespris 
de uertu faire a sun deuis 
e seint pol l apostre dist 
sulum ceo que trois escrit 
qui chastement pur deu se uit 
en lui auera le seint esperit 
ne uit ceste bien chastement 
ke guerpi ad cest mund present 
cunfort de ami e de parent 
pur deu seruir a talent 
orguil het e lecherie 
unc sa char ne fud blesmie 
de umblesce est garnie 
pur ceo ne me merueil ieo mie 
si deu li ad le dun duné 
qui en li s est herbergé 
dunt le pople seit amendé 
e il meismes plus honuré 
atant se met la dame auant 
deuant keim tuit en estant 
  sire  fait ele   rei tuitpoant 
a cest euesque seez garant 
que diable par sa ueisdie 
ki tuz iurs ad de bons enuie 
uers lui n ait mes cumpaignie 
beu duz sire ico m otrie  
puis l ad sus del baing leué 
u il sun cors aueit laué 
e par la force e la bunte 
de ceste dame ses mals leisé 
uncore fait deu uertu greinur 
en icel liu pur sa ducur 
kar le baing e la chalur 
uncore dure desqu a cest iur 
par la merite e les buntez 
de ceste dame dunt uus oiez 
de trestutez enfermetez 
i seinent gent que sunt baingnez 
uncore est le liu numé 
le baig keim pur uerite 
atant l euesque prent cungie 
si s en est ious alé 
a l hermitorie dunt il parti 
quant li diable l ot trahi 
e l abbesse tuit autresi 
a l abeie s en reuerti 
ore me uoil ici reposer 
e cest miracle terminer 
bien i purrez recourer 
quant il uus plarra de l esculter 
uns larruns ot en cel pais 
u l abesse aueit asis 
un sun muster bel a deuis 
qui unt peine e poer mis 
de l abeie esbraser 
le liu destruire e abeiser 
mes n i osent aprismer 
pur tuit l aueir desqu en la mer 
mais ne m esmerueil de ceo mie 
si les malueis unt enuie 
uers cels qui meinent seinte uie 
quant diable en ad baillie 
kar si cum deus est auoé 
e chef de bons par sa bunte 
si est pur ueir li fel malfe 
de cels qu il ad en poeste 
a un iur auint issi 
ke li larrun dunt cunt ici 
de lur pais se sunt parti 
pur mesfaire si cum io qui 
trestute iur unt si erré 
e le pais enuironé 
ke unkes home n unt encuntré 
fors une ueille qu il unt robbé 
  diua  funt il   dunt uenez 
dunt estes nee e u alez  
ele redute lur malueistez 
si lur dit   merci aiez 
nee sui de la cuntree 
chaitiue poure maluree 
de quanque oi m auez robbé 
plus nen oi dunt fuisse aidé 
io aloie a cest muster 
od l abbesse cunseiller 
mien busung li uoil mustrer 
cunseil requere e demander 
n i pot nul hum uenir 
qu il nen ait a sun plaisir 
cunseil cunfort a sun partir 
tant est pleine del seint espir 
alez uus dunc a l abeie 
oil  fait ele   ne uus ment mie 
l abbesse est ele en uie 
cument se porte cument se guie 
ben seignurs la deu merci 
deu la gard qui mort suffri 
par li eimes tuit gari 
e defenduz e garanti 
e nus eimes de cest pais 
ses bienuoillanz e ses amis 
nus auum par uou pramis 
de ueer la mais trop tardis 
auum esté pur ceo preum 
ke par amur guerdun 
li portez un nostre dun 
kar ore entendre n i poum  
ceo fait ele mult ducement 
  or ca dunc le serrement 
certes  fait ele   mult bonement 
ke io le frai mult lealment  
quant sa fei en ad pleuie 
  ueez ci  funt il   la druerie 
ke porterez a l abeie 
de nostre part sanz eschampie  
une pere li unt mustree 
e puis al col li unt karkee 
tant par est desmesuree 
pur poi n est del fes brisé 
mais pur la fei que uolt saluer 
ele la porte al muster 
la u troiue la dame ester 
deuant ses piez la uait ieter 
  dame  fait ele   ne sai quel gent 
a uus aueient cest present 
mes pur deu omnipotent 
n aez uers mei nul maltalent 
kar io ne l fis sacez de gre 
bien le uus di en uerite 
mais quant io l oi si afié 
ne l poie leisser sanz peche 
fille  fait ele   n aez pour 
kar ne l faistes par deshonur 
io crei bien par la ducur 
de iesu crist li mien seignur 
ke en cest fait n aurum damage 
mes li culuert de put lignage 
qui fait nus unt icest ultrage 
il auerunt ceo crei huntage 
mais ainzqu ele eit bien finee 
sa raisun ne terminee 
en sel gentil en est changee 
la pere dure que fud portee 
seignurs pur deu ore esgardez 
en uus curages si esmez 
cum ele est de grant buntez 
ceste dame dunt uus oez 
par qui merite la dure pere 
que li tramistrent li lechere 
la chaitiue gent pechere 
se change si en tel manere 
que co qu il firent pur uilte 
li traitre desmesuré 
dampnedeu par sa bunte 
en grant honur li ad turné 
quant la uertu fud acumplie 
la dame deu de quor deprie 
ne s est pur co enorguillie 
en nule rien ne esbaldie 
ainz uait par tuit amendement 
enuers deu e enuers la gent 
quanque ueit el mund present 
ne prise plus que le uent 
aueir ne poet sun quor leuer 
ne pouerte abeiser 
losenge nule atendrier 
ne duresce pur rien queiser 
kar ele ad sun quor si fermee 
en l amur deu e ataché 
ke la pouerte e la pleinte 
uelement acuilt a gre 
icest miracle finé auum 
un petitet nus reposum 
quant uus plerra uus redirum 
un autre grant kar prest l auum 
len le dit en reprouer 
ke promettre e rien doner 
fait le fol recunforter 
mais io de ceo n ai mester 
ma promesse uus uoil tenir 
ne uus puis a ceo faillir 
ore n i ad fors de l oir 
s il uus ueint a plaisir 
a un iur est auenu 
cum par l escrit l ai entendu 
ke li pastur sunt eissu 
de l abeie e sunt uenu 
ore lur bestes dunt unt la cure 
desus un bois en la pasture 
u lur achet une auenture 
dunt sunt dolent a desmesure 
cum les auers i uunt peisant 
en une lande que mult est grant 
leus lur uienient par deuant 
ki del bois i uenent saillant 
les auers s en sunt fui 
e li pastur lieuent le cri 
atant li leu s en sunt parti 
od un ueel qu il unt raui 
trestut uif le unt porté 
en l espeise del bois ramé 
en un planet qu il unt troué 
uif e sein l unt tuit leissé 
puis le uunt auironer 
ke il ne puisse eschaper 
kar ne l osent adeser 
pur nule rien ne blescer 
li pastur qui sunt dolent 
returné sunt ignelement 
a l abbeie priueement 
cuntent lur desturbement 
  pos a  fait ele   que ceo dist fu 
que male garde paist le leu 
si bien i eusez entendu 
rien ne eusez mes fiz perdu 
mais ne peist de l auenture 
kar io sui tres bien seure 
que demain en la pasture 
le ueel trouerez en bone cure 
li fel leu desmesurez 
ne serrunt ia ci osez 
ke li ueals seit adesez 
e uus demein le sauerez 
pur ceo mes fiz n aez pour 
deu l ad suffert pur nostre honur 
alez i demain al iur 
si l trouerez sanz nul retur  
e il le funt tuit autresi 
ne l mettent mie en ubli 
e i uunt tuit esbai 
quant le iur fud esclari 
quant il el champ sunt entré 
dunt li ueals fud osté 
sein e salf l unt truué 
e les leus ki l unt mené 
li ueals remaint les lus s en uunt 
en la forest dunt nurri sunt 
pur praier mes n i uendrunt 
e li pastur grant ioie funt 
li pastur quant unt ueu 
la merueille e la uertu 
la ioie est grant que unt eu 
e graces a deus en unt rendu 
il ne dotent des ore mie 
que la dame ne seit garnie 
de l espir de prophecie 
dunt la ueient si replenie 
allas quel dol e quel damage 
ki li hoem n ad sein curage 
que si est de grant parage 
quant li leu qui sunt saluage 
de deu unt creme e pour 
ki a la dame funt cest honur 
pur quei pur ceo ke ferm amur 
ad uers deu sun creatur 
icest miracle n est pas petit 
tuit l ai io si tost descrit 
mais a la fin chascun deprit 
que la dame lui ait 
a icel iur ke li dampné 
al pui d enfer serrunt ieté 
pur lur maisfait e lur peche 
qu il unt fait enz en lur ee 
il ot desus cele abeie 
que la dame ot en baillie 
une femme de seinte uie 
mais tant par fud enpourie 
que rien n ot dunt fust pue 
en tel pouerte fud chaue 
mais la dame quant l ad sue 
sa pouerte l ad succurrue 
en uiande e en uesture 
asez li troue a mesure 
a une meschine dunt fud seure 
ad la dame liuré la cure 
ne se fait de rien preier 
la dammeisele de cel mester 
chascun iur li uait porter 
a ure asise a sun manger 
a un iur est espiee 
de la uiande que ad portee 
cele s en dolt si est turnee 
des larruns qui l unt robbee 
dreit ariere a l abeie 
e a la dame le fait nunciee 
la dame li dit   ma bele amie 
il unt fait grant briconie 
il la uiande ne ioirunt 
kar une mie n en tastirunt 
al quart iur la porterunt 
ca areire e restorrunt 
ne tu rien n i perdiras 
del labur que eu as 
kar bon gre de deu aueras 
pur ceo fille ne dutez pas 
ueez merueille de dous chaitifs 
dunt auant memorie fis 
il sunt ia si entrepris 
qu il ne conoisent le pais 
mult grant peine lur est creue 
de lur peche ki les argue 
de pour lur char tresue 
e la culur de lur uis mue 
suz ciel ne seuent queu part turner 
quel cunseil traire ne u aler 
la nen osent arester 
tant par crement l encumbrer 
que pris ne seent e retenu 
ars en pudre u pendu 
kar il unt bien entendu 
si il sunt aparceu 
que rien n es pot de mort garrir 
ne saluer ne garantir 
ke ne lur estut a dol murrir 
pur ceo se peinent de foir 
ore uunt areire e ore auant 
e le pais enuironant 
les munz deualent e uunt puant 
lur trauail en uein guastant 
treis iurs pleners unt si erré 
e les desers enuironé 
par diable qu es ad mené 
qu es aueit en poeste 
quant li quart iur esteit uenuz 
bien se sunt aparceuz 
qu il sunt morz e cunfunduz 
se deu n en penst par ses uertuz 
ore seuent bien que lur pechez 
les unt mort e encumbrez 
si li sire de magestez 
pite n en ad par ses buntez 
  dame  funt il   e deu amie 
que es de grace replenie 
beisez uers nus uostre oie 
en cest busung que nus arie 
modewenne la deu ancele 
que tant par ies e bone e bele 
si ueraie est la nouele 
que nus oum si nus rapele 
a la lumere ke auum perdu 
par diable qui cunfundu 
nus ad les sens e queor tolu 
pur les pechez u auum ieu 
que nus puissum a nus uenir 
nos mals conuistre e espenir 
ainzqu il uienge a cel partir 
u il estoet les cors guerpir  
ainzqu il aient bien finie 
lur ureisun ne acumplie 
la lumere lur esclarie 
siqu il ueient l abeie 
la ioie est grant qu il unt mené 
e dampnedeu mercié 
ki si les ad enluminé 
par sa ducur e sa bunte 
de ceste dame dunt uus oez 
en qui seruise se sunt uoez 
puis sanz demure sunt alez 
a l abeie u sunt menez 
la uiande unt porté 
ouoc els que fud robbé 
unc par els ne fud tuché 
ne blesmee ne adesee 
quant deuant li sunt uenuz 
a tere cheent estenduz 
de pour sunt si esperduz 
ke grant pose se tenent muz 
les dolurs qu il unt menees 
mult par sunt desmesurés 
lur peitrines sunt muillés 
des lermes dunt sunt arusees 
  mes fiz  fait ele   e mes seignurs 
lessez ore uos granz plurs 
l achaisun dites de uos dolurs 
dunt deu uus doinst hatifs sucurs 
dame  funt il pitusement 
  pur deu del ciel uers nus entent 
uesqui auum mult malement 
de nostre enfance desqu en present 
pur ceo prium pur dampnede 
ke nus par uus seium ieté 
de la dolur e del peche 
u nus auum itant esté 
pur deu dame aiez merci 
ke nus ne seium al iur peri 
quant bien e mal serra meri 
a cels qui aurunt deserui 
ceo serra a icel iur 
quant arderunt li pecheur 
al pui d enfer en la puur 
dunt n auerunt iames retur 
kar nus auum nostre uie 
tute guastee en folie 
en malueiste en lecherie 
en larecin en roberie 
pur ceo ma dame nus preum 
ke nus par uus aium pardun 
de pechez ke fait auum 
kar nus desoremes n i charrum  
quant ele les ot isci parler 
pite en ad si s fet leuer 
de sa mein les uait seigner 
e puis les prent a cunsieller 
  si uus de mals uus repentez 
qu en ceste uie fait auez 
cunfessiun si en receiuez 
e puis de mal uus atenez 
kar esgardez le fol delit 
de ciest siecle cum est petit 
ore cumence e ore defit 
creist decreist sanz nul respit 
cum boi de fein asolleié 
qui est espris e aliumé 
dunt la chalur e la clarte 
en une urette est trespacé 
isci uait de ceste uie 
ne uus i fiez pur ceo mie 
kar si eschet que plus se fie 
e plus tost chet par sa folie 
pur ceo seignurs pur deu uus pri 
deuant la mort seez garni 
ne donez liu a l enemi 
en cest bref tens qu auez ici  
quant en la fei les ot fermez 
par tel sermun cun uus oez 
  dame  funt il   merciz e grez 
kar par deu e uos buntez 
eimes en fin de mort ieté 
u li diables nus tint lié 
qui nus aueit en poeste 
suspris de mal e encumbré  
pus pernent cunge del partir 
mais la dame les fait tenir 
a sun manger e bien seruir 
a talent e a pleisir 
dous mes pleners unt eu 
a cel manger dunt sunt peu 
de l un est li cors sustenu 
de l autre ad l alme sa uertu 
le cors demande sulum nature 
pain e uin mes a mesure 
mes a l alme est la pousture 
parole de deu enteire e pure 
si cum la char rien ad duree 
quant la uiande li est ueé 
ausi est l alme en sei blescee 
quant la parole li est celee 
il repairent en lur pais 
quant il unt le cunge quis 
de co se sunt mult entremis 
des biens precher qu il unt apris 
si deit a gre la gent seruir 
maene ueie l estut tenir 
qu il trop ne die pur pleisir 
ne trop petit pur depleisir 
pur co uus uoil issi cunter 
iceste estoire que lung parler 
ne uus peuse ennuer 
ne la brefte de rien greuer 
la dame est ia mult alosee 
en pris creue e muntee 
ne mie sul en la cuntree 
u fud nurrie e engendree 
la fame est issi cunue 
qu en engletere esteit uenue 
en escoce par tuit seue 
e en gwales espandue 
la nouele issi s epant 
que li riche rei poant 
atulf le pruz e le uaillant 
que britaigne tint la grant 
qu il l ad trei ben oie 
par un mes que lui nuncie 
cist reis esteit de bone uie 
sulum l escrit que ne ment mie 
cist rei dunt ai ici tuché 
un fiz aueit de grant bunte 
quant en baptesme fud leué 
auure esteit sis nuns numé 
mult esteit de seons amez 
mult cheriz e honurez 
par les uertuz e les buntez 
dunt deu l aueit enluminez 
qui sa ualur uoldra sauer 
e ses buntez si alt chercher 
les granz estoires u pot trouer 
sun sen descrit e sun sauer 
le pere ad ioie de l engendrure 
e li puple mult s aseure 
kar en semblant n en porture 
ne ueient nule desmesure 
mais lur hait e lur baldurs 
lur change tost en grant dolurs 
kar il chet en tel langurs 
dunt il ne pot auer sucurs 
en tel langur est ia keu 
qu il pert la force e la uertu 
le pere en ad tel dol eu 
pur poi n en est del sen issu 
sun mal agrege e enpire 
que li fait la char defire 
sa grant dolur ne sa martire 
ne pot nuls hum pur rien descrire 
mires fait asez mander 
e del soen lur fait doner 
mes ne l pot nul cunseiller 
de cel mal ne rien aider 
li cunte sunt pur lui dolent 
e li barun tuit ensement 
clerc cheualer communement 
le pleignent tuit pitusement 
car perdre quident lur garant 
u il s aloent mult fiant 
lur espeir lur uet cheant 
pur co se uunt il tant pleignant 
en lui n atendent for la mort 
pur co ne poent aueir cunfort 
ahi deu tant dure sort 
si il perdent itel deport 
mais cil qui ad e mort e uie 
en poeste e en baillie 
il li dona la maladie 
pur mostrer la seignurie 
cum il la mort ainz otria 
a lazarun qu il tant ama 
dunt il puis le releua 
al sepulcre dunt l apela 
quant quatre iors i ot ieu 
il le releiue par grant uertu 
pur co qu il uolt qu il fust eimu 
e pur deu de tuiz tenu 
pur co uolt il co suffrir 
a cest auure de tant languir 
pur co qu il se uolt garir 
par tel uertu cum poez oir 
cels qui erent del rei priué 
li plus halt de sun barne 
a un iur sunt a li entré 
si l unt requis e cunseillé 
  sire  funt il   kar enueez 
uostre fiz que uus perdez 
modewenne de qui buntez 
oi parler itant auez 
ke tant est de bien garnie 
e de grace replenie 
ke n est suz maladie 
ke ne seit par lui garrie 
tant par est de deu amee 
de qui amur est alumee 
que ne pot estre acuntee 
sa grant ualur ne nes esmee 
ne pot home a lui uenir 
s il est malade qu a sun pleisir 
ne face saner e garrir 
par sa preere sanz mentir 
les mors suscite par sa preere 
as cys dune la lumere 
as muz parole entiere 
as surz a clops rest aidere 
pur co sauum certeinement 
que se il uait deuotement 
sané serra hastiuement 
ne uus targez pur co nient 
faites sire tuit aprester 
quanque a cest erre est mester  
e cil le fait sanz nul targer 
pus fait sun fiz la mer passer 
le fiz acuilt cel erre en gre 
car mult cuueite la sante 
quant uent ot a uolunte 
en mer se met si est passé 
quant de la mer esteit issu 
tant est erré qu il est uenu 
deuant la dame si est chau 
deuant ses piez tuit estendu 
  dame  fait il   pur deu amur 
pur sa bunte e sa ducur 
aiez merci de la langur 
dunt sui suspris a grant dolur 
duce dame pur deu uus pri 
de cest dolent eez merci 
ke io ne seie del tuit peri 
par icest mal dunt ai langui 
si io ne pus del mal garrir 
e il uus uenist a pleisir 
melz uoldreie asez murrir 
que lunges uiure e languir 
