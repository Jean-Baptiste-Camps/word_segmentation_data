chi endroit dist li contes que moult 
fu iriés anemis quant nostre 
sires ot esté en infer et il en ot 
ieté adan et euain et des autres 
tant comme lui plot et quant li 
anemi sorent chou si en orent 
moult grant merueille et s 
assamblerent et disent  qui 
est 
chis hom qui nous a enforchiés 
et nos fermees brisies si que 
nule chose que nous eussiens 
reposte ne pot estre celee encontre 
lui et que il n ait fait trestout 
chou que il lui plaist et nous 
ne cuidiens mie que nus hom 
peust naistre de feme qui ne 
fust nostres cis est ensi 
nés que nous n auons nule 
partie en lui et nous destruit et 
tormente au plus qu il 
pot comment est il nés de feme 
que nous n en n auons en lui nul 
delit terriien et si nous destruist 
ensi  adont respondi li 
uns des anemis et dist  signors 
che nous a destruit que membrés 
uous i que li prophete parloient 
qui disoient que li fieus de dieu 
uerroit en terre pour sauuer les 
pecheours d adans et d euain et nous 
alames si presimes ichiaus qui 
che disoient que cil qui lors 
uerroit en terre les deliuerroit 
des painnes d infer tant le disent 
li prophete que ore est auenu si 
nous a tolu chou que nous 
auons perdu et chou que nous 
auiens saisi que nous n i poos riens 
prendre 
contre lui mais il nous a tolu tous 
chiaus qui croient en 
sa natiuite et qu i nasqui de feme par 
tel forche que nous n en 
eusmes onques riens ne nous ne 
presimes garde ne que il nous 
deust 
che faire et ne ses tu donques  
fait cil  que 
il les fait lauer d iaue en son non 
et par tel non se leuent 
el non dou pere et dou fil et dou saint 
esperit si que nous n en 
porons nul auoir si que nous 
solions ore les auons tous 
perdus par le lauement que il font 
si que nous n auons nul pooir 
sour iaus dessique il reuignent par 
oeures que il font 
ensi abaisse nostre pooirs par 
chelui qui che nous a tolu 
et plus encore que il laissié 
menistres en terre qui les 
sauueront 
ia n aueront tant fait de nos oeures 
se il s en uoelent repentir 
et nos oeures guerpir et faire chou que 
li menistre lour diront par che 
les auons perdus tous moult a 
fait nostre sires esperituel substance 
que pour homme sauuer uint en terre et 
daigna naistre de feme et 
souffri les tormens terriiens et 
nasqui de feme sans chou que nous 
n en seusmes nient et sans faire nul 
delit d omme ne de feme et quant 
nous i fumes uenu nous l 
essaiames en toutes les manieres que 
nous 
seusmes et quant nous l eusmes 
essaiié et qu en lui n auoit 
nule 
de nos oeures si uaut morir pour 
sauuer homme moult a chier homme 
quant il si grant painne uaut 
souffrir pour li auoir et nous tolir 
et 
molt nous deueriens pener comment 
nous le porriens auoir a faire nos 
oeures en tel maniere que il ne s en 
peust repentir ne parler a chiaus 
par cui il aroient le pardon que il achata 
de sa mort  lors dient tout 
ensamble  nous auons tout pierdu 
desque il puet pardouner 
les pechies dusques en la fin se il le 
prent en ces oeures dont 
sera il saus et quant il 
auera tous iors faites nos oeures 
se l auons nous pierdu se il se 
repent ensi les perdons 
nous tous  
atant parlerent entr aus et 
dient  cil qui plus nous 
ont 
neut che sont cil qui plus dient de sa 
uenue en terre et che sont cil 
dont li grans damages nous est 
uenus et quant il che plus 
disoient 
et nous plus tormentions si m 
est auis que il se hasta pour 
iaus 
uenir aidier et secourre pour iaus 
deliurer des tormens que nous 
leur souffrir mais comment 
porriens nous auoir un homme qui 
parlast 
a iaus et lour desist nos sens et nos 
proueches et nos affaires 
si que nous auons pooir de toutes 
choses faites dites et alees et se 
nous auiemes cel houme qui de che 
eust pooir et il seust ces 
choses dire et raconter et il fust 
auoec les autres hommes en terre 
si nous porroit bien aidier et 
ensegnier comme li prophete qui auoec 
nous 
estoient que nous cuidiens que 
ia ne deust auenir ensi diroit 
cil 
les choses dites et faites pries et 
loing et seroit moult creus de 
maintes personnes  lors dient 
tout ensamble  moult seroit 
bien 
esploitiét qui tel homme porroit 
faire car moult seroit creus  lors 
dist li uns  ie n ai pooir dou 
concheuoir ne de faire semence 
en feme mais se i en auoie le pooir 
ie le porroie bien faire que ie 
sai une feme qui fait et 
dist a deuise canques ie uoel  
et li autres dist  il i a tel 
de nous qui bien puet 
prendre samblance d omme et concheuoir 
en feme mais il conuint que il le prenge 
aussi celeement comme il porra plus  
ensi ont pris li anemi 
conseil qu il engendront un homme qui 
engingnera les autres moult 
sont 
fol li dyable qui quident que 
nostre sires ne sache 
cest oeure qu il pourparloient entr 
aus et ensi prist li dyables 
a faire un homme qui eust son 
memoire et son sens pour engingnier 
homme et iesu crist et bien poés 
sauoir que moult est dyables faus 
qui cuide engingnier celui qui 
est sires de lui et de 
tout ensi departirent lour conseil 
et ont ceste oeure acordee 
a faire et cil qui dist qu il 
auoit pooir de la feme ne se 
targa 
plus et uint au liu la ou elle 
estoit si le tourna auques a sa 
uolente et douna canques elle 
auoit entre lui et son signour 
a l enemi 
chele feme estoit feme a un riche 
homme et cis hom auoit moult 
grant plente de biestes et d autres 
grans riqueces et si auoit un fil 
et 
trois filles de cele feme ou dyables 
conuersoit li dyables ne s 
oublia mie ains uint a chiaus ou 
les brebis au preudomme estoient 
si en ochist une partie un autre iour 
uint a la feme si li demanda 
comment il porroit son signour 
engingnier et elle li dist que ell ne 
le porroit en nule maniere si bien 
engingnier comme par prendre de 
la soie chose et de lui corechier  et 
il se courechera et esragera 
tous uis se tu prens les 
soies choses  lors s en torna 
li anemis as biestes au preudomme si en 
ochist une grant partie et quant 
li pastour uirent les biestes lour 
signour ensi morir enmi les chans 
si s en esmieruillierent moult et 
disent que il l iroient dire a 
leur signour lors s en uindrent a 
lui et li disent que ses bestes 
se moroient ensi enmi les chans 
quant li preudom l oi si s en 
esmeruilla moult et dist as 
pastours  es che uoir que 
uous me 
dites  et il respondent  sire 
oil  adont se courecha li 
preudom moult et s esmeruilla que 
ses biestes auoient a morir 
lors demanda as pastours  saués 
uous que mes brebis ont 
a morir  et il dient que il ne 
seuent que elles ont ensi 
remest a cel iour quant li dyables 
sot que li preudom fu corechiés 
de si peu se li fu auis que se il li 
faisoit grant damage que il se 
corcheroit moult et il l en 
aueroit plus a sa uolente 
reuint li anemis as ses bestes et si 
a deus biaus cheuaus si les tua toute 
en une nuit et quant li preudom uit 
que la soie chose aloit ensi 
a mal si fu moult courechiés et 
dist une parole moult fole que 
sa grans ire li fist dire que il 
donna canques il auoit au 
dyable 
et canques il li estoit remes 
quant li anemis sot que il ot cel don 
fait si en fu moult lies et 
li commencha a courre sus moult 
durement gringneur damage faire 
si que il ne li laissa nule de ses 
bestes si en fu li preudom 
moult courechiés en la grant ire ou 
il le compaignie des gens si sot bien 
li dyables quant il li uit che 
faire que il feroit sa uolente 
de lui lors uint li dyables a un moult 
biel fil que il auoit si l 
estrangla en son lit au matin fu li 
enfes trouués mors et quant li 
preudom uit que il ot perdut son 
fil se desespera et se meserra 
moult de sa creanche et que il n i pot 
plus recouurer si en fu li 
dyables moult lies et lors ala 
a la feme au preudomme par cui 
il auoit tout chou fait si la 
fist monter sour une huge en sen 
celier et metre une corde en son col 
puis descendi de la huge si s 
estrangla ensi fu trouuee toute 
morte et quant li preudom uit 
qu il ot pierdu sa feme et son fil en 
tel maniere si s en adola 
moult et de che grant duel prist une 
maladie dont il morut ensi 
fait li dyables de chiaus que il 
puet traire a sa uolente 
quant li dyables ot che fait si en 
fu moult lies et pensa 
comment il engingneroit les trois 
filles au preudomme qui estoient 
remeses dyables sot que il ne les 
porroit engingnier s il ne 
faisoit 
lour uolente et che que elles 
uaurroient il auoit un baceler 
en la 
uille qui moult ouuroit a sa uolente 
si le mena la ou les trois 
pucieles estoient si en 
commencha l une a proiier et tant 
ala 
par ses fais et par ses dis que il l 
engingna et quant il l ot 
engingnie si en fu moult lies et 
dyables n a cure de celee 
de che dont il est au deseure 
ains ueult que il uoist en 
apert deuant la gent pour plus tost 
honnir ensi fist dyables sauoir 
au peuple che que il auoit fait par 
son pourcach et tant que li siecles 
le sot en che tans estoit 
coustume que feme qui estoit 
reprise 
d auoutire si elle n estoit commune 
a tous que on en faisoit 
iustiche et li dyables qui porcache 
tous dis les siens a hounir 
fist a tous cel oeure sauoir et as 
hommes de la uille qui estoient 
iuge li ualles s en fui et li 
feme fu prise et menee deuant 
les iuges quant li iuge le 
uirent par deuant iaus si en 
orent 
moult grant pitie pour l amour au 
preudomme qui fille elle estoit 
et disent  grant merueille poés 
ueoir de tel homme qui fille 
ele estoit comme il li est 
meskeu en poi de tans qu encor n 
a gaires que il estoit uns 
des plus preudoumes de ceste uille  
li iuge si se consellierent que il 
en porroient faire et quel iustiche 
il en prenderoient si s 
acorderent tout ensamble que il l entendront 
une nuit 
toute uiue pour la honte de ses 
amis ensi fait li dyables honte et 
dolour a chiaus qui font ses 
oeures en la terre auoit un 
preudomme qui estoit bons 
confessours et oi parler de ceste 
merueille 
si uint a deus serours qui remeses 
estoient l aisnee et la 
maisnee si les prist a conforter et 
lour demanda comment ceste 
mesauenture lour est auenue de lour 
pere et de lour mere et de 
lor serour et de lour frere et elles 
respondent  sire nous ne 
sauons fors tant que nous 
cuidons que dieus nous het 
si nous sueffre cest torment auoir  
et li preudom respont 
 uous ne dites pas bien dieus ne 
het nului ains li 
poise que li pechieres se het 
et se sai bien qu il uous 
est auenu par oeure dou dyalbles et de 
uostre serour que uous aués perdue 
si uilment sauiés uous que elle 
fesist ceste oeure  et elles 
respondent  sire nous n en 
sauiens rien  et li preudom lour 
dist  gardés uous de mauuaises 
oeures car li mauuaise oeure 
mainne l oume et le feme a le 
mauuaise fin  moult les aprent 
bien li preudom et ensegne se elles si 
uausissent entendre et ele 
aisnee l entendi moult bien et 
moult li plot chou que il disoit 
et 
li preudom li aprent moult bien sa 
creanche et ele i mist moult 
grant cure a sauoir en faire et en dire 
et a escouter chou que il li 
ensaigne adont dist li preudom  
se uous creés bien chou que ie 
uous dirai grans biens uous en 
uenra encore et serés m amie 
et 
ma fille en dieu ne uous n aurés ia 
si grant besoing ne si grant 
oeure a faire se uous uous contenés 
a mon conseil que ie ne uous aie 
a consillier a l aide de nostre signour 
ne ne uous esmaiiés pas  dist 
li preudom  car nostre sires uous 
aidera se uous uous tenés a lui 
et si uenés souuent a moi car ie ne 
ferai mie loing de chi estage  
ensi ot li preudom consillié les 
deus pucieles et mises en boine 
uoie l aisnee crut moult bien le 
preudomme et ama moult le boin 
conseil que il li disoit et quant li 
dyables le sot si l em pesa 
moult et ot paour que il ne les 
perdist si se pourpensa comment il 
les porroit engingnier illuecques 
pres auoit une feme qui par 
maintes fois auoit eu sa uolente et 
fait ses oeures et cele feme 
prist li anemis et l enuoia la ou 
les deus pucieles estoient 
si traist le maisnee a une part que 
elle n osoit traire l aisnee pour 
chou que elle le uit maintenir si 
humblement puis li demande 
de son estre et de son couuine et li 
demande quel uie mainne sa 
suer et elle respont  elle m a 
moult chiere et moult me 
moustre biel samblant  et dist  
ma suer est moult pensiue 
de ces mesauentures qui nous sont 
auenues que ele ne fait biele 
chiere ne a moi ne a autrui et uns 
preudom qui toute iour parole a 
li de dieu si l a conuertie et 
tornee a sa guise que ele ne fait 
se che non que il ueult  et cele 
feme li dist  biele suer 
mar fu uostres gens cors nés car 
iamais n auerés ioie tant comme 
il soit en la compaignie uostre 
serour he biele suer se uous 
sauiés 
quel delit ces autres femes ont 
uous ne prisieriés riens canques uous aués 
nous auons tel ioie quant nous 
sommes en la compaignie 
des gens que nous amons que se nous 
n auiemes que une pieche de pain 
si sommes nous plus aise que 
uous n estes se uous auiés 
canques il a en cest monde que 
uaut ioie de feme quant il 
n i a ioie d omme biele amie  
fait ele  ie le die pour uous que 
ia n auerés ioie tantque uous 
serés auec uostre serour et si uous 
dirai por coi uostre suer est 
aisnee de uous c est pour 
chou que elle auera auant ioie d 
omme que uous n aiiés se elle 
puet car elle ne soufferra point 
que uous en aiiés deuant li 
et quant elle auera eut son delit si 
ne li caurra de uous ensi ariés pierdu 
la ioie de uostre biel cors qui tant 
mar fu  et elle respont  comment 
oseroie ie faire che que uous me 
dites car ma suer en fu 
morte uilainement et trop obscurement de 
faire tels oeures  et elle 
respont  uostre suer le fist trop 
uilainnement et trop folement et 
mauuais conseil en prist mais se uous m 
en creés uous ne seriés occoisonnee 
de chose que en faciés et si ariés tout 
delit de uostre cors ie ne sai  
fait ele  comment le puisse 
faire ne ie n en oseroie parler 
pour ma serour  
quant li dyables oi chou si en fu 
moult lies et set bien que il 
l aura a sa uolente si en mena 
sa feme et quant la feme en fu alee 
la demoisiele pensa maintes fois a 
chou que la feme li auoit 
dit quant li dyables entendi que il 
le trouua si esmeue a sa uolente 
faire que elle meismes en parloit a 
soi seul a seul si l escaufa 
tant comme il puet et tant que ele 
regarda son biau cors par nuit 
et dist que  uoirement disoit uoir 
la preude feme qui me dist 
que i ai perdue la ioie de cest 
siecle  tant que un iour auint 
que elle le manda la feme et li dist  
certes dame uous me desistes uoir 
de che que uous me desistes l 
autrier que il ne caloit ma serour 
de 
moi  et cele li dist  biele amie 
ie le disoie bien encore l en 
caurra 
mains se ele auoit la soie ioie ne 
nous ne fumes pour autre chose nees 
que 
pour auoir ioie d omme  et cele dist 
 ie le uaurroie moult 
uolentieres se ie ne cuidoie c om 
m ochesist  et la feme respont 
 on uous ochirra se uous le 
faites aussi folement que uostre 
suer 
fist mais ie uous ensegnerai moult 
bien comment uous le ferés  et 
la puciele respont  dame 
dites le dont  et la feme li 
dit 
 uous uous abandonnerés a tous 
hommes et se uous en fuiiés de 
chies 
uo sereur et dites que uous ne 
poés durer a li et ensi ferés 
de 
uostre cors uostre uolente ne ia ne 
trouerés iustice qui en parolt 
ensi poés issir fors de dangier et 
quant uous auerés mené ceste uie 
et tant qu il uous plaira adont 
sera uns preudom tous lies 
se il 
uous a pour uostre grant iretage et 
se uous le faites ensi que ie 
uous ai dit si porrés auoir la 
ioie de cest monde  la puciele 
otroie a la feme que elle le 
fera ensi comme elle l a dit 
ensi s 
enfui la puciele ensus de sa serour 
et abadouna son cors as 
houmes par le conseil de cele feme et 
moult fu li dyables quant il ot 
engingnié l autre serour et quant l 
aisnee sot que sa suer en 
estoit ensi alee si s en ala au 
preudomme moult esfraee quant li 
preudom le uit si grand duel 
mener si en ot moult grant pitie et 
li dist  biele amie sainne toi et 
si te commande a dieu 
car ie te uoi moult esfree  et cele 
respont  sire ie n ai pas 
tort se ie sui esfree car i ai ma 
serour perdue  et conta au 
preudomme 
comment elle s en estoit alee tout 
chou que sauoir en pot et se 
li dist par uerite que elle s 
estoit abandonnee a tous houmes et 
quant 
li preudom oi ceste mierueille si 
en fu moult esfreés et li dist 
 biele suer dayables est encore 
entour uous ne il n aura iamais 
pais deuant chou que il uous ara 
toutes engingnies se dieus ne 
uous gart  cele demande au 
preudomme  sire pour dieu m en 
porrai ie garder ia n est il 
riens au monde dont i ai si grant paour 
que 
de chou que il m engint  et li 
preudom respont  se tu crois 
chou que ie te dirai il ne t 
engingnera pas sire ie uous 
querrai de 
canques uous me dites  
chis li dist  dont crois tu le 
pere et le fil et le saint esperit 
et que ces trois uiertus sont une 
meisme chose en dieu 
et que nostre sires uint en terre pour 
sauuer les pecheours qui 
uaurroient croire baptesme et les 
autres commandemens de sainte eglyse 
et des autres menistres que elle 
laissa en terre pour sauuer 
chiaus 
qui querroient son nom et adrecier 
en boine uoie  et elle dist  tout 
ensi comme uous le m aués dit ensi 
le croi et querrai tous les 
iours de ma uie et ensi comme il est 
sires et rois de tout le monde 
tout ensi le croi iou et me 
gart si que dyables ne m en 
puisse engingnier  et li preudom li 
dist  biele fille se 
tu ensi le crois dyables ne anemis 
ne nule autre mauuaise chose 
ne t en porra engingnier ie te 
pri que tu te gardes d entrer 
en trop grant ire de uerite ie di 
que c est la chose ou monde 
ou dyables se repaire plus 
uolentiers que en homme et en feme 
plainne de grant ire et pour icele 
chose te dois tu garder de tous 
mesfais et de tous les encombriers qui 
t auerront et en toutes les ires 
ou tu seras ma douce amie chiere si 
uien a moi et le me di 
tout ensi comme il t auerra et te 
rent coupable a nostre 
seigneur et a toutes les fois que tu te 
couceras et leueras si te 
sainne el non de la crois ou li 
cors dieu fu mis pour pecheours 
et pour pecheresses raiembre des painnes 
d infer el non dou pere et 
dou fil et dou saint esperit que 
dyables ne anemis ne te puist 
engingnier se tu le fais ensi que ie 
le t ai commandé et dit 
tu n aueras garde de l anemi et 
garde bien que la ou tu gerras 
que ill ait toutdis clarte car li 
dyables het sour toutes 
nostre clarte ne il ne ua pas 
uolentiers la u clartes est  ensi 
aprent li preudom cheli qui a 
grant paour que li dyables ne 
l engint 
atant reuint la puciele en maison 
moult bien creans et moult bien 
humilians uers dieu et li preudomme 
et les preude femes uinrent 
a li et se li disent par maintes 
fois  damoisiele uous deués 
estre effraee de uos sereurs qui si 
ont esté de mauuaise uie ore 
prendés boin conseil en uous et boin 
cuer car uous uous estes moult 
riche feme et si aués moult grant 
iretage et moult en seroit lies 
uns preudom se il sauoit que uous 
uous tenissiés en bien si uous 
prenderoit moult uolentiers  et elle 
respont  nostre sires me 
tienge si qu il set que 
mestiers m est  ensi fu cele 
damoisiele lonc tans en pais et 
mena moult bonne uie onques nus 
ne 
le pot engingnier ne ne sot li 
anemis nule mauuaise oeure qu ele 
fesist si l em pesa moult et bien 
sot que il ne le porroit 
engingnier 
ne ne puet ueoir comment il le 
puist metre en ses oeures tant 
que il se pourpensa que il ne le 
porroit oublier de faire 
engingnier chou que li preudom li ot dit 
se il ne le courechoit car elle 
n auoit cure de ces oeures se faire 
ne li pooit abielir lors prist 
li dyables l autre serour si l en 
mena un samedi au soir en sa maison 
pour li courechier et pour ueoir se 
il li porroit engingnier 
quant la suer a la boine damoisiele 
uint a l ostel son pere si estoit 
une grant piece de la nuit alee et 
amena un tropel de garchons auoec 
li et uirrent tout dedens l ostel et quant 
sa suer le uit si en fu 
moult iree et dist  biele suer uous 
ne deussiés mie estre 
chaiens uenue tantque uous uoelliés 
tele uie mener car uous me 
feriés auoir blasme chou dont ie n 
aueroie mestier  quant sa suer li 
oi chou dire si en fu moult irie 
por chou que ele disoit que elle 
en aroit blasme se li dist que elle 
fasoit pis que elle ne 
fesist et li mist sus que elle 
amoit le boin homme en mauuaistie 
et 
se les gens le sauoient elle 
seroit arse quant cele oi que 
sa suers 
li metoit sus tel blasme si s en 
courecha moult et dist que elle 
alast fors de sa maison et elle 
respont  autressi fu ele a mon 
pere comme le uostre  et quant 
cele oi que sa suer ne s en 
iroit 
pas si le prist par les espaules et 
le uaut bouter fors cele 
se reuenga et li garchon qui 
estoient uenu auoec li prisent 
sa 
serour et le batirent moult 
doleuresement tant que ele lor prist a 
eschaper quant il l orent tant batue 
comme il uaurrent elle s en 
entra en sa chambre et frema l 
uis et elle n auoit fors son uallet 
et 
sa baissiele pour qui il le 
laissierent a batre cele fu en 
sa 
chambre toute seule et se 
coucha en son lit toute uiestue 
et commencha a plourer moult 
durement et si ot moult grant ire en 
son 
cuer de che que sa suer l auoit 
ensi atornee et en icele dolour s 
endormi 
et quant li dyables sot que ele 
auoit tout oublié por le grant 
ire 
ou elle estoit chou que li preudom 
li auoit commandé si en fu 
moult 
lies et dist  or puis ie bien 
faire de cesti che que ie 
uaurrai ceste est fors mise 
de la grasce de son signour 
et de la grasce son maistre et bien 
porroit on metre en li nostre 
homme  icil dyables auoit pooir de 
conuerser a feme lors en 
fu tous apparilliés et uint u 
elle estoit a li et conchut 
et 
elle ot conchut si s esuella et en 
esueillier que elle fist si li 
souuint dou preudoume qui le 
consilloit et s esueilla et se 
sainna 
et quant elle ot faicte le signe de la crois 
si dist  dame sainte marie 
que m est il auenu ie sui 
empirie de tele comme ie soloie 
estre quant ie couchai en che lit 
biele glorieuse 
mere iesu crist garde l ame de moi 
de peril et gardés le cors 
et defendés del torment a l anemi  
lors se leua de son lit et 
commencha a querre chelui qui che 
li auoit fait car elle le 
cuidoit 
trouuer 
puis quert a l uis de sa chambre si 
le trueue fremé et quant elle 
le trueue bien fremé si 
rechierke derechief la chambre mais 
elle 
ne troua riens et quant elle ui 
chou si se trouua toute 
engingnie 
de l anemi lors se commencha a 
dementer et a reclamer nostre signeur 
et dist  biaus sire dieus par uostre 
pitie sire se il uous uient 
a plaisir ne me laissiés honnir en 
cest siecle ne que ie fache 
chose de pechie dont ie perde m ame  
la nuis passa et li iours 
uint et si tost comme il fu aiorné 
dyables en mena sa feme quant elle 
li ot bien fait che par coi elle i fu 
amenee quant elle s en fu alee et 
li garchon cele issi de sa 
chambre moult iree plorant si 
apiela 
son seriant et li dist que il li 
amenast deus femes et il si fist 
tantost 
chi endroit dist li contes que quant 
les femes furent uenues la 
damoisiele 
se mist a la uoie pour aler a sen 
confessour si errai tant que elle uint 
la et quant li preudom le uit 
se li dist  biele fille tu as 
besoing che m est auis car ie te 
uoi moult effree et espoentee  
et elle respont  sire che m 
est auenu que onques mais n 
auint a feme si uieng a uous que 
uous me consilliés pour dieu 
car uous m aués dit que nus ne 
puet si grant pechie faire se li en 
est urais confes et repentans 
et il en a fait chou que li 
confessours li ensegne que il li 
sera pardouné sire i ai 
pechié 
et bien sachiés que i ai esté engignie 
par anemi  lors li commenche 
a dire comment sa suer uint en sa 
maison et comment elle se courecha 
a li et elle et li garchon le 
batirent et comment elle entra 
en sa chambre toute iree et frema 
l uis moult bien  et pour le 
grant ire ou i estoie ie m 
oubliai a segnier sire ensi 
oubliai 
tous les commandemens que uous m 
auiés dit si me couchai en mon 
lit 
toute uiestue et en la grant ire ou i 
estoie m endormi et quant ie m 
esuillai si me trouai honnie et 
si recerquai ma chambre derechief 
et 
alai a l uis si le trouuai 
fremé ne onques n i trouai riens 
nee ne 
ne ui ne seuch qui m ot chou 
fait sire ensi comme uous aués 
oit m auint il et fui engingnie si 
uous pri pour dieu que se li 
cors est tormentés que ie ne 
perde l ame  li preudom a 
bien escouté si s en esmieruelle 
moult car il n oi onques mais 
parler de tel merueille si li dist  
biele amie toute plainne 
estes dou diable et dyables 
conuerse encore en toi comment te 
confesserai ne ie te donrai 
penitanche de che que ie cuic 
uraiement 
que tu mentes que onques feme ne 
fu ensement despucelee ne en tel 
maniere que elle ne seust de qui ne 
au mains que elle ne ueist 
chelui qui la despucheloit et tu 
me ueuls faire a croire que ceste 
mierueille t est auenue en ton 
dormant  cele li respont 
 si me fache dieus sauue et me 
gart de tous tormens que ie 
uoir di et uous le trouerés 
bien  et il respont  tu as 
fait trop grant pechie que de obedienche 
trespasser que ie t auoie 
commandee et par che que tu l as 
trespassee t en carcherai ie bien 
penitanche a tous les iours mais que tu 
uiueras se tu le ueuls faire 
tele que ie le te carcherai  
atant respont la damoisele  sire 
uous ne me commanderés ia chose 
a faire que ie ne le fache  et il 
respont  dieu le t 
otroit dis me tu que tu uiens au 
conseil dieu et as menistres de saint 
eglyse chou est uraie confiessions 
et repentemens de faire et de 
dire a ton pooir selonc les commendemens 
de dieu  et cele respont 
 sire tout aussi comme uous l 
aués dit le terrai iou a mon 
pooir se dieu plaist  cil 
respont  ie croi bien en dieu 
se che puet estre uoirs que tu m 
as dit que tu n i aueras 
garde sire  dist elle  aussi me 
gart dieus de uilonnie que 
ie di uoir  et li preudom dist 
 tu m as acreanté a bien 
tenir la penitanche a tenir et a guerpir le 
pechie  et ele respont  sire 
uoire  et il dist  dont as tu 
guerpie toute luxure et ie le 
te desfenc tous les iours que tu 
aueras a uiure fors qui uient 
en 
dormant dont on ne se puet garder 
ueuls tu le bien et t en 
porras tu garder  et elle 
respont  sire oil bien se uous 
estes 
pleges que ie n iere par che 
pechie dampnee si comme il uous 
establi en terre par son 
commandement  chele prent sa 
penitanche 
moult uolentiers tele comme li 
preudom li carca em plourant comme 
celle qui moult se repentoit de 
boin cuer et li preudom le 
sainne et assaut et le 
met arriere en la creanche iesu 
crist 
au plus que il puet et se 
porpense comment che porroit 
estre 
uoirs chou que elle li auoit dit 
quant il ot che pensé si sot 
bien que elle estoit engingnie de l 
anemi si l apiele et li 
fist boire de l iaue el non dou pere et 
dou fil et dou saint esperit 
si l en ieta seur li et li dist 
 garde que tu n oublies mie 
les commandemens que ie t ai 
commandé et par toutes les fies que 
tu 
auras de moi besoing si uien a 
moi et puis te sainne et 
te commande tout maintenant a dieu 
et ie te mech en penitanche 
tous les biens que tu feras  
ensi s en ua la damoisiele en sa 
maison et mena moult boine uie 
et quant dyables uit que il l ot 
perdue et que il ne sauoit que 
elle faisoit ne que elle disoit 
aussi que se elle n eust onques 
esté si en fu moult iriés quant 
il l ot ensi perdue ensi remest la 
damoisiele en sa maison et mena 
moult boine uie tant que cele 
semence que elle auoit ou cors ne 
se pot plus celer si engroissa 
et enbarni tant que les autres 
femes s em parcheurent et le 
regarderent parmi les flans et li 
disent  biele suer uous estes 
toute grosse  et elle respont 
 biele suer uous dites 
uoir dieus  font elles  qui 
es che qui uous a engroissie  
et elle lor dist  se dieus me 
doinst deliurer a ioie ie ne 
sai  
et elles dient  le uous ont 
tant d ommes fait que uous ne 
saués assener au quel  et elle 
dist  ia dieu ne place que 
ie en soie deliuree se onques a mon 
ne a ma uenue n ot 
onques nus hom a faire en tel maniere ne 
que che me deust auenir  et 
celes qui chou orent oi si 
sainnierent et disent  che ne 
porroit 
estre ne che n auint onques a uous ne a 
autrui mais uous amés espoir 
coiement chelui qui che a fait que 
uous ne uolés mie encuser 
mais certes grans damage ert de uous 
que tantost que li iuge le 
sauront si tost uous conuerra 
morir  quant elle oi que a morir 
le conuerroit si en fu moult 
espoentee et dist  aussi face 
dieus 
l ame de moi sauue que ie ne ui 
onques celui ne ne connui qui 
che m a fait  
atant s en uont les femes et le 
tienent pour fole et dient 
que mar i fu si biaus iretages et si 
biaus edefiemens que elle auoit 
tout perdu quant cele oi ceste 
parole si en fu moult espoentee 
et uint a son confessour arriere et 
conta la paroles que les femes li 
disoient et li preudom uit que 
ele estoit grosse de uif enfant 
si s en esmieruilla moult et li 
demanda se elle auoit bien fait 
sa penitance que il li auoit carchie 
cele respont  oie et auint 
uous onques chis pechies que une fois  
et elle respont  certes 
sire nenil onques puis ne m auint ne 
deuant  quant li preudom l oi si s 
en esmieruilla moult et puis mist 
la nuit en escrit si comme elle li 
ot conté et dist  toute seure 
soiiés quant chis oirs 
qui dedens toi naistera ie 
saurai bien se tu m a uoir dit u 
menti et i a 
bien creanche en dieu que se che est 
uoirs ensi que tu le m 
as dit que tu n aueras ia garde 
de mort les granz paours en porras 
tu bien auoir quant li iuge le 
sauront il te prendront pour 
auoir tes 
biaus edefis et diront que il 
feront de toi iustiche et quant il 
t 
auront prise si le me fai a 
sauoir et ie t irai consillier se 
ie 
puis et dieus t aidera se tu 
es tele comme tu dis il 
ne t oubliera mie  atant li dist li 
preudom  ua t ent a ton hostel 
et soies toute seure et 
mainne boine uie que boine uie 
aiue bonne fin a auoir  ensi 
reuint la nuit la damoisiele a 
son hostel et s estut em pais et 
mout se tient simplement et tant que il 
auint chose que li iuge uinrent 
en la terre et oirent ceste 
nouuiele 
de cele dame qui ensi auoit concheut 
si l enuoiierent querre a son 
hostel 
pour amener deuant iaus et quant elle 
fu prise si enuoia querre le 
preudomme qui ensi l auoit consillie 
e quant il le sot si uint 
au plus tost qu il pot et quant il 
fu uenus si l apielerent li preudomme li 
iuge si trouua que il l auoient 
fait uenir deuant iaus et li iuge 
moustrerent la parole a la damoisele 
et au preudomme et disent 
que elle ne set de qui ele est 
grosse  sire cuidiés 
uous que feme peust encarchier sans 
homme  et li preudom respont 
 ie ne uous dirai pas canques ie 
sai mais tant uous puis ie bien 
dire se uous uolés mon conseil 
croire que uous ne ferés iustice de 
li tantque elle soit grosse 
car il n est mie raisons ne 
drois ne li enfes n a mort 
deseruie comme chis qui onques 
pechiet 
ne fist ne ne deserui ne el pechie 
de la mere n a il riens fourfait 
se uous en faisiés iustiche dont 
porroiés uous sauoir et dire 
que uous auriés chelui ochis qui 
pechie n auroit fait  et li iuge 
dient  sire nous nous en ferons a 
uostre los  et li preudom dist 
 se uous en faites a mon los uous 
le ferés bien garder en 
une tour si que elle ne puist faire 
nule folie et metés deus femes 
auoec qui li aideront a deliurer 
quant mestier en sera et en tele 
maniere que elles ne s en puissent 
issir et le ferés bien garder 
tant que elle ait enfant et tant par 
mon los li lairés norrir que 
il puist mangier par soi et demander 
tous ses estauoirs et lors 
se uous ne ueés autre chose si en 
faites uostre uolente et 
uostre plaisir et lor donnés chou 
que mestier lour sera et tout 
chou ferés par mon conseil et se 
uous le uolés autrement faire ie 
n en puis mais  et li iuge 
respondent  il nous est bien 
auis 
que uous dites raison  tout par ensi 
comme li preudom l ot deuisé 
il le fisent et le misent en une 
maison de pierre et fisent tous les 
huis d ambes fremer et misent deus 
des plus preude femes que 
il porent trouuer auoec li et en 
haut laissierent une fenestre 
pour iaus liurer chou que mestiers leur 
seroit et quant li preudom ot 
che fait se parla a li de sa 
fenestre et dist  quant tu aueras 
eut enfant si le fai baptisier au 
plus tost que tu porras et quant 
tu sera mise fors et on te uaurra ardoir 
si m enuoie querre  
ensi remest cele une grant pieche en 
la tour et li iuge orent 
bien atorné tout chou dont elles 
orent mestier si l ont 
deliuré as femes qui auoec li 
estoient en tel maniere comme 
uous l aués oi remesent laiens et 
ot enfant quant damedieu 
plot et quant il fu nés si ot adont 
et auoir sauoir le sens et le pooir 
de l anemi comme chieus qui concheus 
en estoit mais li anemis 
l auoit fait folement car nostre 
sires auoit rachaté de sa mort 
por 
uraie repentanche et li anemis 
auoit cheli engingnie par 
decheuement 
car cele si tost que ele se senti 
engingnie si cria mierchi la 
ou elle dut et quant elle ot che 
fait si se mist en la garde 
et ou commendement de sainte eglyse et 
de dieu et bien fist les 
commandemens que ses confessours li ot 
commandé et pour chou ne uaut 
pas dieus que dyables i perdist chou 
que il i deust auoir et che 
pour coi il le fist pour chou que 
dyables si uaut que il eust 
son art et son pooir de sauoir les 
choses qui estoient dites et faites 
et alees et tout ichou seut il et 
nostre sires qui tout set 
par la repentance de la mere et par la 
boine repentance de confiession 
que il sot qui en son cuer estoit 
ne par son gre ne par sa uolente 
ne li estoit auenu et par la force 
de baptesme dont ele estoit 
lauee es fons uaut nostre sires 
que li pechies ne li peust riens 
nuire si donna a l enfant pooir de 
sauoir les choses a auenir par ceste 
raison sot cil les choses qui 
estoient dites et faites et alees 
de 
par l anemi et le seurplus que il sot 
des choses a uenir uaut nostre 
sires que il seust contre les 
autres choses que il sauoit pour 
rendre 
de la soie partie ore si se tourt a 
la quele que il uaurra 
et se il ueult il puet rendre au 
dyable son droit et a nostre 
signour le sien car plus n i a 
dyables formé fors le cors et 
nostre 
sires met ens l esperit por ueoir 
et pour oir et pour entendre 
a chascun selonc chou que il li 
preste sens et memoire et 
que il li plaist a douner et il a 
cestui en a plus douné 
que a autrui por chou que grans 
mestiers li estoit lors uerra 
on 
bien au quel il se deuera tenir 
et quant les femes le uirent 
et le rechiurent de terre si n en i 
ot cheli qui n en eust grant 
paour pour chou que elles le uirent 
tout pelu et plus grant poil 
auoir que eles n auoient ueut as 
autres enfans si le moustrerent 
a la mere et quant la mere le uit 
si s en sainna et dist  cis 
enfes me fait grant paour  et les 
autres femes dient 
 si fait il a nous meismes que a 
painnes le poons nous 
tenir  et la mere dist  as uarles daual 
que il soit baptisiés  
et il li demandent  comment 
uolés uous qu il ait non  
et elle dist  ensi que mes peres ot 
non qui ot non merlins  
apries chou que merlins fu 
baptisiés il fu carchiés a la 
mere pour 
norrir et elle tant le norri et 
alaita qu il ot nuef mois et quant 
il 
les ot si sambla que il eust un 
an une pieche apries reuint que li 
enfes fu en l eage de dis uit mois et 
que les femes disent 
a la dame  dame nous uaurrions 
estre hors de chaiens et uaurrions 
raler entre nos amis car il nous est 
auis que nous aurons 
chaiens moult demouré que chaiens ne 
poons pas tous iours estre  
et elle respont  certes ie n en 
puis mais  lors commencha 
a plorer et priier pour dieu merchi que 
eles sueffrent encore un 
poi cele s en ua a une feniestre 
et tint son enfant entre 
ses bras et commencha moult durement 
a plourer et dist  biaus fius 
ie recheurai pour toi mort et si ne 
l ai pas deseruie car il n 
est nus qui sache la uerite 
de qui uous fustes engenrés 
ne ne puis estre creue de chose que 
ie die ensi me couuerra 
morir  
ensi comme elle se dolousoit pour la 
mort et pour le torment que elle 
atendoit a auoir li enfes 
regarda sa mere et dist  biele 
mere ne t 
esmaie mie tu ne morras ia de 
chose qui te soit auenue pour moi  
quant sa mere l oi ensi parler se 
li failli tous li cuers si s en 
esfrea et li osta ses bras de 
son col et chai li enfes a terre 
et les femes qui estoient a la 
feniestre l oiront si 
saillirent 
sus et cuidierent que elle le 
uausist estrangler et disent  que 
uolés uous faire de uostre enfant 
uolés le tuer  et ele 
respont toute esbahie  ie non 
mais ie fui esbahie pour une grant 
merueille que il m a dit si m en 
faillirent li bras et li cuers  
et elles respondent  qui uous a 
il dit il m a dit  fait 
elle  que ie ne prenderai ia mort 
pour li  et celes dient 
 encore dira il autre chose  lors 
le prendent entre eles si le 
commenchent a escouter por sauoir se 
il parleroit plus mais il 
n en fist onques samblant ne ne lour 
dist mot tant que il auint apres 
que uns lons tans fu passés que la 
mere dist as deus femes 
 manechiés moi si uerrés bien 
se il uaurra parler  lors le 
prist 
sa mere entre ses bras que elle 
uausist bien que il parlast deuant 
elles 
si commencha a plorer et les femes 
disent tout maintenant  dame 
moult sera grans damages de uostre 
biau cors ki por tele creature 
serés arse moult uausist mieus que 
il ne fust ia nés  et li enfes 
respont  uous mentés ore che 
uous a fait ma mere dire  
quant celes l oirent ensi parler 
si en furent moult effraees 
et dient  che n est pas enfes 
ains est uns dyables qui 
set chou que nous auons fait et 
dit  et parolent a lui 
et le metent en mainte parole et il 
lour dist tant seulement 
 laissiés moi ester car uous 
estes foles et pecheresses 
plus que ma mere n est  et quant 
celes l oirent si s en 
esmeruillierent et disent  ceste 
chose ne puet estre celee nous 
le dirons aual au peuple  lors 
uinrent les deus femes a la 
fenestre 
et parlerent as gens et lour 
disent chou que li enfes lor 
auoit 
dit et quant il oirent ceste 
merueille si disent que il estoit 
bien tans de faire iustice de la mere 
si firent faire lettres et 
aiornerent la mere de fere iustice a 
quarante iours et quant les 
lettres furent aportees a la mere 
et que li iours de son martyre 
li fu nommés si en ot moult grant 
paour et le fist a sauoir au 
boin homme qui le consilloit ensi 
remest une grande pieche que il n 
i ot maisque set iours iusques au terme 
que elle deuoit estre arse et quant 
il li membroit de cel iour si ne 
sauoit que elle en deust faire 
si en 
fu moult espoentee et commencha a 
plourer et li enfes aloit par la 
tour et uit sa mere qui plouroit 
si commencha a rire et a faire 
semblant de grant ioie et les femes li 
dient  moult penses 
ore pau a chou que ta mere pense 
qui en ceste semainne doit 
estre arse por toi maleoite fu l 
eure que tu fu nés se 
dieus ne l ama quant elle pour 
uous soufferra tel martyre  
et li enfes respont  biele mere 
or mentent ia ne sera hom 
tant comme ie uiue qui uous ost 
ochirre ne adeser ne metre 
en iustiche de mort fors dieus  
quant la mere et les deus femes 
oirent l enfant ensi parler si en 
furent 
moult lies et disent  chis enfes 
ert encore moult preudom et 
moult sages se dieu plaist qui 
teuls paroles set dire  
ensi remest dusques au iour qui 
nommés fu et quant chou uint a cel 
iour si furent les femes mises fors 
et la mere en porta son enfant 
entre ses bras deuant les iuges et li 
iuge furent uenu si parlerent 
a une part as femes qui auoient 
esté auoec la mere et lor 
demanderent 
se c estoit uoirs que li enfes 
parlast ensi et elles lor 
content 
canques elles li ont oi dire et 
quant cil l oirent si s en 
esmieruillierent moult et disent 
que moult li conuerra a sauoir 
des paroles se il la reskeut de 
mort ensi uinrent arriere et li 
preudom fu uenus cil qui la 
damoisiele consilloit lors dist li 
uns des iuges  damoisieles aués uous 
mais que faire atornés uous or que 
il uous couuint souffrir cest martyre  et 
cele respont  sire se il 
uous plaisoit ie parleroie 
uolontiers a cest preudomme  atant l en 
a donné li iuges congie si s en 
entra en une chambre et li enfes 
remest defors si le misent mainte 
gent a parole dont gaires ne li fu 
adont parla la feme a son 
confessour et moult piteusement en 
plourant 
quant ele ot parlé de canques ele 
uaut se li demanda li preudom 
 es che dont uoirs que tes 
enfes parole si comme on dist  
et cele respont  sire oil  puis 
conta au preudomme chou que elle 
li oi dire et quant li preudom l 
oi si dist  auchune mierueille 
auerra de ceste oeure  lors s en 
issirent de la cambre entre li et 
la 
damoisiele si troua son enfant 
defors et le prist entre ses bras et s 
en 
uint tantost deuant les iuges et quant 
li iuge le uirent si dient 
 dame dirés uous qui est 
peres de cest enfant gardés que 
uous ne le celés mie  et elle 
respont  seigneur ie uoi bien 
que ie sui liuree a iustice de mort 
si n ait dieus ia pitie 
ne merchi de moi si ie le pere ui 
onques ne que ne connui ne uiers homme 
fui tant abandonnee que il deust 
enfant engendrer en moi  et li iuge 
respondent  nous ne creons pas 
que che puist estre uoirs 
et si demanderons as autres femes se 
che porroit auenir que tu nous 
fais entendant car onques mais ne 
pot nus tele mieruielle 
oir  
atant se traient li iuge a une part et 
parlerent a maintes femes de 
chou que cele damoisiele lour 
faisoit entendant et dist li uns 
des 
iuges  dames uous qui chi estes 
auint onques a nule de uous 
ne a autre dont on oist onques parler 
que elle puist concheuoir 
ne auoir enfant sans compaignie d omme 
carnelment  et celes dient 
que che ne porroit auenir quant li 
iuge oirent che si s en 
reuinrent 
arriere a la mere merlin et li 
conterent che que il ont oi 
dire as autres femes  et des ore mais 
en est il drois que la 
iustiche en soit faite  lors 
saut auant merlins qui moult fu 
irés de ceste chose et de chou que il 
oi dire de sa mere et dist 
 signour che ne sera mie si tost 
que iustice en soit faite car se 
on faisoit iustice de tous chiaus 
et de toutes celes qui ont 
esté 
en auoutire a autrui que a lour femes et 
a lor maris il en i aroit ia 
ars plus des deus pars de chiaus qui 
chi sont et de celes dont 
ie sai aussi bien lour couuine que 
eles meismes font se ie en 
uoloie parler ie les feroie ia 
tous iehir sacés que asses en i 
a qui ont fait pis que ma 
mere n ait car elle n a 
coupes en chou que on li met sus 
et s ele i a coupes teuls coupes 
que ele a a pris cis preudom 
sur li et se uous ne m en creés 
demandés li  et li iuge 
apielerent le preudomme et li 
demanderent 
se c estoit uoirs que merlins 
lour auoit adont conté li 
preudom 
conte tout mot a mot canques la 
mere merlin li auoit dit se che 
est uoirs que ele disoit que 
tel chose li fust auenue et li 
preudom respont  ie li dis que 
elle n auoit garde enuers dieu 
ne enuiers le monde qui droit li 
feroit ele meesmes uous a 
conté 
comment ele fu engingnie et c est 
mierueille de cest enfant que ele 
encarka sans delit d omme et si ne 
set qui l engenra et si en fu 
confiesse et repentans et l en 
carchai sa penitance  et li enfes 
dist au preudomme  uous aués en 
escrit l ueure toute et la nuit que ie 
fui engenrés si poés bien 
sauoir quant ie nasqui et l eure 
que ie 
sui nés et par che poés bien 
sauoir grant partie de l euure ma 
mere  et li preudom respont  uous 
dites uoir mais ie 
ne puis sauoir dont chis sens te 
uient car tu ses plus que 
nous tout  et lors furent 
apielees les femes qui auoient 
esté 
en la tour auoec la mere merlin et 
conterent deuant les iuges le 
termine 
de l enfant de l engenrer et dou porter 
et del naistre par l escrit au 
preudome se le trouerent ensi comme 
il le dist et li uns des 
iuges respont  pour chou ne 
sera el pas cuite se elle ne 
dist 
qui t engendra et qui est tes 
peres  et li enfes se 
courecha et dist  ie connois 
mieus mon pere que tu ne fais 
le tien et ta mere set mieus qui 
t engendra que la moie 
ne set qui m engenra  et li 
iuges se courecha et dist a 
merlin 
 se tu ses riens dire sur ma mere 
ie le terrai bien a droit  
et mierlins respont  ie 
sauroie bien dire sur li se tu 
en 
faisoies iustiche que elle 
aueroit mieus mort deseruie que la 
moie mere 
se ie le te faz connoistre a li 
meismes si claimme ma mere 
quite car ele n a coupes en che 
que on li met sus et elle dist 
uoir de canques elle dist d endroit 
m engenreure  et quant li iuges 
oi merlin ensi parler si en fu 
moult irés et dist  merlins uostre 
mere 
aurés rescousse d ardoir se il 
est ensi mais tant saches tu 
bien 
se uous ne saués tant dire seur ma 
mere dont ie uous croie et que 
la uostre remaingne em pais 
sachés on ardera uous auoec  
atant prisent iour entre le iuge et 
mierlin a le quinsainne et li iuges 
enuoia querre sa mere et fist l 
enfant et sa mere moult bien garder 
et il meismes fu tous iours auoec les 
gardes et maintes fois fu li enfes 
mis en paroles de la mere et d autrui 
mais en tous les quinse iours 
parole n en puet on traire et quant 
uint a la quinsainne si uint la mere a 
iuge et quant elle fu uenue si mist on 
merlin et sa mere fors de la 
prison et les mena on deuant le 
peuple et lors dist li iuges  
merlins 
ués ci ma mere seur qui tu dois 
parler ore di chou que tu li 
ueuls dire  et li enfes respont 
 uous n estes mie si sages 
comme uous cuidiés d asses alés 
si menés uostre mere en 
une maison tout priueement et amenés uostre 
plus priué conseil et iou 
apielerai le conseil ma mere che 
est dieus li touspoissans 
et ses confessours  lors furent si 
esbahi cil qui ces paroles 
oirent 
que a painnes porent il respondre 
mais li iuge connoist bien que il 
dist 
que sages et li enfes demande a 
tous les autres iuges  segnour 
se ie puis deliurer ma mere par 
raison de cest homme sera elle 
quite de uous tous  et il 
respondent  se elle eschape de 
cestui elle ne trouuera iamais qui 
riens li demant  en ceste maniere 
que uous aués oi s en alerent en 
une chambre entre merlin et le 
iuge et mena li iuges sa mere et 
deus autres hommes de ses amis 
les plus preudommes que il pot trouuer 
et li enfes i mena le confessour 
sa mere et quant il furent 
assamblé si dist li iuges  ore 
pues 
tu dire a ma mere chou que tu ueuls 
par quoi la toie mere doit 
estre quite ie ne uoel pas  
fait merlins  ma mere desfendre 
contre tort mais ie li uoel le 
droit damedieu sauuer et le sien 
et sachés que ma mere n a pas 
le torment deserui que uous li 
uolés faire et se uous m en 
creés uous ma mere et lairés 
a enquerre de la uostre  et li iuges 
respont  ensi ne m escaperés 
mie plus uous couuerra dire  et 
merlins dist  uous m aués 
asseuré 
et ma mere et se ie le puis 
desfendre que uous le cuitiés  
et li iuges respont  che est 
uoirs  et merlins respont 
 uous uolés ma mere ardoir por chou 
que ie sui nés de li et 
pour chou que elle ne set qui en 
li m engendra mais se ie 
uoloie elle sauroit mieus dire 
quels fieus tu ies que ma mere ne 
sauroit dire 
quel fieus 
ie sui  et li iuges dist  belle 
mere ne sui ie mie uostre 
fius de uostre loial espous  
adont respondi la mere au iuge  
biaus fieus oil  et merlins 
parole 
et dist  dame il uous conuerra 
uoir dire se uostre fieus ne 
quite ma mere et moi se il le 
uoloit faire sans plus dire ie m 
en tairoie  et li iuges respont 
 ie n en ferai nient uous i 
gaaignerés ia tant  fait 
merlins  que uous trouuerés uostre 
pere 
par le tiesmoing de uostre mere  et 
quant cil l oirent qui erent 
au conseil si se saingnierent et 
eurent moult grant meruieille de 
chou que merlins disoit et merlins 
dist a la mere au iuge  dame 
il conuint que uous dites uoir a uostre 
fil quels fieus il est  
et la dame dist  dyables sathanas 
dont ne l ai ie dit  et 
merlins respont  uous saués 
bien certainnement que il n 
est pas fieus chelui que il 
cuide estre  la dame fu espoentee 
si dist  a cui dont  et il dist  
uous saués bien que il est 
fieus a uostre preuoire a ces ensaignes 
que la premiere fois que 
uous assamblastes a lui que uous li 
desistes que uous auiés paour d 
encarkier et il uous dist que uous n 
encarceriés ia de lui et que il 
meteroit en escrit toutes les fois 
que il girroit a uous pour chou que 
il meismes auoit paour que uous ne 
couchissiés a autre homme et que 
uostre sires estoit mal de 
uous en cel termine et quant il fu 
engenrés 
ne demoura gaires que uous 
desistes que uous estiés mal 
baillie de 
chou que uous estiés de lui grosse 
se che est uoirs ensi comme 
ie l ai dit si le connissiés et 
se uous ne le uolés reconnoistre 
encore uous dirai ie el  et li 
iuges fut moult irés et 
demanda 
a sa mere  est che uoirs que 
il dist  et la mere respont 
qui moult fu espoentee et dist  biaus 
fieus creés dont chou que 
cis dyables dist  et merlins dist  
se uous ne l connissiés 
ie uous dirai encore a autre chose que 
uous saués bien et uoirs 
est  et la dame se taist et 
merlins dist  ie sai canques il 
i ot fait et dit uoirs est que 
quant uous uous sentistes grosse 
uous fesistes querre le pais de 
uostre signour a uostre prestre pour 
chou que uous uous uoliés couurir 
que uous fuissiés grosse de lui 
et le cuist tant et pourcacha que 
il le fist et uous fist gesir 
ensamble od li ensi fesistes 
entendant au preudomme que li enfes 
estoit 
siens ensi le cuident mainte 
autre gent et chis meismes qui 
chi est le cuide pour uoir 
que il fust fieus au preudomme 
et des lors en cha aués ceste uie 
menee et menés encore et 
la nuit que uous meustes a uenir cha 
ieustes uous ensamble et au matin 
uous conuoia il grant pieche et 
quant il se departi de uous il uous 
dist 
en conseil en riant  biele suer or 
pensés de faire et de dire 
canques mes fieus uaurra car il 
sauoit bien que chis estoit 
ses 
fieus et par son escrit  quant la 
mere au iuge oi merlin ensi parler 
et que ele sot bien que il disoit 
uoir si s assist et fu moult 
destroite et uoit bien que il li 
conuerra dire uoir et ses fieus 
le regarde et dist  biele mere 
qui que soit mes peres 
ie sui uous fieus comme fieus uous 
ferai mais dites uoir se cis 
enfes dist uerite  et la mere 
respont  biaus fieus por dieu 
merchi ie ne l te puis celer car 
tout ensi comme il l a dit 
est il  et quant li iuges l oi 
si dist  uoir disoit cis 
enfes 
qu il sauoit mieus qui estoit 
ses peres que ie ne sauoie qui 
estoit 
li miens et si n est pas drois 
que ie face iustice de sa mere 
quant ie ne l fach de la moie  et 
dist li iuges a merlin 
 merlins ie te pri pour dieu pour 
chou que ie puisse ta mere 
descouper enuers le peuple et toi di 
moi qui est tes peres  
et merlins dist  ie le te dirai 
plus pour t amour que pour ta force 
ie uoel que tu saces que ie 
sui fieus d un anemi qui 
engingna ma mere et saces que 
ceste maniere d anemis ont a non 
ekupedes et repairent en l air et 
chis m a donné le sens 
de sauoir les choses dites faites et 
alees et pour chou sa ge la uie 
que ta mere a tous iors menee et 
nostre sires uaut que ie 
eusse 
tel memoire pour la bonte ma mere et se 
boine repentance et pour le 
commandement de sainte eglyse que ie 
croi m a donné tant de uertu 
que ie sai les choses qui sont a 
auenir en partie et si le pues 
sauoir par chou que ie te dirai  
lors le traist merlins a une part et 
li dist  ta mere s en ira et 
contera a chelui qui t 
engendra chou 
que ie lui ai dit et quant il 
orra que tu sauras la uerite il 
auera si grant paour de toi que il s 
en fuira et li dyables quels 
oeures 
il a tous iours menees si l en 
menra a une riuiere et la se 
noiera 
et pour chou poes prouuer que ie les 
choses qui sont a auenir  et li iuges 
respont  merlins se chou est 
uoirs que tu m as dit ie ne 
te mesquerrai iamais  ensi 
departirent de lour conseil et 
uinrent deuant 
le peuple et dist li iuges au peuple  
chis enfes a bien rescousse 
sa mere d ardoir et sachent tout 
cil qui cest enfant uerront 
qu il ne uerront iamais plus sage 
ne onques ne uirent  et cil 
respondent tout  dieus en 
soit aourés se elle est 
respitee de la mort  
