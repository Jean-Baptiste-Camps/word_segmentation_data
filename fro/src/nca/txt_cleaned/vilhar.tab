de ces mesages en enuoia thibaut  li quens de champaigne et de brie  yy  
et baudoyn  le conte de flandres et de henaut  yy  
et loeys de bloys et de chartrain  yy . 
et li mesages le conte thibaut furent iosfroy de uileharduyn le mareschal et mile de brebant  
et li mesage le conte baudoyn furent quenes de betune et alart maqueriaus  
et li mesage le conte loeys furent iehan de friaise et sultiers de gardonuile . 
seur ces yy mirent leur afere entierement  en tele maniere qu il leur bailleroient bones letres pendanz  qu il tenroient fermement toutes les couuenances qu il feroient  par touz les pors de mer  en quelque leu que il alassent . 
einsint murent ces mesages que uous auez oi  et prirent conseil entr euls  et fu tel le conseil acordé entr euls que a uenice cuidoient trouer plus grant foison de uessiax que a nul autre port . 
et cheuauchierent par leur iornees tantque il uindrent la  la premiere semainne de quaresme . 
li dus de uenice  qui ot a non henri dandoille  estoit moult sages et moult preuz  si les honora moult  et il et les autres genz  et moult uolentiers les uirent . 
et quant il baillierent les letres leur seigneurs  si se merueillierent moult pour quel afere il estoient uenu en leur terre . 
les letres estoient de creance  et disoient que autretant les creust len conme leur cors entierement et seroit fet ce que cil yy feroient . 
li dus respondi lors   seigneurs  ie ai ueues uos letres . 
bien auons conneu que uostre seigneur sont li plus haut home qui soient sanz coronne  
et il nous mandent que nous creons ce que uous nous direz et taignons fermement ce que uous ferez . 
or dites ce qu il uous plera . 
 et li mesage respondirent   sire  nous uolons que uous aiez uostre conseil  
et deuant uostre conseil uous dirons ce que nostre seigneur uous mandent  demain se il uous plest . 
 et li dus leur respondi que il queroit respit au quart iour  et adont auroit son conseil asamblé et porront dire ce que il requierent . 
cil atendirent iusques au iour que il leur ot mis . 
il entrerent ou pales  qui moult iert riches et biaus  et trouuerent le duc et son conseil en une chambre  et dirent leur mesage en tel maniere   sire  nous somes a toi uenuz de par les barons de france qui ont pris le signe de la croiz pour la mort ihesu crist uenchier et pour iherusalem reconquerre  se diex le ueult soufrir . 
et pour ce que il seuent que nule gent n ont si grant pooir conme uous et la uostre gent  uous prient por dieu que uous aiez pitie de la terre d outremer et de la honte ihesu crist  conment il puissent auoir nauies et estoire . 
- en quel maniere  
 fet li dus . 
-  en toutes les manieres   font li mesage   que uous leur sauroiz loer ne conseiller que il fere ne soufrir puissent . 
- certes   fet li dus   grant chose nous ont requise  et bien samble qu il beent a haut afere . 
et nous uous en respondrons d ui en yy iourz . 
et ne uous merueilliez pas se li termes est lons  car il couient moult penser a si grant chose . 
 au terme que li dus leur mist  il uindrent ou pales . 
toutes les paroles qui furent dites et retraites ne uous puis ie pas raconter . 
mes la fin de la parole si fu tex   seigneur   li dus   nous uous dirons ce que auons pris a conseil  se nous y poons grant conseil metre et le quemun de la terre que il l otroit  
et uous uous conseilleroiz se uous le porroiz soufrir . 
nous ferons uessiax a porter yy mile yy cheuaus et yy mile escuiers  et yy mile cheualiers  et yy yy mile serianz a pie  
et a touz ces cheuaus et ces genz iert tex la couuenance que il porteront uiandes a yy mois . 
tant uous ferons au mains  en tel forme que len donra pour le cheual yy mars et pour l ome yy . 
et toute ceste nauie uous tendrons nous par zz an  des le iour que nous partirons dou port de uenice a faire le seruice dieu et la crestiente  en quel leu que ce soit . 
la some de cest auoir qui ci est deuant nomee  si monte yy yy mile marz . 
et tant uous ferons  que nous metrons yy galies plus armees pour l amour de dieu  par tex couuenances que  tant conme nostre compaignie durra  de toutes conquestes que nous ferons de terre ne d auoir par terre ou par mer  la moitie en aurons et uous l autre . 
or si uous conseilliez se uous le porroiz fere . 
 li mesage s en uont  
et dient que il parleroient a aus . 
l andemain se conseillierent et parlerent ensamble cele nuit  et si s acorderent au fere . 
et l andemain uindrent deuant le duc et dirent   sire  nos somes prest d aseurer ceste couuenance . 
 et li dus dit qu il en parleroit a la seue gent  et ce qu il y trouueroit il leur feroit sauoir . 
l andemain  ou au tierz iour  manda li dus  qui moult estoit sages et preuz  et prist a son conseil  
yy des plus sages homes de la terre . 
et il par son sens et par son engin  que il auoit moult bon  les mist a ce que il le loerent et uoudrent . 
et ainsint le fist de cent et puis de deus cenz et puis de mil  tantque tuit le creanterent et loerent . 
puis en asambla bien yy mile en la chapele de saint marc  la plus bele qui soit  et si leur dist que il oissent messe dou saint esperit et priassent dieu que il les conseillast de la requeste aus mesages que il leur auoient fete . 
et il si firent . 
quant la messe fu dite  li dus manda aus mesages que il requeissent a tout le pueple humblement que il uousissent que cele couuenance feust fete . 
li mesages uindrent au mostier . 
moult furent esgardez de maintes genz  qui ne les auoient onques ueuz . 
iosfroi de uileharduyn li mareschauz de champaigne moustra la parole par l acort et par la uolonte aus autres  et leur dist   seigneurs  li baron de france li plus haut et li plus posteif nous ont enuoié a uous  si uous crient merci que il uous empraigne pitie de iherusalem qui est en seruage des turs  que uous pour dieu uueilliez leur compaignier a la honte ihesu crist uenchier . 
et pour ce uous ont eslit que il seuent que nule gent n ont si grant pooir par desus mer  
et nous conmanderent que nous uous encheissons au piez et que nous ne nous en leuissiens iusques a tantque uous auriez otroié que uous auriez pitie de la terre d outremer . 
 meintenant touz les yy mesages s agenoillierent a leur piez moult plorant . 
et li dus et li autre s escrierent tuit a une uoiz  et leuerent leur mains en haut  et dirent   nous l otroions  
 ilec ot si grant bruit et si grant noise que il sambla que terre tramblast . 
et quant cele noise remest si i ot si grant pitie  que onques nus hom ne uit plus grant  et li bons dus de uenice  qui moult estoit sages et preuz  monte au leteri et parla au pueple et leur dist   seigneur  ueez l enneur que diex nous a fet  que la meilleur gent dou monde ont guerpi toute autre gent et ont requis nostre compaignie de si haute chose fere ensamble conme la rescousse nostre seigneur . 
 les paroles que li dus dist  bones et beles  ne uous puis toutes raconter  
ainsint fina la chose  et de fere les chartres prirent l andemain iour  et furent fetes et deuisees . 
quant eles furent fetes  si fu la chose deuisee que len iroit em babiloine ( por ce que em babiloine porroient mieulz les turs destruire que par autre terre )  
et en audience fu deuisé que en iroit outremer . 
il estoit adonques quaresme et fu deuisé que de la saint iehan en zz an  qui fu mil yy anz apres l incarnacion ihesu crist  deuoient li pelerin et li baron estre a uenice et les nauies apareilliees encontre euls . 
quant eles furent fetes et seellees  si furent aportees au grant pales deuant le duc  ou le grant conseil et le petit iere . 
et quant li dus leur deliura les seues chartres  si s agenoilla moult plorant  et iura seur sainz en bonne foi a tenir les couuenances qui estoient es chartres  et tout le conseil ausi  qui estoient yy . 
et li mesage reiurerent les leur chartres a tenir  et les seremenz a leur seigneurs et les leur  que il les tendroient en bone foi . 
sachiez que la ot meintes larmes plorees de pitie  
et enuoierent leur mesages l une partie et l autre a rome a l apostele innocent pour confermer ceste couuenance  il le fist moult uolentiers . 
lors emprunterent li mesage yy mile mars en la uile et si les baillierent le duc pour conmencier la nauie . 
et prirent congie pour aler en leur pais  et cheuauchierent par leur iornees tantque il uindrent a pleisance en lombardie . 
einsint se departirent ioffroiz li mareschauz et alarz maqueriaus  si s en alerent droit en france  et li autre s en alerent a genne et a pise pour sauoir quele aide il feroient en la terre d outremer . 
quant iosfroi le mareschal passa mont cenis  si encontra le conte gautier de briene  qui aloit em puille conquerre la terre sa fame  que il auoit espousee puisqu il auoit prise la croiz et qui iert fille le roy tangre . 
auec lui en aloit gautier de montbeliart huitace de couflans  robert de gyenuile et grant partie de la bone gent de champaigne qui croisiez estoient . 
et quant il leur conta les noueles conment il auoient esploitié  moult en firent grant ioie  et moult prisierent l afere  et il leur dirent   nous somes ia meu  
et quant uous uendroiz  uous nous trouueroiz touz prez . 
 mes les auentures auienent si conme diex ueult  ne n orent nul pooir qu il asamblassent en l ost . 
ce fu moult grant domache  car moult estoient preuz et uaillanz . 
einsint se departirent et tint sa uoie chascuns . 
tant cheuaucha iofroi le mareschal de champaigne par ses iornees qu il uint a troies en champaigne et trouua son seigneur le conte thibaut malade et deshetié . 
et si fu moult liez de sa uenue . 
et quant cil li ot contee la nouuele conment il auoient esploitié  si fu si liez que il dit que il cheuaucheroit  ce que il n auoit pieca fet  si se leua sus  et cheuaucha . 
ha las  
quel domage  
car onques ne cheuaucha puisque cele foiz . 
sa maladie crut et enforca  tant que il fist sa deuise et son lais . 
et departi son auoir  que il deuoit porter  a ses homes et a ses compaignons  dont il y auoit de moult bons  nus hom a cel iour n auoit meilleurs . 
et conmanda  si conme chascun receuroit son don  que il iurast seur sainz l ost de uenice a tenir si conme il l auoit promis . 
moult i ot de ceuls qui mauuesement le tindrent  et moult en furent blasmé . 
une autre partie conmanda li quens de son auoir a retenir pour porter en l ost et pour departir la ou len uerroit qu il seroit miex emplié . 
et morut li quens  et fu uns des homes uiuant qui plus bele fin fist . 
ileques ot moult grant pueple asamblé de son lignage et de ses homes  dou duel ne couient il mie parler qui ilec fu fet  car onques plus grant ne fu fet pour home  
et il y dut bien estre  car onques nus hons de son aage ne fu plus amez de ses homes ne d autre gent . 
enterrez fu delez son pere ou mostier saint estienne a troies . 
la contesse remest  sa fame  qui blanche auoit non  moult bele et moult bone  et iert fille le roy de nauarre  qui auoit de lui une fille et estoit grosse d un filz . 
quant li quens fu enterrez  mahi de montmorient  simon de monfort  ioffroy de gyenuile  li seneschaus  et iosfroi li mareschaus alerent a l ostel le duc oedon de bergoigne  et si li dirent    sire  uostre cousins est morz  tu uoiz le domache qui a la terre d outremer est auenue . 
pour dieu te uolons prier que tu praignes la croiz et sequeur la terre d outremer en leu de cestui . 
et nous te ferons tout son auoir baillier  et te iurerons sus sainz  que nous te seruirons en bone foi en l ost ausi conme nous feissiens . 
 tex fu sa uolente que il le refusa . 
iosfroi de gyenuile encharchierent le mesage que autretel offre feist au conte de bar le duc thiebaut  qui estoit cousins au conte qui morz estoit . 
et il le refusa autresi . 
moult fu granz desconforz aus pelerins et a touz ceuls qui deuoient aler el seruice dieu de la mort le conte thibaut de champaigne . 
et prirent zz parlement au chief dou mois a soisons  pour sauoir qu il porroient fere . 
la fu li quens baudouyns de flandres et de henaut et li quens loeys de blois et de chartain  le conte iosfroi dou perche  le conte hue de saint pol et meint autre preudome . 
ioffroy le mareschal leur moutra la parole et l osfre que il auoit fet le duc de bergoigne et le conte de par le duc  et coment il l auoient refusé   seigneurs   fet il  aus contes   ie uous loeroie une chose  se uous uous y acordiez . 
le marchis boniface de monferrat est moult prisié zz des plus prisiez qui hui cest ior uiue . 
se uous le mandiez que il uenist ca et preist la croiz et se meist ou leu le conte de champaigne et li donissiez la seignorie de l ost  ie croi que il le feroit . 
 assez i ot paroles dites auant et ariere  
mes la fin de la parole si fu tele que tuit s i acorderent  li grant et li petit . 
et furent les letres escrites et les mesages esleuz  
et fu ainsint enuoié querre  et il uint  au iour qu il li orent mis  par champaigne et parmi france  ou il fu moult honoré et serui  et par le roi de france  qui cousin il estoit . 
einsint uint a zz parlement a soisons qui nomez fu  et la fu la grant foison des contes et des barons et des croisiez . 
quant il oirent que li marchis uenoit  si alerent encontre lui  et l ennorerent moult . 
au matin  si fu li parlemenz en zz uergier ma dame sainte marie de soisons . 
la requierent au marchis que il auoient mandé  et li prierent pour dieu que il preist la croiz  et receust la seignorie de l ost  et fust ou leu le conte thibaut de champaigne  et preist son auoir et ses homes . 
et l enchairent aus piez moult plorant . 
et il leur rechiet aus piez  et dist que il le feroit moult uolentiers . 
ainsint fist li marchis leur priere et recut la seignorie de l ost . 
meintenant l euesque de soisons et mes sires li bons hom et dui blanc abbe que il auoit amené de son pais le menerent a l eglyse nostre dame et li donnerent la croiz . 
ainsint fina cel parlement  
et l endemain prist congie pour aler et pour atorner son afere  
et dist que chascun atornast le sien  car il seroit encontre euls a uenice . 
lors s en ala li marchis au chapitre a citiaus qui est a la sainte croiz en septembre . 
ilec trouua moult grant plente d abez et de barons et de l autre gent  
et mes sires fourques y ala pour parler de la croiz . 
ilec se croisa oedes li champenois de chamlite guilliaume son frere  richart de dampierre  gui de coulans  et maintes bones genz de bergoigne dont les nons ne sont mie en escrit . 
apres se croisa l esuesque d octun  guinches li quens de forois  hugues de bergi  le pere et le fil  hugue de coulemi  
aual en prouence se croisa pierres de brunons  et autres genz assez  dont nous ne sauons pas les nons . 
einsint s atornerent li baron parmi toutes les terres  et li pelerin . 
ha las  
com grant domache leur auint en quaresme apres  deuant ce que il deussent mouuoir  
que li quens iosfroi dou perche acoucha de maladie et fist sa deuise en tel maniere que il conmanda que estienne son frere eust son auoir et menast ses homes en l ost . 
de cest eschange se soufrissent bien li pelerin  se diex uousist . 
einsint fina li quens et morut  dont grant domache fu  
car moult estoit haut ber  et honoré  et bon cheualier . 
moult fu grant duel par toute sa terre . 
apres la pasque  entour la penthecoste  conmencierent a mouoir li pelerin de leur pais  
sachiez que mainte lerme y fu ploree de pitie au partir de leur pais  de leur genz et de leur amis . 
einsint cheuauchierent parmi bergoigne et parmi les monz de mongieu et par moncenis et par lombardie  
et ainsint conmencierent a asambler en uenice  et se logierent en une isle qui est apelee l isle saint nicholas  enz ou port . 
en ce termine mut uns estoires de flandres par mer  ou il auoit moult grant plente d esuesques et de bones genz armees . 
de cele estoire fu cheuetain iehan de neelles  chastelain de bruges  et thierri  qui fu filz le conte phelippe de flandres  et nichole de mailli . 
et cil promirent au conte bauduyn de flandres et iurerent sus sainz lealment que il iroient par les destroiz de marroth et asambleroient a l ost de uenice et a lui  en quelconques leu que il orroient dire qu il retorneroient . 
et pour ce en enuoierent li quens et henri son frere leur nes chargiees de dras et de uiandes et d autres choses . 
moult fu bele cele estoire et riche  et moult y auoit grant fiance li quens de flandres et li pelerin  pour ce que la plus grant plente de leur serianz s en aloient en cele estoire . 
mes mauuesement tindrent leur seigneurs  et a touz les autres couuent  pour ce que cist et maint autre douterent le grant peril que cil de uenice auoient empris . 
einsint leur failli li euesques de oston  li quens de forois  et pierres brunons  et autres genz assez  qui moult furent blamé et petit esploit firent la ou il alerent . 
et des francois hue de moruel  hues de chaumont  henris d arcines  iehan de uilers  gautier de saint denise  hue son frere  et meint autre qui eschiuerent le passage de uenice pour le grant peril qui y iert si s en alerent passer a marseille  dont il recurent grant honte et moult en furent blamé  et dont grant mesauenture leur auint puis . 
or uous lerons de ceuls et uous dirons des pelerins  dont grant partie estoit ia uenu a uenice . 
li quens baudoins de flandres et de henaut iert ia uenuz  et maint autre . 
la leur uint la nouuele que moult de pelerins en aloient par autres chemins  et furent moult esmaié pour ce qu il ne porroient la couuenance tenir ne l auoir paier qu il deuoient aus ueniciens . 
et prirent conseil entr euls que il enuoieroient par bons mesages encontre les pelerins et encontre le conte de blois et de chartain  
qui n estoit mie encores uenuz  pour conforter et pour crier merci qu il eussent pitie de la terre d outremer et que autre passages ne pooit nul preu fere que cil de uenice . 
a cel mesage fu esleuz le conte de saint pol et ioffroi le mareschal de champaigne  
et cheuauchierent iusque a pauie en lombardie . 
ilec trouuerent le conte loeys  a grant plente de bons cheualiers et de bones genz . 
par leur confort et par leur priere gaaingnierent gent en uenice assez  qui s en alassent aus autres pors par autres chemins . 
nepourquant  unes genz se partirent de plesance  qui s en alerent par autre chemin em puille . 
la fu uilain de nueilli  qui estoit zz des bons cheualiers dou monde  henri d archillieres  renaut de dampierre  henri de loncchamp  gile de traseignies  honme lige le conte baudoyn de flandres et de henaut  et si auoit dou sien yy cenz liures pour aler ou uoiage . 
auec lui auec ceuls s en ala moult grant plente de cheualiers et de serianz dont les nons ne sont mie ci escrit . 
moult fu grant descroissement a ceuls de l ost qui en uenice estoient  si en auint grant mesauenture  si conme uous porroiz encore oir auant . 
einsint s en ala li quens et li autre baron en uenice  et furent receuz a grant ioie  et se logierent en l isle saint nicholas auec les autres . 
moult fu l ost bele et de bone gent . 
onques de tant de gent nus plus bele ne uit . 
et li uenicien leur firent marchie si plenteureus conme il couint a cheuaus ne a cors d ome . 
et les nauies que il orent apareilliees furent si riches et si beles que onques nus hons crestiens plus riches ne plus beles ne uit  si conme nes et uessiaus et galies bien a trois tanz de genz que il n auoient en l ost . 
ha  
come grant domache fu que li autre qui aus autres porz alerent ne uindrent ilec  
bien fust la crestiente hauciee et la terre des turs abessiee . 
moult leur orent bien tenues toutes leur couuenances li uenicien  et plus assez  
et moustrent aus contes et aus barons  que il leur tenissent les leur  et que li auoirs leur fust renduz  qu il estoient prest de mouuoir . 
pourchacié fu le passage en l ost . 
et de ceuls y auoit assez  qui disoient que il ne pooient mie leur passage paier  
et li baron en prenoient ce qu il en pooient auoir . 
et quant il orent quis et pourchacié et paié  ce qu il en porent auoir  si ne furent ne enmi ne en son . 
et lors parlerent li baron ensamble et dirent   seigneur  li uenicien nous ont bel et bien rendu nostre couuent  
mes nous ne somes mie tant de gent que par nostre passage paier puissiens le leur ateindre  et ce est par la defaillance de ceuls qui sont aus autres porz . 
pour dieu  si y metez chascun de son auoir  car encore uaut il mieulz que nous metons de nostre auoir ci que ce que nous perdons ce que nous y auons mis et que nous faillissiens de nostre couenance  car  se ceste ost remaint  la rescousse d outremer est faillie . 
 la ot grant descorde de partie des barons et des autres genz  et dirent   nous auons paiez nos passages . 
se il nous en uuelent mener  nous irons uolentiers  
et se il ne uuelent  nous nos pourchacerons aus autres passages . 
 et pour ce le disoient que il uoloient uolentiers que li olz se departist pour aler en son pais chascun . 
et l autre partie dist   nous y uolons mieulz tout nostre auoir metre et aler poure en l ost que ce que il se departe ne defaille par nous  car diex le nous rendra bien quant lui plera . 
 lors conmenca li quens de flandres a baillier quanque il ot et quanque il pot emprunter  et li quens loeys  et li marchis de monferrat  et li quens hues de saint pol et ceuls qui a leur partie se tornoient . 
lors poissiez ueoir tante bele uesselemente d or et d argent porter a l ostel le duc pour fere paiement . 
et quant il orent tout paié  si failli de la couuenance yy quatre mile mars d argent . 
et de ce furent moult liez cil qui leur auoir auoient mis ariere ne n i uoloient riens metre  car lors cuidierent il bien que l ost faillist et depecast . 
mes diex  qui les desconseilliez conseille  ne le uost mie soufrir . 
lors parla li dus a sa gent et leur dist   seigneur  ceste gent ne pueent paier plus . 
et quanque il ont paié  nous auons tout gaaingnié pour la couuenance qu il ne nous pueent mie tenir . 
mes nostre droit ne seroit mie conté partout  si en auriens grant blame  et nous et nostre terre . 
or leur querons zz plet . 
li rois de hongrie si nous tost iadres en esclauonie  qui est une des plus forz citez dou monde  
ne ia  pour pooir que nos aions  recouuree ne sera  se par ceste gent non . 
querons leur que il la nous aident a conquerre  et nous leur respiterons les yy mile mars que il nous doiuent iusques a tantque diex le nous lera nous et euls conquerre ensamble . 
 einsint fu cel plet requis . 
mes moult fu contralié de ceuls qui uousisent que l ost se departist  
toutes uoies fu fez et otroiez . 
lors fu a zz diemenche une moult grant feste de saint marc en l eglyse  et y fu touz li pueples de la terre et li plus des barons et des pelerins . 
deuantque la messe conmencast  li dus de uenice  qui auoit non henri dandoille  monta au leteri et parla au pueple et leur dist   seigneur  a compaignie estes a la meilleur gent dou monde et pour le plus grant afere que onques gent entrepreissent . 
et ie sui uiel home et feble  et auroie mestier de repos  
et mehaigniez sui de mon cors . 
mes ie uoi que nus ne uous sauroit si gouuerner ne si mestroier conme ie  qui uostre sires sui . 
se uous uoliez que ie preisse le signe de la croiz pour uous garder et pour uous enseignier  et mon filz demorast en mon leu et gardast la terre  ie iroie uiure ou morir auec uous et auec les pelerins . 
 et quant il oirent  ce si s escrierent tuit a une uoiz   nous uous prions pour dieu que uous l otroiez et que uous le faciez et que uous ueigniez auec nous . 
 moult ot li dus grant pitie dou pueple de la terre et des pelerins et meinte lerme y ot ploree  pour ce que cil preudons eust et auoit si grant achoison de remanoir  car uiel home estoit  et si auoit biax eulz en la teste et n en ueoit goute  car perdue auoit la ueue pour une plaie que il ot ou chief . 
moult estoit de grant cuer . 
ha  
las con mal le resambloient cil qui aus autres porz estoient alez pour eschiuer le peril  
et ainsint auala le leteri  et ala deuant l autel  et se mist a genoillons moult plorant  et il li cousirent la croiz en zz grant chapel de coton  par deuant por ce que il uoloit que la gent le ueissent . 
et ueniciens se conmencierent a croisier a grant foison et a grant plente  nos pelerins en orent moult grant ioie et moult grant pitie de cele croiz pour le sens et pour la proesce qu il auoit en lui . 
einsint fu croisiez li duz come uous auez oi . 
lors conmenca len a liurer les nes et les uessiaus aus barons pour mouuoir . 
et dou terme fu ia tant alé que li septembres aproucha . 
or oez une des plus granz merueilles et des plus granz auentures que uous onques oissiez . 
a celui tans auoit zz empereeur en constentinoble qui auoit non susac  
et si auoit zz frere qui auoit non alixis  que il auoit retret de prison de turs . 
et cil alixis si prist son frere  si li trest les eulz de la teste et fist empereeur de soi en tel traison conme uous auez oi . 
einsint le tint longuement en prison  et zz sien filz qui auoit non alexis . 
icelui filz si eschapa de la prison  et si s en foi en zz uessel d ilec a une cite sus mer qui a non acon . 
d ilec s en ala uers le roy phelippe d alemaigne  qui auoit sa sereur a fame . 
si uint a uerone en lombardie et herberia en la uille  et trouua des pelerins assez et des genz qui s en aloient en l ost . 
et cil qui l auoient aidié a eschaper  qui estoient auec lui  si li dirent   sire  uez ci une ost en uenice pres de nous de la meilleur gent et des meilleurs cheualiers dou monde  qui uont outremer . 
car leur criez merci qu il aient pitie de uous et de uostre pere  qui a tel tort estes desheritez . 
et se il uous uoloient aidier  uous feriez quanque il sauroient deuiser de bouche . 
espoir il leur em prendra pitie . 
 et il dit que il le fera moult uolentiers et que cel conseil est bon . 
einsint prist ces mesages  et les enuoia au marchis de monferrat  qui sires estoit de l ost  et aus autres barons . 
et quant il les uirent  si s en merueillierent moult et respondirent aus mesages   nous entendons bien que uous dites . 
nous enuoierons au roy phelippe aueques lui ou il ua  se cil nos ueult aidier la terre d outremer a rescorre  nous li aiderons la seue terre a rescourre  
car nous sauons bien que ele est tolue lui et son pere a tort . 
 einsint furent enuoié li mesage en alemaigne au uallet de costentinoble et au roi phelippe . 
deuant ce que nos uous auons ci dit et conté  si uint une nouele en l ost dont il furent moult dolent li baron et les autres genz  que mes sires fourques de nueilli  li bons hom  li sainz hom  qui parla premierement des croiz  fina et morut . 
et apres ceste auenture leur uint une compaignie de moult bone gent de l empire d alemaigne  dont il furent moult lie . 
la uint l esuesque de auestach  et li quens bertouz de chastelaine amboge  garnier de borlande  thierri de los  henri d orme  thierri de dies  rogier de suitre  alixandre de uilers  orriz de torne et meinte autre bonne gent qui ne sont mie retret ou liure . 
adont furent departies les nes et les uessiaus pour les barons . 
ha  
tant destrier ot mis es huissieres  
et quant les nes furent chargiees d armes de uiandes et de cheualiers et de serianz  et les escuz furent pourtenduz enuiron des borz et des chastiax des nes  et les banieres  dont il y auoit tant de beles . 
et sachiez que il porterent es nes des pierres et des mangonniaus plus de trois cenz et touz engins qui ont mestier a uile prendre a grant plente . 
ne onques plus biaus estoires ne parti de nul port que fu cil . 
et ce fu aus octaues de la saint remi  en l an de l incarnacion mil deus cenz yy . 
einsint partirent du port de uenice conme uous auez oi . 
la ueille de la feste de la saint martin uinrent deuant iadres en esclauonie et uirent la cite fermee de hauz murs et de granz  pour neent demandissiez plus bele ne plus riche ne plus fort . 
et quant li pelerin la uirent  si s en merueillierent moult et dirent li uns a l autre  conment porroit estre prise tele uile par force  se dex meismes ne le fesoit  
les premieres nes qui uindrent deuant la uile aancrerent et atendirent les autres . 
au matin fist moult biau iour et moult cler  et uindrent tuit li huissier et les autres nes qui estoient ariere  et prirent le port par force  et rompirent la chaesne  qui moult estoit fort et bien atornee  
et descendirent a terre  si que le port fu entr euls et la uile . 
lors ueissiez maint cheualier et meint seriant issir des nes  et meint biau destrier trere des huissiers et meint riche tref et meint riche paueillon . 
einsint se loia l ost et fu iadres asigiee le ior de la saint martin . 
a cele foiz ne furent mie uenu tuit li baron  car encore n estoit mie uenu le marchis de monferrat  qui estoit demorez ariere pour afere que il auoit . 
estienne dou perche fu remes malades en uenice  et mahi de monmorenci . 
et quant il furent gari  si s en uint mahi de monmorenci apres l ost a iadres . 
et estienne dou perche ne le fist mie si bien  car il guerpi l ost et s en ala seiorner em puille . 
auec lui s en ala rotous de monfort  et yues de la iaille  et meint autre qui moult en furent blamé et passerent au passage de mars en surie . 
l endemain de la saint martin issirent de ceuls de iadres et uindrent parler au duc de uenice  qui estoit en son paueillon  et li dirent que il li rendroient la uile et toutes leur choses  sauf leur cors  en sa merci . 
et li dus dit qu il ne prendroit ne cestui plet ne autre se par le conseil non aus contes et aus barons et que il en iroit a euls parler . 
endementieresque il ala parler aus contes et aus barons  icele partie dont uous auez oi parler arriere  qui uoloit l ost despecier  parlerent aus mesages et leur dirent   pour coi uolez uous rendre ceste cite  
li pelerin ne uous asaudront mie ne d euls n auez uous garde . 
se uous uous poez des ueniciens desfendre  uous estes quite . 
 et einsint pristrent un d euls meismes qui auoit non robert de boue  qui ala aus murs de la uile et leur dist ce meismes . 
einsint reuindrent li mesage en la uile et fu le plet remes . 
li dus de uenice  quant il uint aus contes et aus barons  si leur dist   seigneur  ainsint me uuelent cil de la dedenz rendre la cite  sauf leur cors  a merci  
ne ie ne prendroie cestui plet ne autre  sanz uostre conseil . 
 et li baron li respondirent   sire  nos uous loons que uous le prenez et si uous em prions . 
 et il leur dist que il le feroit . 
et einsint s en tornerent tuit ensamble au paueillon le duc pour le pleit prendre  et trouuerent que li mesage s en furent alé par le conseil a ceuls qui uoloient l ost despecier . 
adont se dreca uns abbes de uaus de l ordre de citiaus  et leur dist   seigneur  ie uous defent de par l apostelle que uos n asailliez ceste cite  car ele est de crestiens et uous estes pelerin . 
 et quant ce oi li dus  si en fu moult iriez  et dist aus contes et aus barons   seigneurs  ie auoie de ceste uile plet a ma uolente  et uostre gent le m ont tolu  et uous m auez couuent que uous le me aideroiz a conquerre  et ie uous comant que uous le faciez . 
 et li conte et li baron parlerent ensamble  et cil qui a leur partie se tenoient  et dient   moult ont fet grant outrage cil qui ont cest plet desfet  
et ne fu onques nul iour qu il ne meissent paine a cest ost despecier . 
or somes nous honiz se nous la lessons a prendre . 
 et dirent   sire  nous la uous aiderons a prendre malgre ceuls qui destorner le uuelent . 
 einsint fu pris le conseil . 
et au matin s alerent logier deuant les portes de la uile  et si y drecierent leur perrieres et leur mangonniaus et leur autres engins  dont il y auoit assez . 
et deuers la mer drecierent leur eschieles seur les nes . 
lors conmencierent a geter en la uile les perrieres  aus murs et aus tourz . 
einsint dura cil asauz bien yy iorz . 
et lors si mirent les trencheeurs a une part  et cil conmencierent a trenchier les murs . 
et quant cil dedenz uirent ce  si quirent plet tout autretel conme il auoient refusé par le conseil de ceuls qui l ost uoloient despecier . 
einsint fu la uile rendue en la merci le duc de uenice  sauf leur cors . 
et lors uint li dus aus contes et aus barons et si leur dist   seigneurs  nous auons ceste uile conquise par la dieu merci et par la uostre . 
il est yuer entré et nous ne poons mes mouuoir des ci a la pasque  car nous ne troueriens marche ne autre leu  
et ceste uile si est moult riche et moult bien garnie de touz biens  si les partirons parmi  si en prendrons la moitie et uous l autre . 
 einsint conme il deuiserent si fu fet . 
li ueniciens si orent la partie deuers le port  ou les nes estoient  et li francois si orent l autre . 
lors furent li ostel departi a chascun endroit soi  
einsint se desloia l ost et uindrent hebergier en la uile . 
et quant il furent tuit hebergié  au tierz iour apres  si uint une moult grant mesauenture endroit eure de uespres  que une melle conmenca des ueniciens et des francois moult grant et moult fiere  
et coururent aus armes de toutes parz  
si fu si grant la mellee que pou y ot des rues ou il n eust grant estour d espees et de lances et de darz  
moult i ot genz naurez et morz . 
mes li uenicien ne porent mie l estour soufrir  si y conmencierent moult a perdre  
et li preudome  qui ne uoloient mie le mal  uindrent tuit armé a la mellee si les conmencierent a desseurer  
et quant il les auoient desseurez en zz leu  si reconmencoient en zz autre . 
einsint dura iusques a grant piece de la nuit  
a grant traueil et a grant martire les despartirent . 
et sachiez que ce fu la plus grant doleur qui onques fust ne auenist en l ost  
et a pou s en failli que l ost ne fu toute perdue . 
mes diex ne le uost mie soufrir . 
moult i ot grant domache de toutes parz . 
la fu morz uns hauz hom de flandres qui auoit non giles de landas  
si fu feruz parmi l ueil  et fu mort en la mellee  et meint autres dont il ne fu mie si grant parole . 
lors ot li dus de uenice et maint autre baron grant trauail tote cele semaine pour fere pes de cele mellee  et tant firent que la pes fu dieu merci . 
et apres cele quinzainne uint li marchis de monferrat  qui n estoit encores uenuz  et mahi de monmorenci  et pierre de brachueil et meint autre preudome . 
et apres une autre quinzainne si uindrent li mesage d alemaigne qui estoient au roy phelippe et au uallet de costentinoble . 
et asanblerent li baron et li dus de uenice en zz pales ou li dus estoit a ostel . 
et lors parlerent li mesage et dirent   seigneur  le roy phelippe nous enuoie a uous  et le filz a l empereeur de costentinoble  qui frere sa fame est . 
seigneurs   fet li rois   ie uous enuoierai le frere ma fame  si le metez en la dieu main  et en la uostre  pour ce que uous alez et pour dieu et pour droit et pour iostice  si deuez a ceuls qui sont desherité a tort rendre leur heritage  se uous poez . 
et il uous fera la plus haute couuenance qui onques fust fete a gent  et la plus riche a la terre d outremer conquerre . 
tout premiers  se diex done que uous le remetez en son heritage  il metra tout l empire de romenie a l obedience de rome  dont ele est partie pieca . 
apres il set que uous auez mis tout uostre auoir au passage et que uous estes poure  si uous donra yy mile mars d argent  et uiande a touz ceuls de l ost  aus petiz et aus granz . 
et si secourra auec uous en la terre de babiloine ou enuoiera  se uous cuidiez que mieulz soit  atout yy miles homes en sa partie  
et cest seruice uous fera il par zz an . 
et a touz les iourz de sa uie tenra yy cenz cheualiers en la terre d outremer au sien  qui garderont la terre . 
seigneur   font li mesage   de ce auons nous plain pooir  de l aseurer les couuenances  se uos les uolez aseurer deuers uous . 
et sachiez que si haute couuenance ne fu offerte a nules genz  
ne n a mie grant talent de conquerre qui ceste refusera . 
 et il dirent qu il em parleroient  et fu pris zz parlement a l andemain  
et quant il furent asamblé  si leur fu ceste parole moustree . 
la ot parlé en maint endroit . 
et parla li abbes de uaus  et cele partie qui uoloit l ost despecier  
dirent qu il ne s i acorderoient mie  car ce estoit sus crestiens  et il n estoient mie pour ce meu  ainz uoloient aler en surie . 
et l autre partie leur respondi   seigneurs  en surie ne poez uous riens fere  et ce uerroiz uous bien a ceuls meismes qui nous ont deguerpiz et sont alez aus autres porz . 
et sachiez que par la terre de babiloine ou par grece sera la terre recouree  
et se nous refusons ceste couuenance  nous somes honiz a toutiorz . 
 einsint estoit l ost en descort  
conme uous oez et ne uous merueilliez mie se la laie gent estoit en descorde  que les blans moines de l ordre de citiaus estoient ausi descordables en l ost . 
li abbes de los  qui moult preudons et sainz hons estoit  et autres abbez qui a lui se tenoient crierent merci a la gent que il retenissent pour dieu l ost ensamble et que il seussent ceste couuenance  car ce estoit la chose par coi len pooit mieulz recouurer la terre d outremer . 
et l abbes de uaus et cil qui a lui se tenoient preeschoient moult souuent et disoient que ce estoit maus . 
lors uint li marchis de monferrat  et baudoins li quens de flandres  et li quens loeys  et li quens hues de saint pol  et ceuls qui a euls se tenoient  et dirent que il feroient ceste couuenance  car il seroient honi se il le refusoient . 
et ainsi s en alerent en l ost le duc  et furent mandez li mesage  
et aseurerent  si conme uous l auez oi retrere ariere  par seremenz et par chartres pendanz . 
et tant nous retret li liures que il ne furent que yy qui les seremenz iurerent de la partie aus francois  ne plus n en porent auoir . 
de ceuls fu li premiers li marchis de monferrant  li quens baudoyns de flandres et de henaut  li quens loeys de blois et de chartain  li quens hues de saint pol et yy autres qui a euls se tenoient . 
einsint fu la couuenance fete et les chartres bailliees  et mis li termes quant le uallet de costentinoble uendroit  et ce fu a la quinzainne de pasques apres . 
einsint seiorna l ost des francois a iadres tout cel yuer contre le roy de hongrie . 
et sachiez que les cuers des genz ne furent pas em pes  que l une des parties se traueilla a ce que l ost se departist et li autres a ce qu ele se tenist ensamble . 
maint s en emblerent des menues genz es nes aus marcheanz . 
en une nuit s en emblerent bien yy cenz  si noierent et furent perdu . 
une autre compaignie s en embla par terre et s en cuida aler par esclauonie  
et li paisant de la terre les asaillirent et en ocirent assez  
et li autre s en reperierent en l ost fuiant ariere . 
et ainsint aloit l ost forment amenuisant chascun iour . 
en cel termine se traueilla uns hauz hons d alemaigne  qui auoit non garniers de borlande  qu il s en ala en une nef de marchaanz et guerpi l ost  dont il recut grant blame . 
apres ce ne demora gueres que zz haut baron de france  qui ot non renaut de monmirail  pria tant par l aide le bon conte loeys  que il fu enuoiez en surie en mesage en une des nes de l estoire  
et iura sus sainz de son poing destre  et tuit li cheualier qui estoient auec lui  que  dedenz la quinzainne il seroient ariué en surie et tantost conme il auroient leur mesage dit  il reperoient arriers en l ost  par ceste couuenance se departi de l ost  et auec lui henri de chastel ses nies  guilliaumes li uianes de chartres  iosfroi de biaumont  iehan de freeuile  pierre de freeuile ses freres  et meint autre . 
et le serement que il firent ne furent mie bien tenu  car il ne reperierent pas en l ost . 
lors reuint une nouele en l ost qui moult uolentiers fu oie  que li estoires de flandres dont uous auez oi estoit ariué a marseille . 
et iehan de neelles  chastelains de bruges  qui estoit cheuetains de l ost  thierri  qui fu filz le conte phelippe  et nichole de mailli manderent le conte de flandres leur seigneur que il uenoient a marseille et que il leur mandast sa uolente  car il feroient ce que il leur manderoit . 
il leur manda par le conseil le duc de uenice et des autres barons que il meussent a l issue de mai et uenissent encontre lui au port de muison en romenie . 
he las  
il le firent si mauuesement que onques couuent ne leur tindrent  ainz aualerent en surie  ou il sauoient bien et euls et les autres genz que il ne feroient nul esploit . 
or poez sauoir seingneur  que  se diex n amast cele ost  que ele ne se peust mie tenir ensamble  a ce que tant de gent li queroient mal . 
lors parlerent li baron ensamble  si dirent que il enuoieroient a rome a l apostele pour ce que il leur sauoit mauues gre de la prise de iadres  
si eslurent mesages yy cheualiers et yy clers  tex conme il sauoient que il couuenoit a tel mesage . 
des clers fu neuelons l euesque de soisons et mestre iehan de noion  qui estoit chanceliers le conte baudoin de flandres  
et des cheualiers fu iehan de friaise et robert de boue . 
et cist iurerent seur sainz loialment que il feroient le mesage en bone foi et que il repereroient en l ost . 
moult le tindrent bien li troi  mes li quarz le tint mauuesement  robert de boue  qui fist le mesage au pis que il pot  et s en pariura  et s en ala en surie apres les autres . 
et li autre troi le firent moult bien et dirent leur mesage einsint conme li baron mandoient  et dirent a l apostele  que li baron li crioient merci de la prise de iadres  que il en firent ausi conme cil qui mieulz ne porent fere pour la defaute de ceuls qui alerent aus autres porz et que autrement ne pooient tenir l ost ensamble  
et seur ce die son conmandement il sont apareillié de fere . 
et li aposteles dist aus mesages que il sauoit bien que par la defaute des autres leur couint il grant meschief fere  lors si en ot pitie  
et si manda aus barons et aus pelerins que il les asost come ses filz et leur conmandoit et prioit que il tenissent l ost ensamble  car il sauoit que sanz cele ost ne pooit le seruise dieu estre fet  
et dona plain pooir a neuelon l euesque de soisons et a mestre iehan de noion de lier et de deslier iusques a tantque le cardenal uenroit en l ost . 
einsint fu ia tant dou tans passé que le quaresme fu  
et atornerent leur nauies pour mouuoir a la pasque . 
quant les nes furent chargiees  l andemain de la pasque  si se logierent li pelerin seur le port  
et li uenicien firent abatre les murs et les tourz et la uile . 
et lors auint une auenture dont moult pesa a ceuls de l ost  que zz des barons de l ost  qui auoit non symon de monfort  ot fet son plet au roi de hongrie  qui anemis estoit a ceuls de l ost  et s en ala a lui et guerpi l ost . 
auec lui s en ala gui de monfort son frere  symons de ricosie  et robert maluoisin  dreue de trese  et li abbes de uaus  qui estoit moines de citiaus  et meint autre . 
et ne tarda gueres apres qu il s en rala uns autres hauz hons de l ost au roy de hongrie  qui auoit non aniorran de boue  et hue son frere  et les genz de leur pais et quanque il en porent mener . 
einsint se departirent cil de l ost conme uous auez oi  moult fu granz domaches a l ost  et grant honte a ceuls qui le firent . 
lors conmencierent a mouuoir les nes . 
et fu deuisé que il prendront port a corflors  en romenie en une isle  et les premiers atendroient les derreniers  tantque il fussent ensamble . 
et il si firent . 
einzque li dus ne li marchis ne les galies  partissent dou port de iadres  uint alexis  li filz l empereeur de costentinoble  et l i enuoia li rois phelippes d alemaingne  
et fu receuz a moult grant ioie et a moult grant enneur . 
et li bailla li dus des galies et des uessiaus tant conme il en uost . 
einsint partirent dou port de iadres  et orent bon uent  et alerent tantqu il prirent port a dumer . 
ilec rendirent cil de la terre la uile a leur seigneur  et li firent feaute . 
et d ilec se partirent et uindrent a corfour  
et trouerent l ost qui estoit logiee deuant la uile  et auoient tenduz trez et paueillons  et les cheuaus traiz hors des uessiaus pour rafreschir . 
et quant il oirent que le filz l empereeur estoit ariué au port  si ueissiez meint bon cheualier et maint bon seriant aler encontre et mener maint biau destrier . 
einsint le recurent a moult grant ioie et a moult grant enneur . 
et il fist son tref tendre enmi l ost  et le marchis de monferrat le sien delez  en qui main et en qui garde li rois phelippes d alemaingne  qui sa sereur auoit a fame  l auoit conmandé . 
einsint seiornerent en cele isle  qui moult iert riche  yy semaines . 
et dedanz ce seiour lor auint une auenture qui moult fu pesanz et dure  car une grant partie de ceuls qui autre foiz auoient esté encontre l ost parlerent ensamble et dirent que cele chose leur sambloit estre moult longue et moult perilleuse et que il remeindroient en l isle et en leroient l ost aler  et par le conduit a ceuls de corfour et quant l ost en seroit alee  il enuoieroit au conte gautier de briene  qui adont tenoit brandiz  que il leur enuoiast uessiaus por aler a brandiz . 
ie ne uous puis mie touz ceuls nonmer qui a ceste oeure fere furent . 
mes ie uous en nomerai une partie des plus cheuetains et des plus mestres . 
de ceuls fu li uns oedes li champenois  iaques d auesnes  pierres d amiens  gui le chastelain de courci  ogier de saint cinon  gui de chapes  et clarembaut de chapes  guilliaume d aunoi  pierre corsaus  gui de pesmes et henri son frere  et meint autre qui leur auoient creanté par derriere qu il se tendroient a leur partie  qui ne l osoient mostrer par deuant pour la honte  si que li liures tesmoigne bien que plus de la moitie de l ost se tornerent a leur acort . 
et quant ce oi le marchis de monferrat  et le conte baudoin de flandres et de henaut  et li quens loeys  et li quens hues de saint pol  et li baron qui se tenoient a leur acort  si furent moult esmaié et dirent   seigneur  nous somes mal bailli  se ceste gent se depart de nous auec les autres qui partiz sont par maintes foiz  nostre ost sera faillie et nous ne porrons nule conqueste fere . 
mes alons a euls et leur cheons aus piez et leur crions merci qu il aient por dieu pitie d euls et de nos  et que il ne se honissent  et que il ne toillent la conqueste d outremer . 
 einsint fu le conseil acordé  et alerent tuit ensamble en une ualee  ou cil tenoient leur parlement  et menerent auec euls le filz a l empereeur de costentinoble et touz les esuesques et touz les abbez de l ost . 
et quant il uindrent la  si descendirent a pie  
et quant il les uirent  si descendirent de leur cheuaus et alerent encontre  
et li baron leur chairent aus piez moult plorant et dirent que il ne s en leueroient iames tantque cil leur auroient craanté que il ne se mouuroient d auec euls . 
et quant il uirent ce  si en orent moult grant pitie et plorerent d autre part moult tendrement  quant il uirent lor seigneurs et leur parenz et leur amis cheoir a leur piez  
il dirent qu il em parleroient  et se trerent a une part . 
et la sonme de leur conseil fu tel que il seroient auec euls des ci a la saint michiel  par tel couuent qu il leur iureroient seur sainz loialment que des lors en auant de  quelque heure que il les semondroient  dedanz les yy iourz apres leur bailleroient nauies en bone foi  sanz mal enging  dont il porroient aler en surye . 
einsint fu otroié et iuré . 
et lors ot grant ioie par toute l ost  et se racueillirent aus nes  et li cheual furent mis es uessiaus . 
et einsint partirent dou port de corfour la ueille de la pentecouste  qui fu yy yy anz apres l incarnacion nostre seigneur ihesu crist  
et ilec furent toutes les nes asamblees et li uessel et toutes les galies de l ost et assez d autres nes de marcheanz qui auec euls alerent aroutees . 
le iour fu bel et cler  et le uent doz et soef . 
et il lessent leur uoiles aler . 
et ce tesmoigne bien iosfroiz li mareschaus de champaigne  qui ceste oeure dicta  que onques n en menti de mot a son escient  conme cil qui a touz les conseuls fu  c onques si bele chose ne fu ueue  
et bien sambloit estoire qui terre deust conquerre  que tant conme en pooit ueoir aus eulz  ne pooit en ueoir se uoiles non des nes et des uessiax  si que les cuers des homes s en esioissoient moult . 
einsint corurent par mer tantque il uindrent a chademelet  a zz trespas qui sus mer estoit  
et lors encontrerent yy nes de pelerins et de serianz et de cheualiers qui reperoient de surie  
et ce estoient de ceuls qui estoient alé au port de marseille passer . 
et quant il uirent l estoire si bele et si riche qu il ne s oserent mostrer . 
et li quens baudoins de flandres et de henaut enuoia le barnage de sa nef pour sauoir quex genz ce estoient  et il dirent que il estoient . 
et zz seriant se lest couler contreual la nef et dist a ceuls de la nef   ie uous clain quite ce qui remaint en nef  
car ie m en irai auec euls  
car il samblent bien gent qui doiuent terre conquerre . 
 a grant bien fu atorné au seriant et moult fu uolentiers ueuz en l ost . 
et pour ce dit en que de mil males uoies puet en retorner . 
einsint courut l ost iusque a nigre . 
nigre si est une isle et une bone cite que len apele nigrepont . 
ici prirent conseil li baron  
si s en ala li marchis de monferrat boniface et li quens baudoins de flandres a grant partie de uessiaus et de galies  auec le filz l empereeur de costentinoble sussac  en une isle qui auoit non andree  
et descendirent a terre  et li cheualier corurent en la terre  et les genz dou pais uindrent a merci au filz l empereeur de costentinoble et li donerent dou leur tantque pes firent a lui . 
et rentrerent en leur uessiaus et corurent par mer . 
lors leur auint zz grant domache  que uns haus hons de l ost qui auoit non li chastelains de coucy morut et fu getez en la mer . 
les autres nes qui n estoient mie cele part ganchies furent entrees em bouche d inde  et ce est la ou li braz saint iorge chiet en la grant mer  
et corurent contremont le braz iusque a une cite que len apele aiue  qui siet sus le braz saint iorge deuers le turquie  moult bele et moult bien asise . 
et ilec prirent port et descendirent a terre  
et cil de la uile uindrent contre euls et leur rendirent la uile  si conme cil qui ne s osoient deffendre . 
et il la firent moult bien garder  si que cil de la uile n i perdirent uaillant zz denier . 
einsint seiornerent ilec yy iourz pour atendre les uessiaus et les galies qui estoient encore a uenir . 
et dedenz ce seiour cueillirent des blez de la terre  car il estoit moissons  
et il en auoient grant mestier . 
et dedenz ces yy iorz furent uenuz tuit li uessel et les barons  
et diex leur dona bon tans . 
lors se departirent dou port tuit ensamble  si peussiez ueoir le braz saint iorge si couuert de nes et de galies et d uissiers  que moult estoit grant la biaute a regarder . 
et einsint corurent contremont le braz  tantque le iour de la ueille mon seigneur saint iehan baptiste en iuing uindrent a saint estoenne  une abaie qui estoit a yy liues de costentinoble . 
lors uirent tout a plain costentinoble tuit cil des uessiax  et prirent port et aancrerent . 
or poez sauoir que moult esgarderent costentinoble cil qui onques mes ne l auoient ueue  
car il ne pooient cuidier que si riche uile peust estre en tout le monde  quant il uirent ces hauz murs et ces riches tourz  dont ele estoit close tout entour a la reonde  et ces riches pales  et ces hautes eglyses  dont il y auoit tant que nus ne le porroit croire se il ne le ueoit a l ueil  et le lonc et le large de la uile  qui de toutes autres estoit souuerainne . 
et sachiez qu il n i ot si hardi qui la char ne fremist  
et ne fu mie grant merueille  car onques si grant afaire ne fu empris de tant de gent puisque le monde fu estoré . 
lors descendirent li conte et li baron a terre et li dus de uenice  et fu li parlemenz ou moustier saint estienne . 
la ot maint conseil pris et doné . 
totes les paroles qui la furent dites ne uous retrairai mie  
mes la sonme dou conseil si fu tex que li dus de uenice se dreca en estant et leur dist   seigneurs  ie sai plus dou couine de cest pais que uous ne fetes  car autre foiz i ai esté . 
uous auez le plus grant afere empris et le plus perilleus que onques genz entrepreissent  et pour ce si couuendra que len oeure sagement . 
sachiez  se nous alons a la terre ferme  la terre est grant et large  
et nos genz sont poures et desertez de uiandes  
si s espandront en la terre pour querre la uiande  
et il y a moult grant plente de la gent dou pais  
si nous couuendroit garder que nous ne les perdissiens  
car nous n auons mestier de perdre  car moult auons pou gent a ce que nous uolons fere . 
il a isles ci pres  que uous poez ueoir des ci  qui sont habitees de genz de laboreeurs et d autres genz  
alons la prendre port  et recueillons les biens et les uiandes dou pais  
et quant nous aurons les uiandes recueillies  si alons deuant la uile et fesons ce que nostre sires aura pourueu . 
car plus seurement guerroie cil qui a la uiande que cil qui n en a point . 
 a cest conseil s acorderent li prince et li baron  et s en alerent tuit a leur nes et a leur uessiaus . 
einsint reposerent la nuit  
et l andemain  le iour de la feste mon seigneur saint iehan  furent dreciees les banieres et les gonfanons es chastiaus et es nes  et les houces ostees des escuz  et pourpenduz les borz des nes . 
chascuns regardoit ses armes tex conme a lui couint  car il seuent bien que par tans en auront mestier . 
li marinier trerent ancres  
et lessierent uoiles au uent aler  
einsint s em passent  et dex leur dona bon uent  tel conme a euls couint  et passerent tres par deuant costentinoble  si pres des murs et des tourz que a maintes de leur nes trest on  
et si auoit tant de gent seur les murs et seur les tourz que il sambloit que il n eust gent se la non . 
einsint leur destourba nostre sires leur conseil qui fu pris le soir de torner es isles  ausi conme se chascuns n en eust onques mes oi parler  
et treent a la ferme terre plus droit qu il onques pueent . 
et pristrent port deuant zz pales l empereeur alexis dont li leus estoit apelez calcidoine  et fu endroit costentinoble  d autre part dou braz  deuers la torquie . 
cil pales fu uns des plus biaus et des plus delitables que onques oeil peussent esgarder  de touz les deliz que il couient a cors d ome que en meson de prince doit auoir . 
et li conte et li baron descendirent a la terre et se hebergierent ou pales et entour la uile  et li pluseur tendent leur paueillons . 
lors furent li cheual tret des huissiers  et li cheualier et li seriant descendirent a toutes leurs armes a terre  onques es nauies ne remest que les mariniers . 
et les masses des blez qui auoient esté moissonez par les chans  tant conme chascuns en uost prendre si en prist  conme cil qui grant mestier en auoient  car la contree fu bele et riche et plenteureuse de touz biens . 
einsint seiornerent en cel pales l andemain . 
et au tierz iour leur dona diex bon uent  et cil marinier resachent leur ancres et drecent leur uoiles  einsint s en uont contremont le braz uers une abaie desus costentinoble  a zz pales qui estoit l empereeur alexis  qui est apelez sa seutaire . 
ilec aancrerent leur nes et les huisiers et les galies . 
et la cheualerie qui estoit hebergiee ou pales de calcidoine encoste par terre . 
einsint se hebergierent seur le braz saint iorge  a la seutaire et contremont  l ost des francois . 
et quant ce uit li emperieres alexis  si fist le sien ost issir de costentinoble  si heberia seur l autre riue d autre part endroit euls  et fist tendre ses paueillons  pour ce qu il ne peussent prendre terre par force sus lui . 
einsint seiorna l ost des francois par yy iors et se pourchacierent de uiandes cil qui mestier en auoient  et ce furent tuit cil de l ost . 
dedenz ce seiour  issi une compaignie pour garder l ost  que en ne li feist mal  et li fourrier  cerchierent la contree . 
en cele compaignie fu oedes li champenois de chanlite  et guiz li ainz nez ses freres  et ogier de saint chinon  et manesier de l isle  et li quens girarz  zz conte de lombardie  qui estoit de la mesniee le marchis de monferrat  
et orent bien auec euls yy uinz cheualiers . 
et choisirent en la montaigne paueillons  bien a trois liues de l ost  ce estoit li meghedeus l empereeur de costentinoble qui bien auoit yy cenz cheualiers ou plus de griex . 
quant nos genz les uirent  si mirent leur genz en yy batailles et fu le conseil tel que il iroient combatre a euls . 
et quant li grieu les uirent  si atornerent leur batailles et les rengierent par deuant leur paueillons  et les atendirent . 
et nos genz les alerent ferir moult uiguereusement . 
a l aide de dieu nostre seigneur petit dura cel estour  et li grieu leur tornerent les dos  si furent desconfit a la premiere asamblee  et cil les enchaucierent bien une liue grant . 
la gaaingnerent assez cheuaus et roncins et palefroiz et murs et tentes et paueillons  et tel guaaing conme a tel besoingne aferoit . 
einsint s en reuindrent en l ost  ou il furent moult uolentiers ueu  et departirent leur guaaing si conme il durent . 
l autre iour apres enuoia l empereeur alexis zz mesage aus contes et aus barons . 
cil mesages auoit non nicholas rous et estoit de lombardie nez  
et trouua les barons ou riche pales de la seutaire  ou il estoient a zz conseil  
et les salua de par l empereeur alexis de costentinoble  
et tendi ses letres le marchis de monferrant . 
et cil les recut  et furent leues les letres deuant touz les barons . 
et paroles de maintes manieres y ot es letres que li liures ne conte mie . 
et apres les autres  si furent de creance  que len creust celui qui les auoit aportees  qui nicholas rous auoit non . 
 biau sire   font il   nous auons ueues uos letres  et nous dient que nous uos creons  et nous uous creons bien . 
 li mesages estut deuant les barons en estant et parla   seigneur  l empereeur alexis uous mande que bien set que uous estes les meilleurs genz dou monde et de la meilleur terre qui soit  et moult se merueille pour coi uous estes uenuz en sa terre ne en son regne  car uous estes crestien et il est crestien  et bien set que uous estes meuz pour la sainte terre d outremer et pour la sainte croiz et pour le sepucre recouurer . 
se uous estes poures ne desherité  il uous donra uolentiers de ses uiandes et de son auoir  et uous li uuidiez sa terre . 
ne uous uoudroit mie autre mal fere  et nonpourquant si en a il bien pooir  se uous estiez yy tanz de gent  n en porriez uos issir  se il uous uoloit mal fere  que uous ne fussiez mort et desconfit . 
 par le conseil aus contes et aus barons et au duc de uenice se leua em piez li quens de bretaigne  qui bons cheualiers et sages estoit et bien parlanz  
et respondi au mesage   biau sire  uous nous auez dit que uostre seigneur se merueille moult pour coi nos seigneurs et nos barons sont entré en son regne en la seue terre . 
ne sont il mie entré  car il la tient a tort et a pechie contre dieu et contre reson  ainz est son neueu  qui ci siet entre nous en cele chaiere  qui filz est de son frere l empereeur susac . 
mes se il uoloit a la merci de son neueu uenir et li rendist la coronne et l empire  nous li prieriens que il li pardonast et li donnast tant que il peust uiure richement . 
et se uous pour cest mesage raporter a nous ne reuenez ci  ne soiez si hardiz que plus reueigniez ca . 
 einsint s en parti li mesages et s en ala ariere en costentinoble a l empereeur . 
li baron parlerent l andemain ensamble et dirent qu il mousterroient alexis le filz l empereeur de costentinoble au pueple de la cite . 
adont firent armer les galies toutes  et li dus de uenice et li marchis de monferrat entrerent en une galie et mirent auec euls le filz a l empereeur susac  
et es autres galies entrerent li cheualier et li baron . 
einsint s en alerent au res des murs de costentinoble et moustrerent au pueple des griex le uallet  et dirent   ueez ci le uallet uostre seigneur naturel  
et sachiez que nous ne uenismes mie ca pour uous mal fere  ainz uenismes pour uous garder et pour uous desfendre se uous fetes ce que uous deuez . 
car cil que uous obeissiez a seigneur uous tient a tort et a pechie contre dieu et contre reson  
et bien sauez qu il a desloialment ouuré uers son seigneur et uers son frere  car il li a les eulz trez et tolu son empire a tort et a pechie . 
et ueez ci le droit seigneur . 
et se uous uous tenez a lui  uous feroiz ce que uous deuez  
et se uous ne le fetes  nos uous ferons au pis que nous porrons . 
 onques nus de la terre ne de la cite ne fist samblant que il se tenist a lui por la cremeur et pour la doutance de l empereeur alexis . 
einsint uindrent en l ost ariere et ala chascuns a son heberiage . 
l endemain  quant il orent la messe oie  si s asamblerent a parlement  et fu li parlemenz a cheual enmi les chans . 
la peussiez uous ueoir maint destrier et meint bon cheualier sus . 
et fu le conseil des batailles deuisez  quantes il en auroient . 
et paroles y ot assez d une part et d autre  
mes la fin dou conseil fu tex que au conte baudoin fu otroiee l auangarde  pour ce que il auoit grant plente de bone gent  et de archiers et de arbalestiers plus que nus qui en l ost fust . 
apres si deuise que l autre bataille auroit henri son frere  et mahi de uilancourt  et baudoyn de biauueoir  et maint bon cheualier de leur terre et de leur pais qui a euls estoient . 
la tierce bataille fist li quens hues de saint pol  pierre d amiens ses nies  et huitace de chanteleu  et ansiau de kaieus  et maint bon cheualier de leur terres et de leur pais . 
la quarte bataille fist li quens looys de blois et de chartain  qui moult fu bons et riches et redoutez  car il auoit moult grant plente de bons cheualiers et de bone gent . 
la quinte bataille ot mahi de monmorenci et li champenois  iosfroi le mareschal de champaigne fu en cele bataille  ogiers de saint chinon  manesiers de l isle  miles li brebanz  maquaires de saint menehost  iehan fuisnons  gui de chapes  clarembaut ses nies  et robert de roinssoi  toutes ces genz firent la quinte bataille . 
la siste bataille firent les genz de bergoigne . 
en celui fu oedes li champenois de chanlite  gile son frere  gui de pesmes  humes son frere  octes de la roche  et gui de coulans et les genz de leur terres et de leur pais . 
la septiesme bataille fist li marchis bonifaces de monferrat . 
la furent tuit li lombart et li touscain et li alemant et toutes les genz qui furent des les monz de mongieu iusque a lyon sus le rosne . 
tuit cil furent en la bataille le marchis  et fu deuisé que il feroit l arieregarde . 
li iourz fu deuisez quant il se reculeroient es nes et es uessiax et es galies et es huissiers et pour prendre terre par force  et pour morir . 
et sachiez que ce fu une des plus douteuses choses qui onques fust . 
lors parlerent les esuesques et les clergiez au pueple  et leur moustrerent qu il fussent confes et feist chascuns sa deuise  car il ne sauoient quant diex feroit conmandement d euls . 
et si firent il par toute l ost moult uolentiers et moult piteusement . 
li termes uint si conme deuisé fu  
et li cheualier furent tuit es huissiers  auec leur destriers  et furent tuit armé  les hiaumes laciez et li cheual furent tuit couuert et enselé  
et les autres genz qui n auoient mie si grant mestier em bataille furent es granz nes tuit  
et les galies furent armees et atornees toutes . 
et li matins fu biaux  zz pou deuant soleil leuant . 
et l emperieres alexis les atendoit a grant bataille et a granz conroiz d autre part . 
et len sonne les buisines  et chascune galie fu a zz huissier liee pour passer outre plus deliurement . 
il ne demanderent mie chascuns qui doit aler deuant  
mes qui aincois puet aincois ist armez . 
et li cheualier issirent des huissiers  et saillirent en la mer iusques a la ceinture  tuit armé  les hiaumes laciez et les glaiues aus mains  
et li bon seriant  et li bon archier  et li bon arbalestier  chascune compaingie la ou ele ariua . 
et li grieu firent moult grant samblant dou retenir . 
et quant ce uint aus lances bessier  si leur tornerent les dos et leur lessent le riuage . 
et sachiez que onques plus orgueilleusement port ne fu pris . 
adont conmencierent a ouurir les portes des huissiers et a geter leur ponz hors et comencierent les cheuaus a trere  
et li cheualier conmencent a monter sor les cheuaus  et les batailles se conmencent a rengier . 
et li quens baudoins de flandres et de henaut chaucha  qui l auangarde fesoit  et les autres batailles apres einsint conme eles deuoient aler . 
et alerent iusque la ou li emperieres alexis auoit esté logiez . 
et il s en fu retornez uers costentinoble  et destendi tentes et paueillons . 
de nos barons fu tel le conseil que il se hebergeroient sus le port deuant la tour galathas  ou la chaesne tenoit qui mouuoit dou port  
et sachiez que par cele chaesne couenoit entrer qui au port de costentinoble uoloit entrer  
bien uirent nos barons  s il ne prenoient cele tour et ronpoient cele chaesne  qu il estoient mort et mal bailli . 
einsint se hebergierent la nuit deuant la tour et en la iuerie  que len apele l estanor  ou il auoit moult bele uile et moult riche . 
bien se firent la nuit eschaugaitier  
et l andemain  quant fu heure de tierce  si firent une asaillie cil de la tour de galathas et cil qui a costentinoble uenoient aidier em barges  
et nostre gent corurent aus armes . 
la asambla premiers iaques d auesnes  et la seue mesniee  a pie  
et sachiez que il fu moult chargiez et fu feru d un glaiue parmi le uis et fu en auenture de mort . 
et uns siens cheualier fu montez a cheual  qui auoit non nicholas de genlain  qui secourut moult bien son seigneur  et le fist moult bien  si qu il en ot grant pris . 
et li criz fu leuez en l ost  
et nos genz uindrent de toutes parz  et se mirent enz moult ledement  si que assez en y ot de morz et de pris . 
si que de tex i ot qui n alerent mie a la tour  ainz ganchirent aus barges dont il estoient uenu  
et la en ot assez de noiez  et cil qui eschaperent  ganchirent a la tour  et cil de l ost les tindrent si pres qu il ne porent la porte fermer . 
ilec fu li estourz a la porte  et leur tolirent par force  et les prirent leenz  la en ot assez de morz et de pris . 
ainsint fu li chastiaus de galathas pris et li porz gaaingniez de costentinoble par force . 
moult en furent conforté cil de l ost  et moult en loerent dieu ihesu crist  
et cil de la uile desconforté . 
et l andemain firent trere a cel port les nes et les uessiaus et les galies et les huissiers . 
adont prirent cil de l ost conseil ensamble por sauoir quel chose il porroient fere  s il asaudroient la uile par mer ou par terre . 
moult s acorderent li uenicien que les eschieles fussent dreciees aus nes et que tout l asaut fust par deuers la mer . 
li francois disoient que il ne se sauoient mie si bien aidier sus la mer come par terre  
et fu la fin dou conseil que li uenicien asaudroient par mer  et li baron et cil de l ost par terre . 
einsint seiornerent par quatre iourz . 
au cinquiesme iour apres s arma toute l ost  et cheuauchierent toutes les batailles si conme eles estoient deuisees tout par desouz le port  iusques endroit le pales de blasquerne  
et les nauies uindrent par dedenz le port . 
et la si a zz flun qui se fiert en la mer  que len n i puet passer se par zz pont de pierre non . 
et li grieu auoient ce pont desfet et coupé  et li baron firent toutiourz laborer et le pont afetier toute la nuit . 
einsint fu li ponz refez et les batailles armees au matin  
et cheuauchierent li uns apres l autre  einsint conme il estoient ordené  et uont deuant la uile . 
et nus de la cite n issi fors encontre euls  et fu moult grant merueille  que pour zz qui estoit en l ost estoient yy en la uile . 
lors fu le conseil des barons tex que il hebergeroient entre le pales de blasquerne et le chastel bimont  qui estoit une abaie close de murs . 
et lors furent tendu li tref et li paueillon  et fu bien fiere chose a regarder  que de costentinoble  qui tenoit trois liues de front par deuers la terre  ne porent de toute l ost asigier que l une des portes . 
et li uenicien furent en la mer es nes et es uessiaus  
et drecierent les perrieres et les mangonniaus et leur eschieles  et ordenerent leur asaut moult bien . 
et li baron ratornerent les leur par deuers la terre . 
et sachiés que il n estoient mie em pes  car il n estoit eure ne de nuiz ne de iourz que l une des batailles ne fust armee par deuant la porte pour garder les engins et les saillies . 
et pour ce ne remanoit mie qu il ne fussent assez par cele porte et par autres  
si que il les tenoient si courz que yy foiz ou yy les couenoit armer par toute l ost . 
ne n auoient pooir qu il pourchacassent uiande yy arbalestees loing de l ost  
et il en auoient moult pou  neis de char fresche  se n estoit de cheuaus que len leur ocioit  
et sachiez que il n auoient uiande conmunement a toutes les trois semaines . 
et moult estoient perilleusement  que onques par tant de gent si grant gent ne furent asis en uile . 
lors s apenserent d un moult bon engin  car il fermerent toute l ost de bones lices et de bon merrien  
si en furent moult plus fort et plus aseur . 
li grieu leur fesoient souuent asaillies que il ne les lessoient reposer  
et cil de l ost se metoient ariere moult durement  
et totes les foiz que il issoient fors  i perdoient li grieu . 
un iour fesoient li bergoignon le gait  et li grieu leur firent une asaillie  et issirent hors de leur meilleurs genz une partie  
et cil leur corurent sus  si les remirent enz moult durement  et menerent si pres de la porte que grant fes de pierres getoit en seur euls . 
la ot pris zz des meilleurs griex de leenz  qui ot non costentins li ascres  
et le prist gontiers de nueilli tot monté sus son cheual . 
et ilec ot guilliaume de chanlite brisié le braz d une pierre  dont grant domache fu  car il estoit moult preuz et moult uaillanz . 
touz les morz ne touz le bleciez ne uous puis mie retrere . 
mes  eincoisque l estour parfenist  uint zz cheualier de la mesniee henri  le frere le conte baudoin de flandres et de henaut  qui ot non huitace dou marchois  et ne fu armé que d un hauberion et d un chapel de fer  et son escu a son col  
et le fist moult bien en son uenir  si li en donna len grant pris . 
car pou estoit d eures que len ne le ueist aus asaillies  mes ne puis mie tot retrere . 
tant les tenoient pres qu il ne pooient mengier  ne dormir  se armé non . 
une autre saillie firent par une porte deseure amont la ou li grieu reperdirent assez  
mes la fu mort zz cheualier qui ot non guilliaume de igi  
et la le fist moult bien mahi de uilaincourt  et perdi son cheual au pont de la porte  
et maint le firent bien qui a cele mellee furent . 
a cele porte desus le pales de blasquerne  par ou il issoient plus souent fors  ot pierre de brachuel plus de pris que nus  pour ce que il estoit plus pres logiez . 
einsint leur dura cel traueil et cel peril pres de yy iourz  tantque zz lundi matin fu leur asaut atorné  et les eschieles . 
et li uenicien furent arouté par mer . 
einsint fu deuisez li asauz que des yy batailles qui y estoient demorroient les yy qui garderoient l ost par dehors  et les yy yroient a l asaut . 
li marchis bonifaces de monferrat garda l ost par deuers les chans  et les batailles des bergoingnons et des francois  et mahi de monmorenci . 
et li quens baudoin de flandres et de henaut alerent asaillir  et leur genz  
et li quens loeys de blois et de chartain  et li quens hues de saint pol  et ceuls qui a euls se tenoient . 
et drecierent a une barbaquenne deus eschieles empres la mer . 
et le mur fu moult bien garni d angloies et denes  et li asauz fu forz et durs . 
et par uiue force monterent sus les escheles  et conquirent le mur seur aus . 
et monterent bien yy sus le mur  et se combatoient a main a haches et a espees . 
et cil dedenz se resforcierent  si les mirent hors moult ledement  si que il en retindrent yy  
et cil qui furent retenuz de la nostre gent furent menez deuant l empereeurs alexis  si en fu moult liez . 
einsint remest li asauz deuers les francois  
et en y ot assez de bleciez  si en furent li baron moult irié . 
et li dus de uenice ne fu mie atargiez  ainz ordena ses nes et ses uessiaus d un front  
et cil fronz dura bien trois arbalestees . 
et conmanda la riue a aprouchier . 
lors ueissiez mangonniax geter des nes et des uessiaux  et quarriaus d arbaleste trere  moult deliurement  et ceuls des murs desfendre moult uistement  et ueissiez les eschieles des nes aprouchier si durement que em pluseurs leus s entreferoient des espees et des lances  
et li criz estoit si granz qu il sambloit que terre et mer fondist . 
et sachiez que les galies n osoient terre prendre . 
or porroiz oir estrange proesce d  ome que li dus de uenice  qui uiel home estoit et gouteus et goute ne ueoit  fu touz armez au chief de la soe galie  et ot le gonfanon saint marc deuant lui  
et escrie aus siens que il se meissent a terre ou  se ce non  que il feroit ioustice de lor cors . 
et il si firent que la galie prist terre  
et il saillirent hors  si porterent le gonfanon saint marc a terre . 
et la galie leur seigneur qui ot terre prise deuant les autres  si se tint chascuns a honi  et uont a la terre tuit . 
et cil des huissiers saillent hors et uont a la terre qui ainz ainz  et qui mieulz mieulz . 
la ueissiez asaut grant et merueilleus . 
et si tesmoigne ioffroi li mareschaus de champaigne  qui ceste oeure treta  que plus de yy li dirent par uerite qu il auoient ueu le gonfanon saint maart de uenice en une des tourz et ne sorent onques qui l i porta . 
or oez estrange miracle  que cil dedenz s en foirent  et guerpirent les murs  
et cil entrerent enz qui ainz ainz  qui mieulz mieulz  si que il sesirent yy des torz et garnirent de leur genz . 
et li dus prist zz batel  si manda mesages a ceuls de l ost et leur fet a sauoir qu il auoient yy tourz et seussent pour uoir que il ne les pooient reperdre . 
li baron furent si lie que il ne porent croire que ce fust uoirs . 
et li uenicien conmencierent a enuoier cheuaus et palefroiz en l ost em batiaus  de ceuls qu il auoient gaaingniez dedenz la uile . 
et quant li emperieres alexis uit qu il estoient ainsint entré dedenz sa uile  si conmenca gent a enuoier a si grant foison uers euls  que cil uirent bien qu il ne le porroient soufrir  si mirent le feu entr euls et les griex  
et li uenz uenoit deuers nos genz  si conmenca le feu si grant a nestre que li grieu ne porent uers nos genz trere . 
einsint se remirent uers leur tourz qu il auoient gaaigniees conquises et lessierent en tel maniere . 
adont issi l emperiere de costentinoble a toute sa force par autres portes  bien loing une liue de l ost  et conmencierent si granz genz a issir que il sambloit que ce fust touz li mondes . 
lors fist ses batailles ordener parmi la champaigne  et cheuauchierent uers l ost . 
et quant nos francois les uirent  si saillirent aus armes de toutes parz . 
ce ior fesoit henri le frere le conte baudoin de flandres et de henaut le guet aus engins deuant la porte de blasquerne  et mahi de uilaincourt  et baudoyn de biauueoir  et leur genz qui a euls se tenoient . 
endroit euls auoit atorné l empereres alexis genz grant foison  qui s atornoient pour issir hors par trois portes  et se ferroient en l ost par d autre part . 
et lors issirent les yy batailles qui furent armees et se rengierent par deuant leur lices  et les serianz et les escuiers  les arbalestiers et les archiers deuant euls  
et firent batailles de leur cheualiers a pie  dont il auoient bien deus cenz qui n auoient mes nus cheuaus . 
et ainsint se tindrent coi deuant leur lices  et fu moult grant sens  car  se il alassent en la champaigne asambler a euls  cil auoient si grant plente de genz que tuit eussent esté perdu entr euls . 
et sambloit que toute la champaigne fust couuerte de batailles  
et uenoient petit pas tuit ordené . 
et bien sambloit perilleuse chose  que cil n auoient que yy batailles  et li grieu en auoient plus de yy et n en i auoit nule qui ne fust plus grant que une des leur . 
mes li nostre estoient ordené en tel maniere que en ne pooit uenir a euls se par deuant non . 
et tant cheuaucha li emperieres alexis que il fu si pres que len treoit des unes batailles aus autres . 
et quant ce oi li dus de uenice  si fist ses genz retrere et guerpir les tourz que il auoient prises  et dist que il uoloit uiure ou morir auec les pelerins . 
ainsi uint deuers l ost a la terre  et ce que il pot trere de la seue gent fors . 
et furent les batailles uis a uis des griex et des pelerins  que li grieu n oserent uenir ferir a leur estal  
ne cil ne uoudrent esloingnier les lices . 
et quant li emperieres alexis uit ce  si conmenca ses olz a trere ariere et toutes ses batailles ordeneement . 
et ce uirent cil de l ost des pelerins  si conmencierent a cheuauchier uers euls a petit pas  
et le batailles des griex conmencierent a aler en uoie et se trerent ariere a zz pales qui estoit apelez li phelippos . 
et sachiez que onques diex ne trest de plus grant peril nules genz conme il fist ceuls de l ost cel ior . 
ne n auoit home en toute l ost qui n en eust grant ioie . 
et ainsint remest cele bataille  que plus n i ot fet . 
li emperieres alexis s en retorna ariere en la uile  et cil de l ost alerent a leur heberges  si se desarmerent  qu il estoient moult las  
et pou mengierent  et pou burent  car pou auoient de uiande . 
or oez les miracles nostre seigneur  conme eles sont granz par tout ou lui plest . 
cele nuit meismes l empereeur alexis prist de son tresor ce que il em pot porter  et enmena des genz qui aler s en uost auec lui  
et s en foi  et lessa la cite . 
et cil de la cite remestrent tuit esbahi . 
et si trerent fors de prison l empereeur leur seigneur susac  qui auoit les eulz trez  si le uestirent et apareillierent  
et l enporterent ou haut pales de blasquerne  et l asirent en la haute chaiere  et li obeirent conme a leur seigneur . 
adont prirent mesages si les enuoierent en l ost  et manderent le filz et les barons que li emperieres alexis s en estoit foiz et si auoient leué a empereeur l empereeur susac . 
quant le uallet le sot  si manda le marchis boniface de monferrat  
et li marchis manda les barons par l ost . 
et quant il furent asamblé a zz paueillon li filz l empereeur susac  leur conta ceste nouuele . 
et quant il oirent ce de la ioie qu il orent ne couient il mie parler  que onques plus grant ioie ne fu fete ou monde  
et moult fu nostre sires loez piteusement par euls touz . 
et pour ce puet en dire  qui diex ueult aidier  nus hom ne li puet nuire . 
lors si conmenca a aiorner  et l ost se conmenca a armer  
si s armerent tuit par l ost  pour ce qu il ne crurent pas les griex . 
et mesages conmencierent a issir  zz et deus ensamble  et content ces noueles meismes . 
aus barons et au duc de uenice si fu tex leur conseil  qu il enuoieroient leenz sauoir conment cist aferes iert  se ce estoit uoirs que len leur auoit dit  que en requeroit le pere qu il aseurast tex couuenances conme li filz auoit fetes  ou il ne leroient mie entrer son filz en la uile . 
esleuz furent les mesages  mahi de monmorenci en fu li uns  et iosfroi le mareschal fu li autres  et dui uenicien de par le duc de uenice . 
einsint furent li masage conduit iusques a la porte  et en leur ouuri la porte  et il descendirent a pie . 
et li grisfon orent mis d englois et de danois a toutes leur haches des la porte iusque au pales de blasquerne . 
einsint les amenerent iusques au haut pales . 
la trouerent l empereeur susac  si richement uestu que pour neent demandast en home plus richement uestui  et l empereriz sa fame  qui estoit moult bele dame  suer le roy de hongrie . 
de hauz homes et de hautes dames y auoit tant que len n i pooit son pie torner  si richement atornees que eles ne pooient plus . 
et tuit cil qui auoient esté contre lui le iour deuant estoient ce iour tout a sa uolente li mesage uindrent deuant l empereeur  
et li emperieres et tuit li autre les honorerent moult . 
et li mesage dirent qu il uoloient a lui parler priueement de par son fil et de par les barons de l ost . 
et il se dreca  
et entra en une chambre et ne mena auec lui que l empereriz et son chancelier et son druguement et les yy mesages . 
par l acort aus autres mesages  moustra iosfroi le mareschal de champaigne la parole et dist a l empereeur susac   sire  tu uoiz le seruise que nous auons fet a ton fil et coment nous li auons sa couuenance tenue . 
ne il ne puet ceenz entrer iusques a tantque il ait fait nostre gre des couuenances que il nous a couuent . 
et a toi mande come ton filz que tu les nous aseures en tel forme conme il les nous a fetes . 
- quele est la couuenance  
 dit li empereres . 
 tele conme ie la uous deuiserai   fet li mesages . 
 tout ou premier chief  metre tout l empire de romenie a l obedience de rome  si conme ele fu autre foiz  
apres  a doner deus cenz mile mars d argent a ceuls de l ost et uiande a zz an a petiz et a granz  
et a mener dis mile homes a pie et a cheual  tiex a pie conme nous uoudrons et tex a cheual conme nous uoudrons a sa nauie et a sa despense en la terre de babiloine et tenir par zz an  
et en la terre d outremer yy cenz cheualiers a sa despense toute sa uie  qui garderont la terre . 
tex est la couuenance que uostre filz nous a aseuree par serement et par chartres pendanz et par le roy phelippe d alemaigne qui uostre fille a . 
iceste chose uolons nous que uous nous aseurez ausi . 
- certe   fet li empereres   la couenance est moult grant  dont ie ne uoi conment ele puist estre ferme . 
et nonpourquant uous auez tant serui  et moi et lui  que  se len uous donoit tout l empire  si l auriez uous bien deserui . 
 en maintes manieres y ot paroles dites et retretes . 
mes la fin fu tele que li peres aseura la couuenance si conme li filz l auoit asseuree  et par chartre pendant bullee d or . 
la chartre fu bailliee aus mesages . 
et einsint prirent congie a l empereeur susac et tornerent en l ost ariere et dirent aus barons qu il auoient la besoigne fete . 
lors monterent les barons aus cheuaus et menerent le uallet a moult grant ioie en la cite a son pere . 
et li grieu li ourirent la porte et le recurent a moult grant ioie et a moult grant feste . 
la ioie dou pere et dou fil fu moult grant  car il ne s estoient pieca entreueu et pour ce que de si grant pouerte et de si grant essil furent torné a si grant ioie et a si grant hautesce par dieu auant et par l ost aus pelerins apres . 
ainsint fu la ioie moult grant dedenz costentinoble et en l ost grant des pelerins de l aneur et de la uictoire que dex leur ot donee . 
et l andemain pria l empereeur susac et ses filz aus contes et aus barons  qu il s alassent hebergier d autre part deuers l estanor et deuers galatas  car  se il se heberioient en la uile  il doutoient la mellee d euls et des griex  et bien em porroit la cite estre destruite . 
et il dirent qu il l auoient tant serui en maintes manieres qu il ne refuseroient ia chose qu il conmandassent . 
ainsint s en alerent hebergier d autre part  et seiornerent ou pais en repos et en grant plente de bones uiandes . 
et poez sauoir que maint de ceuls de l ost alerent ueoir costentinoble  et les riches pales  et les autres eglyses dont il y auoit tant  et les granz richeces que onques tant en une uile n en ot . 
des saintuaires ne couient il mie parler  car autant en auoit il en cel iour en la uile conme ou remenant dou monde . 
einsint furent moult quemun li grieu et li francois de toutes choses . 
par le quemun conseil des francois et des griex fu deuisé que li nouiaus emperieres seroit coronnez a la feste mon seigneur saint pere  entrant aoust . 
einsint conme il fu deuisé ainsint fu fet . 
coronnez fu si hautement et si honoreement conme en fesoit les empereeurs griex . 
a icel tans apres conmenca a paier l auoir qu il deuoit a ceuls de l ost  et cil le departirent par l ost  et rendi chascuns son passage a ceuls qui leur auoient presté en uenice . 
li nouiaus emperieres ala souuent ueoir les barons en l ost  et moult les honora  tant conme il plus pot  
et il le dut bien fere  car il l auoient bien serui . 
zz iour uint en l ost aus barons priueement en l ostel le conte baudoin de flandres et de henaut . 
ilec fu mandez li dus de uenice et li baron de l ost priueement  
et il leur moustra une parole et dist   seigneur  ie sui emperieres de par uous  et fet m auez le plus haut seruise que onques gent feissent a home crestien . 
et sachiez que assez de genz me moustrent bel samblant qui ne m ainment mie  
et moult ont li grieu grant despit quant ie par force sui entré en mon heritage . 
uostre terme est pres que uous uous en deuez aler  
et la compaignie de uous et des ueniciens ne dure que iusque a la feste saint michiel . 
dedenz si cour terme ne uous puis ie uostre couuent asouir . 
et sachiez  se uous me lessiez  li grieu me heent pour uous  ie reperdrai la terre et si m ocirront . 
mes fetes une chose que ie uous dirai  demorez uous iusques au marz  et ie uous esligere uostre estoire des la feste saint michiel en zz an  et paierai les coustemenz aus ueniciens  et a uous donrai ie ce que mestier uous sera iusque a la pasque . 
et dedenz ce termine aure ie si ma terre mise a point que ie ne la porrai reperdre  
et uostre couuenance seroit lors rendue  car ie auroie l auoir receu qui me uendroit de par toute ma terre  et si serai lors si atornez de nauie pour aler auec uous et pour l enuoier  come ie le uous ai couuent . 
et lors auroiz uous tout l este de lonc et de large pour ostoier . 
 li baron dirent qu il em parleroient ensamble sanz li . 
et connurent bien que ce estoit uoirs que il disoit et que ce estoit le mieulz pour l empereeur et pour euls . 
et il respondirent que il ne le pooient fere se par le quemun de l ost non  et que il parleroient a ceuls de l ost  et li raporteroient ce qu il ne porroient fere . 
einsint se departi li emperieres alexis d euls et s en ala en costentinoble ariere . 
et il remestrent en l ost et pristrent l endemain zz parlement  ilec furent mandé li baron et li cheuetain de l ost  et des cheualiers la plus grant partie . 
et leur fu ceste parole retrete si conme l emperieres l auoit requise . 
lors ot grant descorde en l ost  si conme il auoient eu maintes foiz  de ceuls qui uousissent que l ost se departist  qu il leur sambloit que trop durast . 
en cele partie que a corfolt auoit en l ost auoit descorde et moustrerent aus autres les seremenz qu il auoient fez et dirent   bailliez nous les uessiaus si conme uous l auez iuré  
car nous nous en uolons aler en surie . 
 et li autre crierent merci et dirent   seigneur  ne perissons pour dieu la grant enneur que diex nous a fete . 
se nous alons en surie  l entree de l iuer est quant nous y uendrons  et ne porrons ostoier  et ainsint sera la besoigne damedieu perdue . 
mes  se nous atendons iusque au mars  nous lerons cest empereeur en bon estat  et nous en yrons riches d auoir et de uiandes  
et yrons et courrons en la terre de babiloine  
et nostre estoire nous durroit des la saint michiel iusque a la pasque  qu il ne se porroient departir de nous pour l yuer . 
et ainsint porra estre la terre d outremer recouree . 
 il ne chaloit a ceuls qui uoloient l ost despecier dou pieur ne dou meilleur  mesque l ost se departist . 
et cil qui l ost uoloient tenir ensamble traueillierent tant  a l aide de dieu  que li aferes ala a fin en tele maniere que li uenicien leur iureroient zz an des la feste saint michiel a tenir l estoire . 
et l empereres alexis leur dona tantque fet fu . 
et li pelerin leur reiurerent la compaignie a tenir si come il auoient fet autre foiz  et a cel terme meismes . 
et ainsint fu la concorde et la pes mise en l ost d ambedeus parz . 
lors auint une moult grant mesauenture  que mahi de monmorenci  qui estoit zz des meilleurs cheualiers dou reaume de france et des plus prisiez acoucha de maladie et agraua tant sa maladie que morz fu  
et ce fu grant duel et grant domache  zz des greigneurs qui auenist en l ost d un home . 
et fu a une eglyse de mon seigneur saint iehan de l ospital de iherusalem seueliz . 
apres  par le conseil des griex et des francois  issi l emperieres alexis a moult grant ost de costentinoble pour l empire a entrer et metre a sa uolente . 
auec lui ala grant partie des barons  et l autre partie remest pour garder l ost . 
li marchis bonifaces de monferrat ala auec lui  et li quens hues de saint pol  et henri frere le conte baudoin de flandres  et iaque de auesnes  et guilliaume de chanlite  et hue de colemi  et autres genz assez dont li liures se test ore . 
en l ost remest li quens baudoins de flandres et de henaut et li quens loeis de blois et de chartain  et grant partie des pelerins . 
et sachiez que en cele ost ou li emperieres ala  que tuit li grieu de l une et de l autre partie dou braz uindrent a lui et a son mandement et a sa uolente  et li firent feaute et homage conme a leur seigneur  fors seulement iehannins  ce estoit uns hons qui estoit reuelez contre son pere et encontre son oncle  et les auoit guerroiez yy anz  et auoit tant de la terre conquise seur euls que rois s en estoit fez riches et sages . 
que de cele part dou braz saint iorge deuers occidant pou s en failloit qu il n en eust tolu pres de la moitie . 
icil ne uint mie a sa uolente ne a sa merci . 
endementieresque li emperieres alexis fu en cele ost  si uint une moult grant mesauenture en costentinoble  que une mellee conmenca des griex et des latins qui estoient estagié en costentinoble  dont il y en auoit moult . 
et ne sai quex genz pour mal mirent le feu en la uile  
et cil feus fu si granz et si orribles que nus hons ne le pooit esteindre ne abessier . 
et quant uirent ce li baron de l ost qui estoient hebergié d autre part dou port  si en furent moult dolent et moult en orent grant pitie  quant il uirent les hautes eglyses et les pales fondre et abessier  et ces granz rues ardoir en feu . 
et il n en pooient pis fere . 
einsint porprist le feu desus le port et en trauers iusque parmi le plus espes de la uile  et iusques a la mer d autre part  res a res dou mostier sainte sophie  et dura yy iourz  que onques ne pot estre estaint par home  
et duroit bien le front dou feu  si conme il aloit  demie liue de terre . 
dou domache ne de l auoir ne de la richece qui la fu perdue ne uous porroit en conter  et des homes et des fames  dont il i ot mout ars . 
tuit li baron qui estoient hebergié dedenz costentinoble  de quelque terre que il fussent  n i oserent plus demorer  ainz prirent leur fames et leur enfanz  et leur auoirs ce qu il em porent trere  et entrerent es barges et es uessiaus et passerent le port deuers les pelerins  
et ne furent mie pou  car il furent bien yy mile  que petiz que granz  
et puis fu il grant mestier aus pelerins que il fussent outre passé . 
einsint furent desacointiez li franc et li grieu  qu il ne furent mie si conmunal conme il auoient esté deuant  si ne s en sorent a qui prendre  qu il leur pesa et d une part et d autre . 
en cel termine leur auint une chose dont il furent moult dolent et tuit cil de l ost  que li abes de los  qui moult estoit preudons  fu morz  et auoit moult amé le bien de l ost  
et il iert moines de l ordre de citiaus . 
einsint demora li emperieres longuement en l ost dont il fu issuz  iusque a la saint martin  
et lors reuint en costentinoble ariere . 
moult firent grant ioie de leur uenue  que li grieu et les dames de costentinoble leur alerent a l encontre de leur amis a granz cheuauchiees  
et li pelerin ralerent contre les leur  dont il orent moult grant ioie . 
einsint s en entra li emperieres de costentinoble ou pales de blasquerne  
et li marchis de monferrat et li autre baron reperierent en l ost . 
li emperieres  qui moult ot bien fet son afere et moult cuida estre au deseure  si s en orgueilli uers les barons et uers ceuls qui tant de biens li auoient fez  ne ne les ala mie ueoir  si come il soloit fere  en l ost . 
et il enuoierent souent a lui  et prierent qu il leur feist paiement de leur auoir  si conme il leur auoit couent . 
et il les mena de respit en respit  
et leur fesoit d eures en autres petiz paiemenz et poures  
et en la fin uint a neent li paiemenz . 
li marchis bonifaces de monferrat  qui plus l auoit des autres serui  et mieulz estoit de li  y ala moult souuent  
et le blasmoit dou tort qu il auoit uers euls  et reprochoit les granz seruises que il li auoient fez  qui onques si granz ne furent fez a nul home . 
et il les menoit par respit  ne chose que il leur creantast ne tenoit  tantque il uirent et connurent clerement que il ne queroit se mal non . 
si prirent zz parlement li baron de l ost  et li dus de uenice ensamble . 
et dirent qu il connoissoient que cil ne leur atendoit nul couuent  et qu il ne leur disoit onques uoir  
et acorderent qu il enuoieroient bons mesages por requerre leur couuenances et pour reprochier leur seruice  
et se il le uoloit fere  preissent le  
et se il ne le uoloit fere  desfiassent le de par euls  et bien li deissent que il pourchaceroient le leur si conme il porroient . 
a cest mesage fu esleuz cuenes de betune  et ioffroi de uilehardoin li mareschaus de champaigne  et miles li brebanz de prouinz . 
et li dus de uenice y enuoia trois hauz homes de son conseil . 
einsi monterent les mesages sus les cheuaus  les espees ceintes  et cheuauchierent ensamble iusques au pales de blasquerne . 
et sachiez qu il alerent en grant peril et en grant auenture selon la traison des griex . 
einsint descendirent a la porte  et entrerent ou pales  et trouerent l empereeur alexis et l empereeur susac son pere seanz seur deus chaieres lez a lez  
et delez euls autresi seoit l empereriz  qui estoit fame au pere et marrastre au fil  et estoit suer au roi de hongrie  bele dame et bone  
et y ot grant plente de haute gent . 
par le conseil des autres mesages moustra cuenes de betune le mesage  qui moult estoit sages et emparlez   sire  nous somes a toi uenu de par les barons de l ost et de par le duc de uenice . 
et saches que il te reprouchent le seruise que il t ont fet tel come la gent seuent et conme il est aparissant . 
uous leur auez iuré  uous et uostre pere  leur couenances a tenir  et si en ont uos chartres  ne uous ne leur auez mie si bien tenues conme uous deussiez . 
semons uous en ont meintes foiz  et nous uous en semondons  uoiant touz uos barons  de par euls  que uous leur tenez la couuenance . 
se uous le fetes  moult leur iert bel  
et se uous ne le fetes  sachiez que  des ore en auant  il ne uous tienent pour seigneur ne pour ami  
ainz pourchaceront que il auront le leur en toutes les manieres qu il porront . 
et bien uous mandent qu il ne feroient ne a uous ne a autrui mal tantqu il l eussent desfié  car il ne firent onques traison  ne en leur terre n est mie coustume qu il le facent . 
uos auez bien oi que nous uous auons dit  et uous uous conseilliez si come uous plera . 
 moult tindrent li grieu a grant merueille et a grant outrage ceste desfiance  et dirent que onques mes n auoit esté si hardi home qui osast auoir desfié l empereeur de costentinoble en sa chambre . 
moult fist aus mesages mauues samblant li emperieres et tuit li grieu  qui maintes foiz leur auoient fet moult bel . 
le bruit fu moult grant par la dedenz  
et li mesage s en tornerent  et uindrent a la porte  et monterent sus leur cheuaus . 
et quant il furent hors de la porte  n i ot celui ne fust moult liez  
et ne fu mie grant merueille  car il furent de grant peril eschapé  que moult se tint a pou que il ne furent mort . 
einsint s en reuindrent en l ost  et conterent as barons si conme il auoient esploitié . 
einsint conmenca la guerre  
et forfist qui forfere pot  et par terre et par mer . 
en maint leu asamblerent li grieu et li francois  mes onques dieu merci n asamblerent ensamble que plus n i perdissent li grieu que li francois . 
einsint dura la guerre grant piece  iusques au cuer de l iuer . 
et lors se pourpenserent li grieu d un moult grant engin  qu il prirent yy nes granz  si les emplirent toutes de grant merrien d esprises et d estoupes et de tonniax et de poiz  et atendirent tantque le uent uint deuers euls grant . 
et puis une nuit a mienuit mirent le feu es nes  et lessierent aler les uoiles au uent  et le feu aluma si haut  que il sambla que toute la terre ardist . 
einsint s en uenoit uers la nauie aus pelerins  
et li criz lieue en l ost  
et saillent aus armes de toutes parz . 
li uenicien corurent a leur uessiaus  et tuit li autre qui uessiaus y auoient  si les conmencierent a rescourre dou feu uiguereusement . 
et bien tesmoigne ioffroi le mareschal de champaigne  qui ceste oeure dita  que onques gent sus mer ne s aidierent mieulz  qu il saillirent es galies et es barges des nes  
et prenoient les nes totes ardanz aus croz  et les tiroient par uiue force par deuant leur anemis fors dou port  et les metoient ou courant dou braz  et les lessoient aler ardanz contreual le braz . 
des griex auoit tant sus la riue que ce n estoit fin ne mesure  
et estoit le cri si grant qu il sambloit que terre et mer fondist  
et entroient aus barges  et treoient aus nostres  qui rescouoient le feu  et en y ot des bleciez . 
la cheualerie de l ost  oi le cri  si s armerent tuit  
et issirent as chans les batailles  chascune endroit soi  la ou ele estoit hebergiee . 
et il doutoient que les griex ne les uenissent asaillir par deuers les chans . 
ainsint soufrirent tel trauail et tel angoisse iusques au iour cler . 
mes par l aide de dieu n i perdirent neent  forsque une nef de paisanz qui estoit plaine de marcheandise  et cele y fu arsse dou feu . 
moult orent esté cele nuit en grant peril  car il ne s en poissent aler ne par terre ne par mer . 
ice guerredon leur uolt rendre li enperieres alexis dou seruice qu il li auoient fet . 
et lors uindrent li grieu  qui s estoient mellez aus francois  quant il uirent qu il n auroient mie pes  
si prirent conseil ensamble de leur seigneur trair priueement . 
il y auoit zz grieu qui mieulz estoit de lui que tuit li autre et plus li auoit fet fere la mellee aus francois que nus des autres . 
cil griex auoit a non morchufles . 
par le conseil et par le consentement des autres  zz soir  a la mienuit  que li emperieres alexis se dormoit en sa chambre  cil qui garder le deuoient  morchufle meesmement et li autre qui auec lui estoient  le prirent en son lit et le geterent en une chartre em prison . 
et morchufles chauca les hueses uermeilles par l aide et par le conseil des autres griex  et se fist emperieres . 
apres le couronnerent a sainte sophie . 
or oez se onques si fete traison fu fete par nule gent . 
quant ce oi l empereeur susac que ses filz fu pris et cil fu conronnez  si ot grant poour et li prist une maladie  ne dura mie longuement  si fu morz . 
et cil emperieres morchufles fist son filz  qu il auoit em prison  deus foiz ou trois emprisonner  
et ne plot a dieu qu il moreust . 
apres en la fin  si l estrangla et murtri et  quant il l ot estranglé  si fist dire par tout qu il estoit morz de sa mort  
et le fist enseuelir conme empereeur honorablement et metre en terre  
et fist grant samblant qu il l em pesast . 
mes murtre ne puet pas estre celé  que ceste chose fu prochainement seue des griex et des latins que li murtres estoit ainsint fet conme uous l auez oi retrere . 
lors pristrent li baron de l ost et li dus de uenice ilec zz parlement . 
et si furent li esuesque  et tout le clergie . 
a ce s acorda tout le clergie  et cil qui auoient le conmandement de l apostele  le moustrerent as barons et aus pelerins  que cil qui tel murtre fesoit n auoit droit en terre tenir  et tuit cil qui en estoient consentant estoient parconnier dou murtre et  outre tout ce  qu il estoient souztret de l obedience de rome . 
 pour coi nous uous disons   fet le clergie   que la bataille est droite et iuste . 
et se uous auez droite entencion de conquerre la terre et metre a l obedience de rome  uous auroiz le pardon tel conme l apostele le uous a otroié  tuit cil qui confes y morront . 
 sachiés que ceste chose fu grant confort aus barons et aus pelerins . 
grant fu la guerre et la noise entre les francois et les griex  car ele n apesa mie  ainz crut ades et enforca  et pou estoit iour que len n asamblast ou par terre ou par mer . 
lors fist une cheuauchiee henri  le frere le conte baudouin de flandres et de henaut  et mena grant partie de bones genz de l ost . 
auec lui ala iaque d auesnes  et baudoin de biauueoir  et oede de chanlite  et guilliaume son frere  et les genz de leur pais . 
et s en partirent a une uespree  
et cheuauchierent toute nuit  
et l andemain  de haute eure  si uindrent a une bone uile qui aphilee auoit non  et la prirent  et firent grant gaaing de proie  et de prisons  et de robes  et de uiandes  qu il enuoierent aus barges en l ost contreual le braz  car la uile seoit sus la mer de roussie . 
einsint seiornerent en cele uile yy iourz et a moult grant plente de uiandes  qu il en y auoit moult et assez . 
au tierz iour s empartirent a toutes leur proies et atout leur gaaing  et cheuauchierent arriere uers l ost . 
li emperieres morchufles ot oie la nouele qu il estoient issuz de l ost  
et se parti par nuit de costentinoble a grant partie de gent  
et se mist a zz aguet ou il deuoient reuenir  
et les ueoit passer a toutes leur proies et a tout leur gaaing  et les batailles  l une apres l autre  tantque l arieregarde uint . 
l arieregarde fesoit henri  le frere le conte baudoin de flandres et de henaut  et la seue gent . 
et l emperieres morchufles leur corut sus a l entree d un bois  
et cil tornerent encontre lui  si asamblerent moult durement . 
a l aide de dieu fu desconfiz li emperieres morchufles et dut estre pris  
et perdi son gonfanon real et une encone qu il fesoit porter deuant lui  ou il se fioit moult  et il et li autre grieu  ou l image nostre seigneur estoit formee . 
et perdi bien iusques a yy cheualiers de la meilleur gent que il auoit . 
einsint fu desconfiz li emperiers morchufles conme uous auez oi . 
et fu grant la bataille entre lui et les frans . 
et fu ia de l iuer grant partie passé  et entour la chandeleur fu  et aprocha la quaresme . 
ci uous lerons de ceuls qui deuant costentinoble sont  si parlerons de ceuls qui sont alez as autres porz  et de l estoire de flandres qui auoit esté l iuer deuant et seiorné a marseille  et furent passé ou regne de surie . 
et furent si grant gent  qu il estoient assez plus que cil qui estoient deuant costentinoble . 
or oez quel domache ce fu quant il ne furent auec cest ost  car a toutiourz mes fust crestientez essauciee . 
mes dex ne uost pour leur pechiez  li un furent mort pour l enfermete de la mer  
li autre retornerent en leur pais . 
onques nul esploit ne nul bien ne firent en tout le pais ne en toute la terre . 
et une compaignie de moult bone gent s esmurent pour aler en antioche au prince biaumont  qui estoit princes d antioche et quens de triple  et auoit guerre au roy limon  qui estoit sires des hermines . 
et cele compaignie aloit au prince en soudees  
et li turc dou pais les oirent  et leur firent zz agait par la ou il deuoient passer  
et uindrent a euls  et se combatirent  et les desconfirent  et furent mort et pris  que onques pie n en eschapa a cele foiz . 
la fu morz uilains de neule  qui estoit zz des bons cheualiers dou monde  et giles de trasegnies  et meint autre . 
et fu pris bernarz de moruel  et renaut de dampierre  et iehan de uilers  et guillaume de mielli  qui courpes n i auoit . 
et sachiez  de quatre uinz cheualiers qu il auoit en cele route  n en eschaperent onques nul  qui ne fussent ou mort ou pris . 
et tesmoingne li liures ueraiement que onques nus n eschiua l ost de uenice que maus et honte ne l en auenist . 
et pour ce si fet que sage qui se tient deuer le mieulz . 
or uous lerons de ceuls  si uous dirons de ceuls qui deuant costentinoble estoient  qui moult bien firent leur engins atorner  et leur perrieres et leur mangonniaus drecier par les nes  et touz engins qui ont mestier a uile prendre  et les eschieles des antenes des nes drecier seur les hauz mas des nes  qui estoient si haut que ce n iert se merueilles non . 
et quant ce uirent li grieu  si conmencierent a hourder encontre euls la uile  qui moult bien estoit fondee et fermee de murs et de hautes tourz  
ne n i auoit si haute tour ou il ne feissent yy estages ou trois de fust  pour plus haucier  
ne onques nule uile ne fu si bien hourdee . 
einsint labourerent li grieu et li franc grant partie dou quaresme . 
lors parlerent cil de l ost ensamble et prirent conseil coment il se contenroient . 
assez y ot paroles et auant et ariere  
mes la sonme fu tex que  se dex donoit qu il entrassent en la uile a force  que touz li guaainz qui i seroit fez seroit aportez ensamble et departiz conmunalment si conme il deuroient . 
et se il estoient poesteiz de la cite yy homes seroient pris des francois et yy des ueniciens  
et cil iureroient seur sainz que il esliroient empereeur celui que il cuideroient qui fust plus au profit de la terre . 
et cil emperieres seroit par l eslicion de ceuls  si auroit le quart de toute la conqueste  et dedenz la cite et dehors  et outre le pales de blasquerne et celui de bouchelyon . 
et les trois parties seroient departies  la moitie aus pelerins et l autre a ceuls de l ost . 
des pelerins et lors seroient pris yy des plus sages de l ost des pelerins et des ueniciens yy  
et cil departiroient les fiez et les enneurs pour les honmes  et deuiseroient quel seruice en en feroit a l empereeur . 
einsint fu la couuenance iuree et asseuree d une part et d autre des francois et des ueniciens  des l issue de marz qui entrer deuoit en zz an et lors s en porroit aler qui uoudroit  
et cil qui demorroient en la terre seroient tenu dou seruice l empereeur tel conme ordenez seroit . 
einsint fu fete la couuenance et aseuree  et esconmenié dou clergie qui ne la tenroit . 
moult fu bien la nauie atornee et hourdee  et recuellies toutes les uiandes as pelerins . 
le ioesdi apres miquaresme entrerent tuit es nes  et mirent enz leur cheuax  
et chascune bataille si ot sa nauie par soi  et furent tuit arengié li uns encoste l autre  et furent departies entre les huissiers et les galies . 
et fu grant merueille a regarder  
et bien tesmoigne li liures que bien duroit demie liue francoise li asauz  si conme il estoit ordenez . 
et le ioesdi matin  se trerent les nes et les galies et huissiers uers la uile  si conme ordené estoient . 
et conmenca li asauz moult forz et moult durs . 
en maint leus descendirent a terre et alerent iusque aus murs  
et en maint leus refuserent les eschieles des nes aprouchiees  que cil des tourz et des murs et des eschieles s entreferoient des glaiues de meintenant . 
einsint dura li asauz  moult durs et moult fiers  iusques a none em pluseurs leus . 
mes par nos pechiez furent li pelerin resorti de l asaut . 
icil qui estoient issuz des galies et des huissiers furent remis enz a force . 
et bien sachiez que plus perdirent cil de l ost ce iour que li grieu  et moult en furent li grieu resbaudi . 
tiex i ot qui se retrairent de l asaut  et les uessiaus en coi il estoient  
et tiex i ot qui demorerent aancré si pres de la uile que il getoient aus pierres et aus mangonniaus et aus arbalestes les uns aus autres maintes foiz . 
lors prirent a la uespree zz parlement cil de l ost et li dus de uenice  et asamblerent en une eglyse d autre part  de cele part ou il auoient esté logié . 
la ot maint conseil pris et doné  et furent moult esmaié cil de l ost pour ce que il leur fu mescheu . 
assez i ot de ceuls qui loerent que len alast d autre part de la uile  de cele part ou ele n estoit mie hourdee . 
et li uenicien  qui plus sauoient de la mer  dirent que  se il y aloient  li coranz les enmenroit au contreual le braz  si ne porroient leur uessel arester . 
et sachiez qu il y auoit de tiex qui uoussissent que li coranz menast les nes contreual le braz  
a ceuls ne chausist  mesque il se partissent de la terre et alassent en uoie  
et n iert merueille  car tuit estoient en grant peril . 
assez i ot parlé et auant et ariere  
mes le conseil de la some si fu tiex que il retorneroient leur afere l endemain  que samedi iere  et le diemenche toute ior  
et le lundi reuindrent a l asaut  
et lierent deus et deus ensamble les nes  ou les eschieles estoient  ainsint asaillirent yy nes a une tour  pour ce que il auoient ueu que a cel iour n auoient asailli que une nef a une tour  si estoient trop greué cil de l eschiele pour ce  que cil de la tour estoient plus que cil de l eschiele  
et pour ce fu bone la pensee que plus greueroient yy eschieles a une tour que une . 
ainsint conme il fu deuisé  si fu fet  
et si atendirent le samedi et le diemenche . 
li emperieres morchufles se fu uenuz hebergier deuant l asaut en une place a tout son pooir  et tendues ses uermeilles tentes . 
ainsint dura cil aferes iusques au lundi matin  
et lors furent armez cil des nes et des huissiers et cil des galies . 
et cil de la uile les douterent meins qu il ne fesoient au premiers  
si furent si esbaudi que sus les tourz et sus les murs ne paroit se genz non . 
et lors conmenca l asaut  fort et merueilleus  
et chascun uessel asailli endroit soi . 
le hu et la noise fu si grant que il sembloit que la terre deust fondre . 
einsint dura li asauz longuement  tant que nostre sires leur fist leuer zz uent que en apele boire  et bouta les nes et les uessiaus plus sus la riue qu il n estoient deuant  et deus nes qui estoient liees ensamble  dont l une auoit non la pelerine et l autre li parauis  
et aprochierent tant la tour l une et l autre  si conme diex et li uenz les mena  que l eschiele de la pelerine seuruint a la tour . 
et meintenant uns ueniciens et uns cheualiers de france qui auoit a non andrier dureboise entrerent en la tour  et autres genz conmencierent a entrer apres euls . 
et cil de la tour se desconfirent et s en uont . 
quant ce uirent li cheualier qui estoient es huissiers  si s en issent a la terre  et drecent eschieles aus piez des murs  et monterent contremont par force  
et conquirent yy des tourz . 
et cil conmencierent a asaillir des nes et des huissiers et des galies qui ainz ainz  qui mieulz mieulz . 
et passerent bien iusque a trois des portes  et entrerent enz  
et en conmenca a trere les cheuaus des huissiers  
et li cheualier conmencierent a monter et cheuauchierent droit a la heberge l empereeur morchufle . 
et il auoit ses batailles rengiees deuant ses tentes  
et quant il uirent uenir les cheualiers a cheual  si se desconfirent et s en ala li emperieres fuiant par les rues ou chastel de bouchelyon . 
lors ueissiez grifons abatre  et cheuaus gaaingnier et palefroiz  et muls et mules  et autres harnois . 
la ot tant de morz et de naurez que ce ne fu ne fin ne mesure . 
grant partie des hauz homes de grece ganchirent uers la porte de blasquerne . 
et uespres abesse  et cil de l ost furent moult traueillié de la bataille et de l ocision . 
se se conmencierent a asambler en unes places granz  qui estoient de costentinoble  
et prirent conseil que il se hebergeroient pres des murs et des tourz qu il auoient conquises  car il ne cuidoient mie qu il eussent uaincuz en zz mois  les forz eglyses ne les granz pales  ne le grant pueple qui estoit en la uile . 
einsi conme le conseil fu pris  si fu fet . 
einsint se hebergierent deuant les murs et les torz pres de leur uessiaus . 
li quens bauduyns de flandres et de henaut se heberia es uermeilles tentes l empereeur morchufle  qu il auoit lessiees tendues  lui et henri son frere deuant blasquerne  
bonifaces li marchis de monferrat  il et la seue gent  deuers les prez de la uile pres de la mer . 
einsint fu loeys hebergié conme uous l auez oi  et costentinoble prise le lundi de pasques flories . 
et li quens loeis de blois et de chartrain auoit langui tout l iuer d une fieure quartainne et ne se pooit armer . 
dont il estoit moult grant domache a ceuls de l ost  que moult i auoit bon cheualier dou cors  et gisoit en zz huissier . 
einsint se reposerent cil de l ost  qui moult estoient las et traueillié . 
mes li emperieres morchufles ne reposa mie  ainz asambla toutes ses genz et dist qu il iroit les francois asaillir . 
mes il ne le fist pas ainsint conme il le dist  ainz cheuaucha uers autres rues  plus loing qu il pot de ceuls de l ost  et uint a la porte que len apeloit porte orie . 
par ilec s en foi et guerpi la cite  
apres lui s en foi qui foir pot  et de ce ne sorent mot cil de l ost . 
et en cele nuit  deuers la hebergerie boniface le marchis de monferrat  ne sai quex genz  qui doutoient que li grieu ne les asaillissent  mirent le feu en la uile entre euls et les griex  et la uile conmenca a esprendre et a alumer moult durement  et ardi toute cele nuit et l andemain iusque au uespre . 
et ce fu li tierz feus qui fu en costentinoble desque li pelerin uindrent en la uile . 
et plus y ot ars de mesons qu il n a en trois des plus granz citez dou reaume de france . 
cele nuit trespassa et uint li iourz  qui fu au mardi matin . 
et lors s armerent tuit par l ost  et cheualier et sergent  
et trest chascuns a sa bataille  
et issirent de leur heberges et cuidierent plus grant bataille trouer qu il n auoient fet  le iour deuant car il ne sauoient mot que li emperieres s en fust foiz de nuiz . 
si ne trouerent qui fust encontre euls . 
li marchis bonifaces de monferrat cheuaucha toute la marine  droit uers bouchedelyon . 
et quant il uint la  si li fu renduz  sauues les uies a ceuls qui dedenz estoient . 
la furent trouuees le plus des hautes dames  qui estoient foies ou chastel  la fu doere la suer le roi phelippe de france  qui auoit esté empereriz  et la suer le roy de hongrie  qui rauoit esté empereriz  et des autres dames moult . 
dou tresor qui estoit en cel pales ne couient il mie parler  car tant en y auoit que ce n iert fins ne merueille . 
autresi conme cel pales fu renduz au marchis boniface de monferrat  fu renduz cil de blasquerne a henri  qui estoit freres le conte baudoin de flandres et de henaut  saus les cors a ceuls qui estoient dedenz  la refu le tresor si grant qu il n en y ot mie mains que en celui de bouchedelyon . 
chascuns garni le pales qui li fu rendu de sa gent et fist le tresor garder . 
et les autres genz qui furent espanduz par la uile  
et fu si granz li gaainz que nus n en sauroit dire la fin  d or et d argent  et de uesselement  de pierres precieuses  de samiz  et de dras de soie  et de robes ueres et grises et ermines  et de touz les chiers auoirs qui onques fussent trouuez en terre . 
et bien tesmoigne iosfroi de uileharduyn li mareschaus de champaigne  en son escrit par uerite  que  puisque le siecle fu estoré  ne fu tant gaaingnié en nule uile . 
chascuns prist ostel tant conme lui plot  car il en y auoit assez . 
einsint fu hebergiez li olz des pelerins et des ueniciens . 
et fu grant la ioie de l enneur et de la uictoire que nostre sires leur auoit fete  que cil qui auoient esté en pouerte estoient en richesce et en delit . 
einsint furent a la pasque florie et a la grant pasque apres en cele enneur et en cele ioie que diex leur auoit donnee . 
et bien en durent nostre seigneur loer  car n auoient mie plus de uint mile homes a armes que uns que autres  et par l aide de dieu auoient pris en la uile plus de quatre cenz mile homes  et en la plus fort uile qui fust ou monde  et la mieulz fermee . 
lors fu crié par toute l ost de par le marchis  qui sires estoit de l ost  et de par ses barons  et de par le duc de uenice  que touz li auoirs fust asamblez  si conme il estoit aseurez et iurez et fet seur esconmeniement . 
et furent nonmez les leus en trois eglises  et la mist en gardes des francois et des ueniciens des plus leaus que len y pot trouuer . 
li uns aporta bien et li autres mauuesement  car couuoitise  qui est uns rains de torment  ne lessa  
ainz conmencierent d ilec en auant li couuoiteus a retenir des choses  et nostre sires les conmenca mains a amer . 
ha  
conme s estoient loialment demené tresque a cel point  
et damediex leur auoit bien mostré car de touz leur aferes il les auoit honorez et essauciez par desus toute l autre gent  
et maintes foiz ont domache les bons pour les mauues . 
asamblez fu et departiz des frans et des ueniciens par moitie  si conme deuisé estoit et iuré . 
et sachiez que les pelerins  quant il orent parti  de leur partie paierent yy mile mars d argent aus ueniciens  
et bien en departirent yy mile ensamble pour leur gent . 
et sauez coment  yy serianz a pie contre zz seriant a cheual . 
et sachiez que onques hom n en ot plus pour hautesce ne pour proesce qu il eust  se ainsint non conme li ordenemenz fu fez  se emblez ne fu . 
et de l emble de ceuls qui en furent repris  fu fete grant iostice  
et en i ot assez de penduz . 
li quens hues de saint pol en pendi zz sien cheualier  l escu au col  qui en auoit retenu . 
et moult en i ot de ceuls qui en rendirent . 
bien poez sauoir que granz fu li auoirs  que  sanz celui qui fu enblez  en uindrent bien quatre cenz mile mars d argent auant  et bien yy mile cheuaucheures  que unes que autres . 
einsint fu departiz li auoirs de costentinoble conme uous auez oi . 
lors asanblerent a zz parlement et requist le conmun de l ost que il uoloient empereeur  si conme deuisé estoit . 
et tant parlerent qu il prirent zz autre iour  
et a cel iour seroient esleuz li yy . 
et ne puet estre que  a si grant chose conme est l empire de costentinoble  n eust moult d abeanz et d enuieus . 
mes la grant descorde qui y fu  si fu dou conte baudoin de flandres et de henaut et dou marchis boniface de monferrat  
et de ces yy disoient toutes les genz que li uns le seroit . 
et quant ce uirent li preudome de l ost qu il tenoit a l un et a l autre  si parlerent ensamble et dirent   seigneurs  se len eslit zz de ces deus hauz homes  li autres en aura tele enuie qu il enmenra toute sa gent  
einsint porroit en perdre toute la terre  car autresi dut estre perdue cele de iherusalem  quant il eslurent godefroi de buillon  que la terre fu conquise . 
et li quens de saint gile en ot si grant enuie qu il pourchaca aus autres barons et a touz ceuls qu il pot qu il se partissent de l ost  
et tant s en ala de la gent  que il remestrent si pou que  se dex ne les eust soutenuz  que perdue fust la terre . 
et pour ce si nous deuons garder que autresi ne nous auiegne . 
mes pourchacons que nous les retaigniens ambedeus  que celui que diex donra qu il soit esleuz a empereeur  que li autres en soit liez  
et cil doint a l autre toute la terre qui est  deuers le turquie  et l isle de crist  
et cil en sera ses hom . 
einsint les porrons tenir ambedeus . 
 einsint conme il fu deuisé  si fu fet . 
et il l otroierent ambedui moult debonerement . 
et uint li iourz dou parlement  que li parlemenz asambla  
et furent esleuz li yy d une part et yy d autre . 
et cil iurerent seur sainz qu il esliroient a bien et en bone foi celui qui meilleur mestier y auroit et qui meilleur seroit a gouuerner l empire . 
ainsint furent esleuz li yy  et li iourz fu pris de l eslection . 
et a cel iour qui pris fu  asamblerent en zz riche pales  ou li dus de uenice estoit a ostel  zz des plus biaus dou monde . 
la ot si grant asamblee de gent que ce ne fu se merueille non . 
apelez furent li yy qui l eslection deuoient fere  
et furent mis en une moult riche chapele  qui dedenz le pales estoit . 
et ferma len l uis par dehors  qu il ne remest nus auec euls . 
et li baron et li cheualier remestrent en zz grant pales dehors . 
et dura leur conseil tantque il furent a une acorde . 
et chargierent la parole  par le conmendement des autres  a neuelon l euesque de soissons  qui estoit zz des yy  
et uindrent hors la ou li baron furent tuit et li dus de uenice . 
or poez sauoir qu il furent de maint esgardé  pour sauoir quele l eslection estoit . 
et li euesques leur moustra la parole et leur dist   seigneur  nous somes acordez  dieu merci  de fere empereeur  
et se nus en uoloit estre encontre  que uous en seriez garant . 
et nous nomons en l eure que dieu fu né  le conte baudouin de flandres et de henaut . 
 et li criz fu leuez de ioie ou pales  si l enporterent ou mostier . 
et li marchis bonifaces de monferrat l enportoit auant de l une part ou mostier  et li fist tote l enneur qu il pot . 
einsint fu esleuz le conte de flandres et de henaut a empereeur  et le iour prist de son coronnement trois semainnes apres pasques . 
or poez sauoir que mainte riche robe y ot fete pour le coronnement  et il orent bien de coi . 
dedenz le terme dou coronnement espousa li marchis bonifaces de monferrat l empereriz qui fu fame l empereeur susac  qui suer estoit au roi de hongrie . 
et en cel termine morut zz des hauz barons de l ost  qui auoit non oedes li champenois de chanlite  
et fu moult plaint et ploré de guilliaume son frere et des autres amis  
et fu enterrez au moustier des apostres a grant enneur . 
le termine aprocha dou coronnement  
et fu coronné a grant ioie et a grant enneur au moustier sainte sophie  en l an de l incarnacion ihesu crist mil deus cenz quatre . 
ne couient mie parler de la ioie ne de la feste  que tant en firent li baron et li cheualier conme il plus porent . 
et li marchis bonifaces de monferrat et li quens loeys de blois et de chartrain l ennorerent conme leur seigneur . 
apres la grant ioie dou coronnement en fu menez a grant feste et a grant procession ou riche pales de bochelion  que onques plus riches ne fu ueuz . 
et quant la feste fu passee  si parla li emperieres de ses aferes . 
bonifaces li marchis de monferrat li requist de ses couuenances que il li rendist  si conme il li auoit couuent la terre d outre le braz  deuers la tour que est crist . 
et li emperieres connut bien que il le deuoit fere et que il le feroit uolentiers . 
et quant ce uit le marchis boniface de monferrat que il li uoloit rendre ses couuenances si debonerement  si li requist que  en eschange de cele terre  li donast le reaume de salenique  pour ce que il estoit deuers le roy de hongrie  et qui sereur il auoit a fame . 
assez en fu parlé en maintes manieres  
mes toutes uoies fu la chose menee a tele fin que li enperieres li otroia  et cil l en fist homage . 
et fu grant ioie par toute l ost  pour ce que li marchis estoit des plus prisiez cheualiers dou monde et des plus amez  que nus plus largement ne leur donoit . 
einsint fu remes en la terre le marchis boniface conme uous l auez oi . 
li emperieres morchufles n estoit mie encore esloignié de costentinoble plus de yy iornees  et si auoit mené auec lui l empereriz qui fame estoit alexis l empereeur  qui deuant lui s en estoit fuiz  et sa fille . 
et cil emperieres alexis estoit a une cite qui auoit non mesimope  a toute sa gent  et tenoit encore grant partie de la terre . 
et lors se departirent li haut home de grece  et grant partie en trespassa outre le braz par deuers le turquie  et chascun saisi de la terre tant conme il pot  et par les contrees de l empire  chascuns uers son pais . 
et li emperieres morchufles ne tarda gueres qu il prist une cite qui estoit en la merci l empereeur  que len apeloit le churlot  
si le prist et roba  et prist quanque il y trouua . 
et quant la nouelle uint a l empereeur baudoin  si prist conseil aus barons . 
le conseil fu tel qu il s acorderent qu il issist hors atout l ost  pour conquerre la terre  et lessast costentinoble garnie  qui estoit nouelement conquise et estoit pueplee de griex  si que ele fust aseuree . 
einsint fu le conseil aseuré et monta l ost  et cil furent deuisé qui demorroient en costentinoble . 
en costentinoble remest li quens de blois et de chartrain  qui malades estoit et n estoit mie encore guariz  et li dus de uenice  
et li quens de betune remest ou pales de blaquerne et de bouchedelion pour garder la uile  et iosfroi le mareschal de champaigne  et mile de brebant  et toutes leur genz . 
et tuit li autre s atornerent pour aler en l ost auec l empereeur . 
eincoisque l empereeur partist de costentinoble  issi henri son frere de costentinoble par son conmandement  bien atot cent cheualiers de moult bone gent  
et cheuaucha de cite en cite  
et en chascune uile  ou il uint  les genz li firent la feaute l empereeur . 
ainsint ala iusques a une cite qui andrenople estoit apelee  qui estoit moult bone et moult riche . 
et cil de la cite le recurent moult uolentiers et il li firent la feaute l empereeur . 
lors se heberia en la uile  lui et sa gent  
et ilec seiorna tantque li emperieres baudoin y uint . 
et li emperieres morchufles  quant il oi qu il uenoient si  ne les osa atendre  ainz foi toutiourz yy iornees ou trois auant  
et einsint foi tantqu il ala iusque uers messinople  ou li emperieres alexis estoit . 
et li enuoia ses mesages  et li manda qu il li aideroit et li feroit tout son conmandement . 
et l empereres alexis li manda que bien fust il uenuz conme ses filz  qu il uoloit qu il eust sa fille a fame et feroit de lui son fil . 
einsint se heberia li emperieres deuant messinople  
et tendi ses tres et ses paueillons  
et cil fu hebergiez dedenz la cite . 
et lors parlerent ensamble  et li dona sa fille  et s alierent ensamble  et dirent qu il feroient tuit une chose . 
et lors semondi l empereeur alexis l empereeur morchufle qu il uenist auec lui mengier et il yroient ensamble as bains . 
einsint conme cil le semont  et cil y uint priueement et a pou de gent  
et il fu dedenz la meson  l empereeur alexis l apela en une chambre et le fist geter a terre et li fist les eulz trere de la teste en tele traison conme uous aues oi . 
or oez se ceste gent deuoient terre tenir  qui si grant cruaute fesoient li uns a l autre . 
et quant ce oirent cil de l ost l empereeur morchufle  si se desconfirent et tornerent en fuie  li uns ca et li autres la  
et de tiex y ot qui alerent a l empereeur alexis et li obeirent conme a seigneur et remestrent entor lui . 
lors s esmut li emperieres baudoins a toute l ost de costentinoble  et cheuaucha tantque il uint a andrenople . 
ilec trouua henri son frere et les autres genz qui auec lui furent . 
toutes les genz par la ou il passa uindrent a lui  a sa merci et a son conmandement . 
et lors leur uint la nouele que li emperieres alexis auoit trez les eulz a l empereeur morchufle . 
moult en fu grant parole entre euls  
et bien dirent qu il n auoient droit en terre tenir  qui si desloialment traissoient li uns l autre . 
lors fu le conseil l empereeur baudoyn qu il cheualcheroit droit a mesinople  ou l empereeur alexis estoit . 
et li grec d andrenople li requirent conme a seigneur qu il leur lessast garnir la uile pour iohannise le roi de blasquie et de bougerie  qui guerre leur fesoit souuent . 
et l emperieres baudoyn y les huitace de sobruic  zz cheualier de flandres moult preuz et moult uaillant  atout yy cheualiers et yy serianz a cheual . 
ainsint s en parti li emperieres baudoyn d andrenople  et cheuaucha a mesinople  ou il cuida l empereeur alexis trouer . 
toutes les terres par la ou il passa uindrent a son conmandement et a sa merci . 
et quant ce oi li emperieres alexis  si uuida mesinople et s en foi . 
et li emperieres baudoin uint deuant messinople . 
et cil de la uile uindrent encontre lui et li rendirent la uile a son conmandement . 
et lors dist li emperieres baudoyn qu il seiorneroit pour atendre le marchis boniface  qui n estoit mie encore uenuz en l ost pour ce qu il ne pooit mie si tost uenir conme li emperieres  si en amenoit auec lui l empereriz sa fame . 
et cheuaucha par ses iornees tantque il uint a messinople  seur zz flun  
ilec se heberia  et fist tendre ses trez et ses paueillons  
et l andemain ala parler a l empereeur et lui ueoir  et li requist sa couuenance . 
 sire   fet il   nouelles me sont uenues de salenique  que les genz dou pais me mandent que il me receuront a seigneur moult uolentiers . 
et ie en sui uostre hom  et le tieng de uous  si uous uueil prier que uous m i lessiez aler  
et quant ie serai saisi de ma terre et de ma cite  ie uous amenrai les uiandes encontre uous  et uendrai apareillié de uostre conmandement fere . 
et ne destruiras mie ma terre  
et alons  se uostre plesir est  seur iohannis  qui est rois de blasquie et de bougerie  qui moult grant partie tient de la terre a tort . 
 ne sai par quel conseil li emperieres respondi qu il uoloit aler toutes uoies uers salenique et feroit ses autres afaires en la terre . 
 sire   fet bonifaces li marchis de monferrat   ie te proi  desque ie puis ma terre conquerre sanz toi  que tu n i entres  
et se tu y entres  ne me samble mie que tu le face pour mon preu  
et sachiez de uoir  que ie n irai mie auec uous  ainz me departirai de uous . 
 et l emperiere baudoin respondi que il ne leroit mie pour ce qu il n i alast tote uoie . 
ha  
diex  con mauues conseil il orent et li uns et li autres  et come firent grant pechie cil qui ceste mellee firent  
et se diex n i eust mis conseil  con eussent perdu la grant conqueste qu il auoient fete et la crestiente mise en auenture de peril  
einsint se departirent par mal li emperieres baudoin de costentinoble et bonifaces li marchis de monferrat  et par mauues conseil . 
li emperieres cheuaucha uers salenique  si conme il auoit dit  a toutes ses genz et a toute sa force . 
et bonifaces li marchis de monferrat retorna ariere  qu il ot une grant partie de bone gent auec lui . 
auec lui s en retorna iaque d auesnes  et guilliaume de chanlite  et hue de colemi  et li quens bertous de chanseleue  et la grant partie de touz ceuls d alemaigne et de l empire  qui se tenoient au marchis . 
einsint cheuaucha li marchis ariere des ci a zz chastel qui ludunus iert apelez  moult bel et moult fort et moult riche . 
et cil li fu renduz par zz grec de la uile . 
et quant il fu dedenz  si le garni . 
et lors reconmencierent li grieu a lui atorner par l acointement de l empereriz  et de toute la terre d ilec entor  a une iornee ou a yy  uenir a sa merci . 
l emperieres baudoin cheuaucha uers salenique ades  et uint a zz chastel qui a non cristople  qui estoit zz des plus forz dou monde  
et li fu renduz  et li firent feaute cil de la uile . 
et apres uint a zz autre  que len apeloit la lance  qui estoit moult fort et moult riche  
et fu rendu autresi  et li firent feaute . 
et d ilec cheualcha a la serre  qui estoit une cite fort et riche  
et uint a son conmandement et a sa uolente  et li firent feaute . 
et d ilec cheuaucha uers salenique  et se heberia deuant la uile  et y fu par trois iourz  
et cil li rendirent la uile  qui estoit une des meilleurs et des plus riches de la crestiente a cel iour  par tel couuent qu il les tenroit aus us et aus coustumes que li emperieres grec les auoit tenuz . 
endementieresque li emperieres baudoins estoit uers salenique et la terre uenoit a son plesir et a son conmandement  li marchis bonifaces de monferrat  a toute la soe gent et a la grant plente des griex qui a lui se tenoient  cheuaucha deuant andrenople  et tendi ses trez et ses paueillons entour . 
et huitaces de sabruic fu dedenz  et les genz que li emperieres y auoit lessiez  
et monterent aus murs et aus tourz  si s atornerent dou desfendre . 
et lors prist huitaces de sabruic yy mesages et les enuoia par iour et par nuit en costentinoble . 
au duc de uenice et au conte loeys et a ceuls qui estoient remes dedenz la uile de costentinoble de par l empereeur baudoin . 
et leur dirent que huitace de sabruic leur mandoit que li emperieres et li marchis estoient mellé ensamble  et que li marchis estoit sesiz de dunos  qui estoit zz des plus forz chastiax de romenie et des plus riches  et les auoit asis a andrenople . 
et quant il oirent ce  si en furent moult dolent  car lors cuidierent il bien que toute la conqueste qu il auoient fete fust perdue . 
lors asamblerent ou pales de blasquerne li dus de uenice et li quens loeys de blois et de chartres et li autre baron qui estoient en costentinoble . 
et furent moult irié  et moult se plaignoient de ceuls qui auoient fete la mellee entre l empereeur et le marchis . 
par la priere dou duc de uenice et dou conte loeys  fu requis a ioffroy  le mareschal de champaigne  qu il alast au siege d andrenople et que il meist conseil en cele guerre  se il pooit  pour ce que li estoit bien dou marchis et cuidierent qu il y eust plus grant pooir que nus hom . 
et cil  pour leur priere et pour le besoing  dit qu il yroit moult uolentiers  
et mena auec lui manesier de l isle  qui estoit zz des meilleurs cheualiers dou monde et des plus honorez . 
einsi cheuauchierent et se departirent de costentinoble  et cheuauchierent par leur iornees  tantqu il uindrent a andrenople  ou li sieges estoit . 
et quant li marchis oi dire qu il uenoient  si issi de l ost et ala encontre euls . 
aueques lui ala iaque d auesnes  et guilliaume de chanlite  et octes de la roche  qui plus grant estoient dou conseil dou marchis . 
et quant il uit les mesagiers  si les honora moult et fist moult biau samblant . 
et iosfroiz li mareschaus  qui moult estoit bien de lui  li demanda moult coment ne en quele maniere il auoit prise la terre l empereeur ne asigiee sa gent dedenz la cite d andrenople tantqu il l eust fet sauoir a ceuls de costentinoble  qui bien li eussent fet adrecier  se li emperieres li eust nul tort fet . 
et li marchis s en descourpa moult  et dist que par le tort que li enperieres li auoit fet auoit ainsint esploitié . 
tant traueilla iosfroi de champaigne a l aide de dieu et de ses barons qui estoient dou conseil le marchis  de qui il estoit moult amez  que li marchis li aseura qu il s en metroit sus le duc de uenice  et sus le conte loeys de blois sus quennon de betune  et sus ioffroi le mareschal  qui bien sauoit la couuenance d euls deus . 
einsint fu la triue prise de ceuls de l ost et de ceuls de la cite . 
et sachiez que moult fu uolentiers ueuz ioffroiz li mareschaus  et manesier de l isle  de ceuls de l ost et de ceuls de la cite car il uoloient moult la pes d ambedeus parz . 
et ausi conme li francois en furent lie  en furent li grieu dolent  car il uosissent uolentiers la guerre et la mellee . 
einsint fu desassigié andrenople  
et s en torna li marchis ariere a dimire  ou l empereriz sa fame estoit . 
li mesage s en reuindrent en costentinoble  et conterent ces noueles si conme il auoient esploitié . 
moult en ot grant ioie li dus de uenice et li quens loeis de blois et tuit li autre de ce que il s est mis sus eulz de la pes . 
lors prirent bons mesages  et escrirent leur letres  et enuoierent a l empereeur baudoin  
et li manderent que li marchis s estoit mis seur euls  et bien l auoient aseuré  et il s i deuoit mieulz metre  si li proierent que il le feist  car il ne souferroient mie en nule fin la guerre  et qu il aseurast a tenir leur acort  ausint conme li marchis auoit fet . 
endementieresque li emperieres baudoins ot fet ses aferes en salenique  
et la lessa garnie de sa gent  et y lessa cheuetain renier de mons  qui estoit preus et uaillanz . 
et les noueles li furent uenues que li marchis auoit pris le denus  et que il estoit dedenz  et qu il auoit grant partie de la terre entour  et auoit asise sa gent dedenz andrenople . 
moult fu iriez li emperieres baudoin quant la nouele li en fu uenue  et moult s aati qu il iroit desasigier andrenople et feroit le marchis tout le mal que il porroit . 
ha  
quel domaches dut estre par ceste descorde  car  se diex n i eust mis conseil  destruite fust la crestiente . 
einsint repera l enperiere baudoin par ses iornees . 
et une mesauenture leur fu uenue deuant salenique moult grant  car d enfermete furent acouchié moult de sa gent . 
assez en remanoit par les chastiaus ou l emperieres passoit  qui ne pooient uenir  
et assez en portoit en en litieres  qui a grant mesese uenoient . 
lors fu morz a la serre mestre iehan de noion  qui estoit chanceliers l empereeur baudoin et moult fu bons clers  et preuz et sages  et moult confortoit l ost par parole de dieu  qu il sauoit bien dire . 
et sachiez que moult en furent dolent li preudome de l ost . 
ne tarda gueres qu il leur auint une moult grant mesauenture  que morz fu pierres d amiens  qui moult ert riches et hauz hom  et bons cheualiers  
et en fist moult grant duel li quens hues de saint pol  qui cousin germain il estoit  et moult em pesa a ceuls de l ost . 
lors fu girart de mancicourt mort  qui moult estoit prisiez cheualiers  et giles d aunoi . 
et bien en cele uoie de bonne gent yy cheualiers  dont l ost fu moult afeblie . 
tant cheuaucha li emperieres baudoins par ses iornees qu il encontra les mesages qui uenoient encontre lui  que cil de costentinoble li enueoient li . 
mesages fu uns cheualiers de la terre le conte loeis et ses hons liges  et fu apelez rogier de fransures  sages et enparlez  et dist le mesage son seigneur et les autres barons moult uiguereusement  et dist   sire  li dus de uenice et li quens loeys mes sires et li autre baron qui sont dedenz costentinoble uous mandent saluz si conme a leur seigneur  
et se plaignent a dieu et a uous de ceuls qui ont mise mellee entre uous et le marchis de monferrat car par zz pou qu il n ont destruite la crestiente  et uous fetes moult mal quant uous les en creez . 
or si uous mandent que li marchis s est mis sus euls dou contens qui est entre uous et lui  
si uous proient conme a leur seigneur que uous uous y metez ausi et que uous l aseurez a tenir . 
et sachiez qu il uous mandent qu il ne souferroient la guerre en nule fin . 
 - . 
li emperieres baudoin si ala  prendre son conseil  et dist qu il leur en respondroit . 
moult i ot de ceuls du conseil l empereeur qui auoient la mellee conmenciee a fere  qui tindrent a grant outrage le mendement que cil de costentinoble auoient mandé  et dirent   sire  uous oez qu il uous mandent  qu il ne soufferroient mie que uous uous uenchissiez de uostre anemi . 
il est auis  que se uous ne fetes ce qu il uous mandent  qu il seront encontre uous . 
 . 
assez i ot grosses paroles dites . 
mes la fin dou conseil fu tex que li emperieres ne uoloit mie perdre le duc de uenice  loeys  ne les autres qui estoient dedenz costentinoble  et respondi aus mesages   ie ne les aseurerai mie que ie m en mete sus euls  
mes ie m en irai en costentinoble sanz forfere neenz au marchis . 
 einsint s en uint l enperiere baudoin par ses iornees en costentinoble  
et li baron et les autres genz alerent encontre lui et le recurent a grant enneur conme leur seigneur . 
dedanz le quart ior apres connut li emperieres qu il auoit tort et qu il auoit eu mauues conseil de meller au marchis . 
lors parla a lui li dus de uenice et li quens loeys  et li dirent   sire  nous uous uolons prier que uous uous metez seur nous ausi conme li marchis s i est mis . 
 et li emperieres respondi que il le feroit moult uolentiers . 
et lors furent esleuz les mesages qui alerent querre le marchis et qui le conduirent . 
de ces mesages fu li uns geruese dou chastel  et renier de trith li autres  et iosfroiz li mareschaus de champaigne li tierz  
et li dus de uenice en y enuoia yy des siens . 
einsint cheuauchierent les mesages par leur iornees tantqu il uindrent a andimot  
et trouuerent le marchis et l empereriz sa fame a grant plente de bone gent  
et li dirent si conme il l estoient uenu querre . 
lors li requist iosfroiz li mareschaus  si conme il l auoit aseuré  que il uenist a costentinoble pour tenir la pes tele conme cil la deuiseroient seur qui ele estoit mise  
et il conduiroient sauuement lui  et touz ceuls qui aueques lui seroient . 
conseil prist li marchis a ses homes . 
si en i ot de tex qui li loerent qu il y alast  et de ceuls qui li loerent qu il n i alast mie . 
mes la fin dou conseil si fu tex qu il alast auec euls en costentinoble et bien menast cent cheualiers auec lui et il si fist . 
et cheuauchierent tant par leur iornees qu il uindrent en costentinoble . 
moult fu uolentiers ueuz en la uile  et alerent encontre lui li quens loeys de blois et de chartrain  et li dus de uenice  et d autre gent grant partie car il estoit moult amez en l ost . 
et lors asamblerent a parlement  
et fu la couuenance trete auant de l empereeur baudoin et dou marchis boniface  
et li fu salenique rendue  et la terre  en tel maniere qu il mist en la main iosfroi le mareschal de champaigne le dimot dont il estoit sesiz . 
et cil li creanta que il le garderoit en sa main iusques atant que il auroit creant mesage ou ses letres pendanz qu il iert saisiz de salenique . 
adont le rendroit a l empereeur ou a son conmandement . 
et ainsint fu fete la pes de l empereeur et dou marchis conme uous auez oi . 
et moult en ot grant ioie par l ost  car ce estoit la chose dont grant domache pooit estre . 
lors prist li marchis congie et s en ala uers salenique a toutes ses genz et atout sa fame  
et cheuaucha par ses iornees  
einsint conme il uint de chastel en chastel  si li fu rendue la terre de l empereeur  et la seignorie toute . 
et uint a salenique  
et cil qui le gardoient de par l empereeur . 
et li cheuetains  que li emperieres y auoit lessié  qui estoit apelé renier de mons  si fu morz  qui moult iert preudom  et dont grant domache fu de sa mort . 
lors se conmenca la terre et le pais a rendre au marchis et grant partie uenir a son conmandement  forsque zz grec  hauz hom  que len apeloit largur . 
icil ne uost mie uenir a son conmandement  car il estoit sesiz de corimple et de naples  deus citez bones qui seur mer sieent  les plus forz qui soient souz ciel . 
et cil ne uost mie uenir a la merci dou marchis  
ainz le conmenca a guerroier  et granz pars se tindrent a lui . 
et uns autres griex  qui iert apelez michalis  et iert uenuz auec le marchis de costentinoble  et iert moult bien de lui  
cil se departi de lui qu il n en sot mot  et s en ala a une cite qu en apele l arche  a zz riche grieu  qui tenoit la terre de l empereeur  et se sesi de la terre  et conmenca le marchis a guerroier . 
et la terre de costentinoble iusques a salenique estoit en si bone pes  que li chemin estoient si seur que il pooit bien aler qui aler uoloit  
et si auoit de l une cite a l autre plus de yy iornees granz . 
et fu ia tant passé dou tans  que il iert a l entree de septembre . 
et l emperieres baudoin fu en costentinoble  et la terre fu em pes et a sa uolente . 
lors furent dui moult bon cheualier mort en costentinoble  huitace de chanteleu et enuers de uileroy  dont grant domache fu a leur amis . 
dont conmenca len les terres a departir . 
li uenicien si orent la leur part  et li olz des pelerins l autre . 
et chascuns quant il sot a sa terre assener  la couoitise dou monde  qui aura maint mal fet  ne les lessa estre em pes  
et chascuns conmenca a faire mal en sa terre  li uns plus et li autres mains  et li grec les conmencierent a hair et a porter mauues cuer . 
lors dona l empereeur baudoin au conte loeys de blois et de chartrain la duchee de niche  qui estoit une des plus hautes de la terre de romenie  et si ot d autre part le braz  deuers la turquie  
et toute la terre de cele part dou braz n estoit mie a la merci l empereeur uenue  ainz iert encontre lui . 
et lors apres dona la duchee de pinople a renier de trit . 
et lors enuoia li quens loeys de ses homes  pour la terre conquerre bien yy cheualiers . 
de ceuls fu cheuetains pierre de brachuel et paiens d orliens  
et cil se departirent a la feste de touz sainz de costentinoble  et passerent le braz saint iorge a la nauie  et uindrent a lespital  une cite qui seur mer seoit et estoit pueplee de latins  
et lors conmencierent la guerre contre les griex . 
en cel termine si auint que li emperieres morchufles  qui auoit les eulz trez  cil qui auoit murtri son seigneur alexis  le filz l empereeur susac  celui que li pelerin auoient amené en la terre  et si s en foi outre le braz coiement a pou de gent . 
et thierri de los le sot  qui il fu enseigniez  
si le prist  et l enuoia a l empereeur baudoin en costentinoble . 
et l emperiere baudoin en fu moult liez  et em prist conseil a ses homes qu il en feroit d ome qui tel murtre et tel traison auoit fete uers son seigneur . 
a ce fu acordez li consaus  qu il auoit une coulombe en costentinoble enmi la uile  qui estoit une des plus hautes et des mieulz ouurees de marbre qui onques fust ueue d eulz  
et ilec le fist mener et le fist saillir aual ueant tout le monde  car si haute ioustice deuoit touz li mondes ueoir . 
einsint fu menez a la coulombe li emperieres morchufles  et fu menez sus  et touz li pueples de la cite y acorut pour ueoir la merueille . 
lors fu boutez aual  et chai de si haut que  quant il uint a terre  il fu touz esmiez . 
or oez une grant merueille  en cele coulombe dont il sailli aual  auoit ymages de maintes manieres ourees ou marbre  
et entre les autres en y auoit une qui estoit labouree en forme d empereeur  et cele si chai contreual . 
car de lonc tans estoit prophecié qu il auroit zz empereeur en costentinoble qui deuoit estre geté aual cele coulombe  et ainsint fu cele samblance et cele prophecie aueree . 
en cel termine autresi auint que li marchis bonifaces de monferrat  qui iert uers salenique  prist l empereeur alexis  celui qui auoit l empereeur susac son frere creuez les eulz  et l empereriz sa fame auoit auec  
et enuoia ses hueses uermeilles et ses dras emperiaus l empereeur baudoin son seigneur en costentinoble  qui moult bon gre l en sot . 
et cil enuoia puis apres l empereeur alexis et l empereriz sa fame em prison a monferrat . 
a la feste saint martin apres  s en issi henri  le frere a l empereeur baudoin  de costentinoble  et s en ala contreual le braz iusques a bouchedauie  
et mena bien auec lui yy uinz cheualiers . 
et passa le braz et uint a la cite que en apele auie  et la trouua moult bien garnie de uins  et de uiandes  et de totes choses qui mestier leur fu . 
et il se sesi de la cite et se heberia par dedenz . 
et lors conmenca la guerre contre les griex endroit lui . 
et li hermine de la terre  dont il y auoit moult  se conmencierent a torner deuers lui  car il haoient moult les griex . 
en cel termine se departi renier de tric de costentinoble  et s en ala uers sinople  que li emperieres li auoit donee  
et enmena auec lui yy cheualiers de moult bone gent . 
et cheuaucha tant par ses iornees que il trespassa par andrenople . 
les genz de la uile le recueillirent moult uolentiers  
et il auoient moult grant mestier de secours  
que iehannise  li rois de blasquie  les auoit moult aprochiez de guerre . 
et il leur aida moult bien  et tint grant partie de la terre  et la grant partie qui s estoit tornee deuers iehannisse se torna par deuers lui . 
ilec endroit fu moult grant la guerre entre euls . 
et li emperieres ot bien enuoié cent cheualiers passer le braz saint iorge endroit costentinoble . 
de ceuls fu mareschaus macaires de sainte menehost . 
aueques lui ala mahi de uilainecourt et robert de rosoi . 
et cheuauchierent iusques a une cite qui est apelee nicomie  et siet seur zz gousfre de mer  et estoit bien deus iornees loing de costentinoble . 
et quant li grieu les uirent uenir  si uuidierent la cite  si s en alerent . 
et il hebergierent dedenz  si la garnirent et refermerent . 
et reconmencierent a guerroier de cele marche endroit euls . 
la terre d autre part dou braz si auoit fet zz seigneur que len apeloit todre saseret  
et auoit la fille a l emperere alexis et sa fame dont il clamoit la terre  celui que li franc auoient chacié de la terre de costentinoble et qui auoit son frere tret les eulz . 
icil si tenoit sa terre contre frans outre le braz par tout ou il estoient . 
et l emperiere baudoin fu remes en costentinoble  et li quens loeys  et li quens hue de saint pol  qui malades estoit d une maladie de goute qui le tenoit es genouz et es piez . 
en cel termine apres  uint zz grant passage de la terre de surie de ceuls qui l ost auoient lessié et estoient alé passer as autres passages . 
a cel passage uint estiennes dou perche et renaut de monmirail  qui cousins estoit le conte loeys  qui moult les honora et moult fu liez de leur uenue . 
et li emperieres baudoin et les autres genz les uirent moult uolentiers  qu il estoient moult haut home et moult riche  
et amenerent grant plente de bone gent . 
de la terre de surie uint hues de chabrie et raous ses freres  et thierri de tenremonde  et grant plente de la gent dou pais  et cheualiers  de turcople  et serianz . 
et lors apres dona li emperieres a estienne dou perche la duchee de phinadelphis . 
entre les autres choses fu uenue une nouele a l empereeur baudoin dont il fu moult dolenz  que la contesse marie sa fame  qui estoit remese en flandres enceinte pour ce qu ele ne pot mouuoir auec lui  qui adont iert quens  et ele estoit grosse dont ele ot une fille  
et apres  quant ele fu releuee  si s esmut et ala outremer apres son seigneur  
et passa au port de marseille  et quant ele uint a acre  si n i ot gueres esté quant la nouele uint de costentinoble  que le mesage son seigneur li noncierent  que costentinoble estoit conquise et que ses sires en estoit emperieres  dont grant ioie fu a toute crestiente . 
si li prist une maladie  dont ele fina et morut  dont grant duel fu a toute la crestiente  car ele estoit moult bone dame et moult honoree . 
et cil qui uindrent en celui mesage en porterent la nouele  dont grant duel fu a l empereeur baudoin et a touz les barons de la terre  
car il la desirroient moult a auoir a dame . 
en cel termine  cil qui estoient alé a la cite de lespignal  dont pierre de brachuel et paiens d orliens estoient cheuetains  fermerent zz chastel que len apele paleorine  si le garnirent de leur genz . 
et puis cheuauchierent outre  pour conquerre la terre . 
todres li aseres se fu pourchaciez de toute la gent que il pot auoir . 
le iour de la feste mon seingneur saint nicholas  si encontrerent es plains d un chastel que on apeloit le pumentiour  
et si en fu bataille a moult grant meschief et a nostre gent  que cil auoit tant de gent que ce n iert se merueilles non  
et li nostre n auoient mie plus de yy yy cheualiers  sanz les serianz a cheual . 
et nostre sires qui done les auentures ainsint conme il li plest  par la seue grace par la seue uolente uainquirent les griex et les desconfirent  et cil i recurent grant domage . 
dedenz la semaine leur rendi len de la terre grant partie  en leur rendi le pumentiour  qui estoit uns moult forz chastiaus  et la lupaire  qui estoit une des plus forz citez de la terre  et le pulinach  qui seoit sus une iaue doce  zz des plus forz chastiaus et des meilleurs dou monde . 
en cel termine apres  par le conseil des hermines  s en parti henri  li freres l empereeur baudoyn de costentinoble  de la cite d auie  et y lessa de sa gent  et cheuaucha a une cite que len apele l andremite  qui siet seur mer bien a deus iornees de la cite d auie . 
ele li fu rendue  et il se heberia dedanz  
et lors se rendi grant partie de la terre a lui  
car la cite estoit moult bien garnie de uins et de uiandes et d autres biens . 
et lors tindrent la terre ilec enuers les griex . 
todres li asseres  qui estoit desconfiz uers le pumenor  pourchaca tant de gent conme il en pot auoir  
si qu il ot moult grant ost asamblé  et les charcha a costentin son frere  qui estoit uns des meilleurs griex de romenie  
et cheuaucha uers l andremite . 
et henriz  li freres l empereeur baudoin  le sot par les hermines que moult grant ost uenoit seur lui  
si atorna son afere et ordena ses batailles  
et il auoit auec lui grant partie de moult bone gent  car auec lui estoit baudoin de biauueoir  et nicholas de marli  et anselet de bauet  thierri de tenremonde . 
einsint auint que  la semaine deuant miquaresmes  uint costantins li ascres a sa grant ost deuant l andremite . 
et henri  quant il sot sa uenue  si prist conseil et dit qu il ne l atendroit pas leenz  ainz istroit hors . 
et cil uint atot son ost et a granz batailles a pie et a cheual  
et cil s en issirent et comencierent la bataille . 
et y ot grant estour et grant mellee  
mes par l aide de dieu les uainquirent li franc et desconfirent et en i ot moult et de morz et de pris moult fu grant la bataille et moult granz li gaainz . 
et lors furent moult a aise et moult riche  que les genz dou pais se tornerent a euls et conmencierent a aporter granz rentes et granz henneurs . 
or lerons de ceuls de costentinoble si reuendrons au marchis boniface de monferrat  qui estoit uers salenique  et s en fu alez largus  qui tenoit naples et corinte  deus des meilleurs citez dou monde . 
si les asseia ambedeus ensamble . 
iaques d auesnes remest deuant corinte  
et li autre qui estoient a lui alerent deuant naples  si l asaillirent et asirent . 
lors auint une auenture ou pais  que ioffroi de uileharduyn  qui estoit nies ioffroi le mareschal de romenie et de champaigne  filz de son frere  fu meuz de la terre de surie auec celui passage qui estoit uenuz en costentinoble  
si le mena uent et auenture au port de mucon . 
et ylec fu sa nef si empiriee que par estouuoir les couint seiorner l iuer ou pais . 
et uns griex  qui estoit sires dou pais  le sot  
si uint a lui  et li fist moult d enneur  et li dist   biau sire  li franc ont conquis costentinoble et fet empereeur  se tu te uoloies a moi acompaignier  ie te porteroie moult grant enneur et bone foi  et conquerriens de ceste terre assez . 
 einsi s afichierent ensamble li grec et ioffroi de uileharduyn  et conquirent grant partie de la terre . 
et trouua iofroi de moult bone foi . 
einsint conme les auentures auienent si conme diex ueult  maladie si prist le grec  et fina et morut . 
et li filz au grec se reuela contre iosfroi de uileharduyn et retrest  
et retornerent li chastel qu il auoit gaaignié contre lui . 
et il oi dire que li marchis seoit deuant naples  a tant de gent conme il pooit auoir si s en ala contre lui  et cheuaucha par nuit en grant peril bien yy iornees parmi la terre  
et uint en l ost  ou il fu moult uolentiers ueuz et moult ennorez dou marchis et des autres qui y estoient . 
et moult iert bien droit  car il estoit moult preuz et moult uaillanz . 
li marchis li uost assez donner terres et auoir pour ce que il remainsist auec lui . 
il n en uost point prendre  ainz parla a guilliaume de chanlite  qui moult estoit ses amis  et li dist   sire  ie uieng d une terre qui moult est riche  que len apele la mouree . 
prenez des genz ce que uous em porroiz auoir  et uous partez de cest ost  et y alons et la conquerons par l aide de dieu  et ce que uous me uoudroiz donner de la conqueste  ie tenrai de uous  et si en serai uostre home lige . 
et  cil qui moult le crut et l ama  ala au marchis  
et li dist ceste chose  et li marchis li abandona qu il y alast . 
einsint se partirent de l ost guilliaumes de chanlite et iosfroy de uileharduyn et  
enmenerent bien cent cheualiers auec euls  et des serianz a cheual grant part . 
et entrerent en la terre de la moree  iusques a la cite de muchon . 
michalis oi qu il estoient a si pou de gent en la terre  si amassa gent  et ce fu une merueille de gent  et cheuaucha apres euls si conme cil qui les cuidoit auoir touz pris et auoir en sa main . 
et quant il oirent dire qu il uenoit  si ardirent muchon  qui de lonc tans iert abatue  et lessierent aler leur harnois et leur menue gent . 
et cheuauchierent  et ordenerent leur batailles de tant de gent conme il auoient  
et fu trop grant meschief  car il n estoient mie plus de yy cent homes a cheual  et cil en auoient bien yy mile . 
einsint conme les auentures auienent par la grace de dieu  si se combatirent as griex . 
et gaangnierent cheuaus et auoirs a grant plente . 
et lors s en tornerent moult lie et moult ioiant a muchon . 
d ilec cheuauchierent a une cite qui a non coronne  qui siet sus mer  si l asirent . 
et n i sirent gueres longuement  car la cite leur fu rendue . 
et guilliaume la dona iosfroi  que en apele le calamare  qui moult estoit forz et biaus  si l asirent . 
icelui chastelet traueilla moult longuement  
et tant i sirent puis que renduz leur fu  
adont se rendirent plus des grieux a euls  que il n auoient fet deuant . 
li marchis bonifaces de monferrat sist a naples  ou il ne pooit riens fere  car trop estoit fort  
et si greua moult sa gent . 
iaques d auesnes retenoit le siege de corinte  si conme li marchis li auoit lessié . 
li argus  qui estoit dedenz corinte  qui estoit moult sages et engigneus  uit que iaques n auoit mie grant gent . 
a zz matin  a une aiornee  si leur fist une asaillie moult grant  et ala iusques as paueillons  ainzqu il peussent estre armé  en ocirent il assez . 
la fu morz dreues d estruem  qui moult estoit uaillanz  et dont grant duel fu . 
et iaques  qui estoit cheuetains  fu naurez en la iambe moult durement . 
et sachiez que moult furent pres d estre tout perdu  
et par l aide de dieu les mirent ou chastel a force . 
mes li grec n orent mie la felonnie hors dou cors ne dou cuer  qui moult estoient desloial . 
a ce tans si uirent que li francois estoient espanduz par les terres  et penserent que or les porroient trair . 
et prirent leur mesages priueement de toutes les citez et les enuoierent a iohannis de blasquie et de bougerie  qui les auoit guerroiez et les guerreoit tot ades  
et li manderent qu il feroient empereeur de lui  et que il se rendroient tuit a lui  et ocirroient les frans  
et si iurerent que il obeiroient a lui conme a seigneur  et il leur iurroit que il les meintendroit conme les siens . 
einsint furent fet li serement . 
en cel termine  si auint zz grant domache en costentinoble  que li quens hues de saint pol  qui auoit longuement geu d une maladie de goute  si fina et morut  dont il fu moult grant duel et moult grant domache  
et fu moult plorez de ses homes et de ses amis  
et fu enterrez a moult grant enneur a zz mostier de mon seigneur saint iorge de la manche . 
cil quens hues si tenoit zz chastel a sa uie qui auoit non li dunos  et estoit moult forz et moult riches  
si auoit de ses cheualiers et de ses serianz dedanz . 
li grieu  qui auoient fet leur serement au roy de blasquie pour les frans trair  si les trairent en cel chastel  et en ocirent et prirent grant partie  et en eschaperent pou  
et cil qui s en eschaperent si s en foirent a une cite qui auoit non andrenople  que li uenicien tenoient a cel iour . 
ne tarda gueres apres que cil d andrenople se reuelerent  
et cil qui estoient dedenz et le gardoient si s en issirent a grant peril et guerpirent la cite . 
et les nouueles uindrent a l empereeur baudoin de costentinoble  qui moult estoit a pou de gent  il et li quens loeys de blois . 
de ces noueles furent il moult troblé et moult esmaié . 
et einsint leur conmencierent noueles a uenir de iour en iour mauueses  que par tout se reueloient li grieu  et la ou il trouoient les frans qui estoient bailliz des terres  si les ocioient . 
et cil qui auoient andrenople lessiee  li uenicien et li autre qui auec estoient  s en uindrent a une cite que len apele le churlot  qui estoit a l empereeur baudoin . 
ilec trouuerent guilliaume de blanchuel  qui de par l empereeur baudoin le gardoit . 
par le confort que il leur fist  et par ce que il ala auec euls a ce de gent que il porent auoir  si tornerent ariere a une cite  qui archadiople estoit apelee  bien a yy liues  qui estoit aus ueniciens  
et la trouerent uuide  si entrerent dedenz  et la garnirent . 
dedanz tierz iourz  li grieu dou pais si s asamblerent  et uindrent a une iornee deuant archadiople  si conmencierent l asaut grant et merueilleus tout entour . 
et il se desfendirent moult bien  et ourirent les portes  si firent une asaillie moult grant . 
si conme dieux uost  si se desconfirent li grieu  
et cil les conmencierent a abatre et a ocirre . 
ainsint les chacierent bien une liue  et en ocirent moult  et guaaingnierent assez cheuaus et autre auoir . 
einsint s en reuindrent a grant ioie en la cite d archadiople . 
et cele uitoire manderent l empereeur baudoin de costentinoble  qui moult en fu liez . 
et nonpourquant n oserent retenir la cite d archadyople  ainz s en issirent le landemain  et s en reuindrent a la cite de churlot . 
ilec s aresterent a grant doutance  car il doutoient autant ceuls de la uile conme il fesoient ceuls de hors  car il estoient dou serement deuers le roy de blasquie qui deuoit les frans trair . 
et mainz en i ot qui n oserent arester  ainz s en uindrent en costentinoble ariere . 
lors prist li emperieres conseil et li dus de uenice et li quens loeys  et uirent que il perdoient toute la terre  
et fu tel leur conseil que li enperieres baudoin manderoit henri son frere  qui estoit a l andremite  que il guerpissist quanque il auoit conquis et le uenist secourre . 
li quens loeys remanda a paien d orliens et a pierre brachuel  qui estoient a lupaire  et a toutes les genz qu il auoient auec euls  que il guerpisissent la conqueste  toute fors seulement lespingal  qui seoit sus mer  et le garnisissent au miex qu il poissent de gent  et li autre le uenissent secourre . 
li emperieres manda macaire de sainte menehost  et mahi de uilainecourt  et robert de rosoy  qui bien auoient cent cheualiers auec euls et estoient a nicomie  que il guerpirent et le uindrent secourre . 
par le conmandement l empereeur baudoin ioffroi de uileharduin li mareschaus de champaigne issi de costentinoble  et manesier de l isle  a tant conme il porent auoir de gent  et ce fu moult pou  car la terre se perdoit toute . 
et cheuauchierent iusques a la cite de churlot  qui estoit a trois iornees de costentinoble . 
ilec trouerent guilliaume de blanuel et ceuls qui auec lui estoient  qui moult estoient a grant poour  et lors furent moult raseuré . 
ilec demorerent par yy iourz . 
l emperieres baudoyn renuoia apres ioffroi le mareschal pour amener quanqu il porroit auoir de gent  et tantque uint au quart ior qu il orent quatre uinz cheualiers au churlot . 
adont s esmut iosfroi le mareschal  et manesier de l isle  et leur gent  
cheuauchierent auant la cite d archadiople  si se hebergierent enz . 
ilec seiornerent zz iour  
et d ilec s en uindrent et aualerent a la cite de burgarofle  et li grec l orent uuidiee  si se hebergierent dedenz . 
l endemain cheuauchierent a une cite qui auoit non equise  qui estoit moult bele et moult riche et moult bien fermee et garnie de touz biens  
et trouuerent que li grieu l auoient guerpie et s en estoient tuit alé a andrenople . 
et cele cite estoit a yy liues francoises pres d andrenople  
et en tout tans la grant plente des griex estoit a andrenople . 
et fu tel leur conseil qu il atendroient l empereeur baudoyn ileques . 
ci conte li liures une grant merueille  de renier de trit  qui estoit a phinepople  qui estoit a yy iornees loin de costentinoble  et auoit bien yy uinz cheualiers auec lui  quant reniers ses filz le guerpi  et giles ses freres  et iaques de bondies  qui estoit ses nies  et acart de uerdi  qui auoit sa fille . 
et li tolirent bien yy cheualiers  et s en cuidoient uenir en costentinoble  et l auoient lessié en si grant peril conme uous oez . 
si trouerent la terre reuelee encontre euls  et furent desconfit  si les prirent li grec  qui puis les rendirent iohannis le roy de blasquie  qui puis apres leur fist les testes trenchier . 
et sachiez que moult furent petit plaint de la gent  pour ce qu il auoient si mespris uers celui qui il ne le deussent mie fere . 
et quant li autre cheualier renier de trit uirent ce  qui si pres ne li estoient mie  conme cil si douterent mains la honte  et guerpirent  bien yy cheualiers touz ensamble  et s en alerent une autre uoie . 
et renier de trit remest entre les griex a pou de gent  que il n auoit mie plus de yy cheualiers a phinepople ne a astamac  qui estoit uns chastiaus moult forz que il tenoit  ou il fu puis longuement asis . 
or uous lerons de renier de trit  si reuendrons ariere a l empereeur de costentinoble  qui estoit a moult pou de gent  moult iriez et moult destroiz . 
et atendi henri son frere et toutes les autres genz qui estoient outre le braz . 
si i furent cil de nicomie  macaire de sainte manehost  et mahi de uilainecourt  et robert de rosoi  
et uindrent bien cent cheualiers . 
et quant l emperieres les uit  si en fu moult liez  
et parla au conte loeys  qui quens estoit de chartres et de blois  et fu leur conseil tel qu il dirent qu il s en istroient a tant de gent conme il auoient  et que il siuroient iosfroi de uileharduyn le mareschal de romenie et de champaigne  qui deuant s en estoit alez . 
las  
quel domache qu il n atendirent tantque li autre fussent uenu qui d autre part dou braz estoient  
car pou auoient de gent pour aler encontre tant . 
si s en issirent de costentinoble bien yy yy cheualiers  
et cheuauchierent de iournee en iornee tantque il uindrent au chastel de nequise  ou iosfroi li mareschauz estoit hebergiez . 
la nuit prirent conseil  et la sonme dou conseil fu tel que il iroient au matin deuant andrenople et qu il y seroient  
et ordeneroient leur batailles et il si firent si les deuiserent moult bien de tant de gent conme il auoient . 
et quant uint au matin  si cheuauchierent ainsint conme il estoit deuisé  
et uindrent deuant andrenople  et la trouuerent moult bien garnie  
et uirent le gonfanon iohannisse  le roi de blasquie et de bougerie  sus les murs et sus les tourz  
et la uile fu moult fort et moult riche et moult pueplee de gent . 
il les assirent a moult pou de gent deuant yy portes . 
et ce fu le mardi deuant pasques flories . 
einsint furent par trois iourz deuant la uile a grant mesese a pou de gent . 
lors uint henri dandoulle  qui estoit dus de uenice  
mes uiel estoit et ne ueoit goute . 
et amena de tel gent conme il ot  bien autant conme li emperieres en auoit et li quens loeys en auoit amené  
et s estoit logiez deuant une des portes . 
l endemain crurent d une route de serianz a cheual  
mes moult feust mestier que il uausisent miex qu il ne ualoient . 
et si auoient pou de uiande  ne ne pooient aler fourrer  car tant auoit de griex par le pais que il n i pooient aler . 
et iohannis li rois de blasquie les uenoit secourre a moult grant ost  que il amenoit blas et bougres  et bien yy mile conmains qui n estoient mie baptisié . 
par la destrece de la uiande ala fourrer li quens loeys le iour de la pasque florie . 
auec lui ala estiennes dou perche  le frere le conte iosfroi  et renaut de monmirail  qui estoit freres herui le conte de neuers  et geruaise dou chastel  et plus de la moitie de ceuls de l ost . 
si alerent a zz chastel que len apeloit peuraces  et le trouuerent bien garni de griex  et y asaillirent a molt grant asaut  
mes n i porent riens fere  ainz s en reuindrent arriere sanz nule conqueste . 
einsint furent entre la semainne des yy pasques  et firent engins chapuisier de maintes manieres  et mirent mineeurs qui aloient par desouz terre pour le mur trenchier . 
et ainsint furent la pasque deuant andrenople  et a pou de gent . 
lors uint une nouuele que iohannis li rois de blasquie uenoit seur euls por secourre la uile  
si ordenerent l afere que iosfroi le mareschal garderoit uers la uile  et manesier de l isle garderoit l ost  et l emperieres baudoins et li quens loeys et tuit li autre istroient fors  se iohannis uenoit a la bataille . 
ainsint demorerent iusques au mercredi de pasques  que iohannis li rois de blasquie fu si aprouchiez que il fu logié a yy liues pres d euls . 
et enuoia courre deuant leur ost ses comains  
et li criz lieue en l ost  si s en issent a esfroi . 
et chacierent les conmains bien une liue moult folement . 
et quant il s en uoudrent reuenir  li conmain conmencierent a trere seur euls moult durement  si naurerent de leur cheuaus assez . 
einsint reuindrent en l ost  et furent mandé li baron en l ostel l empereeur baudoin  
et pristrent conseil  et dirent que moult auoient fet grant folie tant auoient chacié cele gent qui estoient si legierement armé . 
la some de leur conseil si fu tex que  se iohannis uenoit mes  qu il istroient fors et s arengeroient deuant leur ost  et ilec l atendroient  et firent crier par toute l ost que nus ne fust si hardiz qu il passast cel ordenement pour cri ne pour noise qu il oist . 
et fu deuisé que iosfroiz li mareschaus garderoit uers la uile  et manesiers de l isle . 
einsint trespasserent la nuit des ci au matin des festes de pasques . 
et orent la messe oie  et menioient au disner . 
et li conmain corurent des ci a leur paueillons  
et li criz lieue  et cil queurent aus armes  et s en issent de l ost a toutes leur batailles ordenees  si conme il l auoient deuisé deuant . 
li quens loeys s en issi premiers a toute la seue bataille  
et conmencierent les conmains a suir  et manda l empereeur baudoin que il le siuist . 
ha las  
con mal tindrent ce qu il auoient deuisé le soir deuant  qui ainsint porsiuirent les conmains bien pres de deus liues loing  et asamblerent a euls  
et conmencierent a huer li conmain . 
et orent bataille d autre gent que de cheualiers  qui ne sauoient mie assez d armes  
si se conmencierent a esfreer et a desconfire . 
et li quens loeys  qui premiers fu asamblez  fu naurez en yy leus moult durement  
et li conmain et li blas les conmencierent a enuair  
et li quens ot esté abatuz  et uns siens cheualiers  qui ot non iehan de fraise  fu descendu  si l ot monté seur son cheual . 
assez furent de la gent loeys qui li dirent   sire  alez uous en  car trop estes naurez en deus leus   
et il dist   ne place a dieu que ia me soit reprochié que ie fuie de champ et lesse l empereeur .int  - . 
li emperieres  qui moult estoit chargiez endroit lui  rapeloit sa gent  et leur disoit que il ne fuiroit ia et que il ne le lessasent mie  
et bien tesmoignent cil qui la furent que onques cors de cheualier mieulz ne se desfendi . 
einsi dura cil estourz longuement . 
tiex i ot qui le guerpirent  et tiex y ot qui bien le firent . 
si conme diex suefre les auentures  si furent desconfit . 
ilec remest ou champ l empereeur baudoin  que onques foir ne uost  et li quens loeys fu ocis . 
ha  
conme dolereuse perte ilec ont faite  
la fu perduz estiennes dou perche  le frere le conte iosfroi  et renaut de monmirail  le frere le conte herui de neuers  et mahi de uilainecourt  et robert de rosoi  et pierres li euesques de bellem  et iehans de fraise  et gautiers de nueilli  et ferriz d ierre  et iehans ses freres  et moult des autres dont li liures ne parole mie . 
et li autre qui eschaper porent s en eschaperent et s en uindrent uers l ost . 
et quant ce uit iosfroi de uileharduyn  qui gardoit l une des portes de la cite  si s en issi plus tost que il pot a toute la gent que il ot . 
et manda manesier de l isle  qui gardoit l autre porte  qu il le siuist isnelement . 
et cheuaucha a toute sa bataille encontre les fuianz grant aleure . 
et li fuiant se ralierent tuit a lui  
et manesiers  qui uint au plus tost qu il pot et la soe gent auec lui . 
et lors orent plus grant pietaille  
et touz ceuls qui uenoient en la chace  qu il porent retenir  si les mirent en leur bataille . 
et ceste chace si fu entre none et uespres einsint retenue . 
li pluseur furent si esfraé qu il fuioient par deuant euls iusques en leur paueillons . 
et ainsint fu cele chace recouuree conme uous auez oi . 
et li conmain s aresterent  et li blac  et li grieu  qui chacoient  
et hardioient a cele bataille et aus ars et aus saestes  
et cil de la bataille se tindrent coi les uis deuers euls . 
einsint furent iusque au uespre bas  
et li conmain et li blac se conmencierent a retrere . 
lors manda iosfroiz li mareschauz le duc de uenice  qui estoit uiel et goute ne ueoit  moult estoit sages et prouz et uiguereus  
et li manda qu il uenist a lui en la bataille  ou il tenoit  le champ . 
et il si fist . 
et quant li mareschaus le uit  si l apela a conseil d une part tout seul  et li dist   sire  uous ueez la mesauenture qui nous est auenue  perdu auons l empereeur baudoin et le conte loeys et le plus de nostre gent de la meilleur . 
or pensons dou remenant garir  car  se diex n en a pitie  nous somes tuit perdu . 
 - . 
einsint fu leur conseil que li dus de uenice en yroit en l ost et conforteroit la gent  
et que chascuns fust armez de ses armes et se tenist en sa heberge ou en son paueillon  
et iosfroi li mareschauz remaindroit en sa bataille  de defors l ost  toute ordenee  tantque il seroit nuiz  pour ce que leur anemis ne les uenissent esmouoir  
et quant il seroit nuiz  si mouuroit de deuant la uile  li dus de uenice s en iroit deuant  et iosfroiz li mareschauz feroit l arieregarde  et cil qui auec lui estoient . 
einsint dura iusques a la nuit  
et quant il fu nuit  li dus de uenice se departi de l ost  si conme deuisé ot  
et iosfroiz li mareschauz fist l arieregarde . 
et s en partirent le petit pas  et enmenerent leur gent toute a pie et a cheual  et naurez et autres  que onques n i lessierent nului . 
et cheuauchierent uers une cite qui siet seur mer  qui a a non rodestoch  qui estoit bien trois iornees loing d ilec . 
ainsint se partirent d andrenople conme uous auez oi . 
et ceste auint en l an de l incarnacion nostre seigneur mil deus cenz anz et yy . 
et cele nuit que l ost se departi d andrenople  si auint que une compaignie s en parti pour aler plus tost en costentinoble et plus droit  et si en orent grant hontage . 
en cele compaignie fu uns quens de lombardie qui auoit non li quens girarz  de la terre le marchis  et oede de chauni  qui sires estoit d un chastel qui auoit non ham en uermendois  et iehans de waise  et bien autres iusques a trente cheualiers que li liures ne conte mie . 
einsint en uindrent puis la desconfiture  qui ot esté le mardi a soir  
si uindrent en costentinoble . 
et conterent ceste nouele le cardonnal pierron de chapes  qui y estoit de par l apostele de rome innocent  et quenon de betune  qui gardoit costentinoble  et miles brebanz  et les autres bones genz . 
et sachiez que moult furent esfraé et cuidierent bien que touz li remenanz fust perduz car il les auoient lessiez deuant andrenople  ne n en sauoient noueles . 
or lerons de ceuls de costentinoble  qui en grant doleurs sont  si reuendrons au duc de uenice et a iosfroi le mareschal  qui cheuauchierent toute la nuit dou reperier d andrenople iusques en la moree . 
et lors uindrent a une cite qui la panpile estoit apelee . 
or oez des auentures queles eles sont si conme dex uelt  que en cele cite auoit la nuit geu pierre de bracuel et paiens d orliens et toutes les genz de la terre le conte loeys  
et estoient bien cent cheualiers de moult bone genz et yy yy serianz a cheual  qui uenoient d outre le braz et aloient en l ost d andrenople . 
et quant il uirent la route uenir  si corurent aus armes moult isnelement  car il cuidierent que ce fussent li grieu  si s armerent et enuoierent ueoir quex genz ce estoient . 
cil qui retornoient de la desconfiture  ou perduz estoit l empereeur baudoin  et leur sires li quens loeys  de qui terre et de quel nascion il estoient . 
plus dolereuses nouueles ne leur poist len conter . 
la ueissiez meinte lerme plorer et mainte paume debatre de duel et de pitie . 
et alerent contre euls touz armez  einsint conme il estoient  et tantque il uindrent a iosfroi le mareschal  qui l arieregarde fesoit a moult grant mesese  car iohannis li rois de blasquie estoit uenuz en la iornee deuant andrenople atout son ost  
trouua que cil s en furent alé  
et cheuaucha apres la route  et ce fu grant ioie quant il ne les trouua mie  car perdu fussent sanz nul recourier . 
 sire   font il a iosfroi le mareschal   que uolez uous que nous facons  
nous ferons quanque uous plera . 
 et cil leur respont   uous ueez bien conment il nous est . 
uous estes fres et nouiaus  uous et uos cheuaus  si feroiz l arieregarde  
et ie m en irai deuant . 
 einsint conme il deuisa si fu fet qu il firent moult uolentiers son conmandement  et firent l arieregarde moult bien et moult bel  conme cil qui bien le sauoient fere  car il estoient bon cheualier et honoré . 
iosfroiz li mareschauz cheuaucha deuant et les conduit  
iusques a une cite qui cariople estoit apelee  
si uirent que leur cheuaus estoient lassé de ce que il auoient toute la nuit cheuauchié  si entra en la cite et les fist hebergier bien endroit eure de midi  
et donnerent leur cheuaus a mengier  et il meismes mengierent ce que il trouuerent  mes ce fu pou . 
einsi furent tout le iour iusques a la nuit en cele cite . 
et iohannis li rois de blasquie et de bougerie les ot touteiour siuiz toute leur route  et se heberia bien a deus liues d aus . 
et quant il fu nuiz  cil qui estoient en la cite  s armerent tuit et s en issirent . 
iosfroiz li mareschaus fist l auangarde  qui le iour l auoit fete . 
einsint cheuauchierent toute la nuit et l andemain a grant doutance et a grant paine  tantque il uindrent en la cite de rodestoc  qui estoit pueplee de griex  moult riche et moult fort . 
et cil ne se sorent desfendre  
si entrerent enz  et se hebergierent  et lors furent aseur . 
et einsint s en eschaperent cil de l ost d andrenople conme uous auez oi . 
lors prirent conseil en la cite de rodestoc  et dirent que il auoient plus grant poour de la cite de costentinoble que d euls  
si prirent bons mesages et les enuoierent par mer en costentinoble  et manderent a ceuls de la uile que il ne s esmaiassent mie  car il estoient eschapé  et que il repaireroient a euls au plus tost que il porroient . 
endementieresque li mesages uindrent  estoient yy nes chargiees au port de costentinoble de pelerins et de cheualiers et de ueniciens et de serianz  moult grant plente  qui uuidoient la terre et s en aloient en lor pais . 
et auoit bien es yy nes yy mile honmes d armes  
et y estoit guilliaumes li auoez de betune li uns  et baudoins d aubigni  et iehans de uisin  qui estoit de la terre le conte loeys et ses hons liges  et bien cent autre cheualier que li liures ne raconte mie . 
mestre pierre de chapes  qui estoit cardenaus de par l apostele innocent  et quennes de betune  qui gardoit costentinoble  et miles de brebant  et des autres bones genz alerent aus nes  
et leur prierent a plaintes et a plours que il eussent pitie et merci de la crestiente et de leur seigneurs liges  qui estoient perdu en la bataille  et que il demorassent pour dieu . 
il n en uoudrent oir nule parole  ainz se partirent dou port  si cueillirent leur uoiles et s en alerent si conme dex uost  si que uns uenz les mena au port de rodestoc  
et ce fu l andemain que cil estoient uenu qui ierent de la desconfiture parti . 
autel priere conme il auoient fet en costentinoble  a lermes et a plours autel priere leur firent cil de rodestoc  et leur dist iosfroi li mareschaus  et ceuls qui auec lui estoient  que il eussent merci et pitie de la terre que il remainsissent  que iames a si grant besoig ne porront secourre nule terre . 
icil respondirent qu il se conseilleroient et qu il en respondroient l andemain . 
or oez l auenture qui la nuit auint en cele uile . 
il y auoit zz cheualier de la terre le conte loeys qui pierre de fronuile auoit a non  et fu moult prisié  qui s en embla la nuit et lessa tout son harnois et sa gent  et se mist en la nef iehan de uison . 
et cil des yy nes qui respondre deuoient au matin a iosfroi le mareschal et au duc de uenice  si tost conme il uirent le iour  si cueillirent leur uoiles et s en alerent sanz parler a nului . 
moult en refurent blamé et en celui pais dont il partirent et en celui dont il furent né  et pierre de fronuile plus grant que nus des autres . 
pour ce dit en que moult fet grant uilenie qui pour poour de mort fet chose qui li est reprouuee a totiourz . 
or lerons de ceuls  si dirons de henri le frere l empereeur baudoin de costentinoble  qui auoit l andremite guerpie qu il auoit conquise et estoit passez a la cite d auie et en aloit uers andrenople pour secourre l empereeur baudoin son frere . 
et auec lui s en estoient passé li hermine de la terre qui li auoient aidié contre les griex  bien yy mile atout leur fames et a touz leur enfanz  qui n oserent remanoir ou pais . 
et lors li uint la nouele des griex qui eschapé estoient de la desconfiture et que ses freres li emperieres baudoins estoit perduz et li autre baron auec . 
et puis li reuint nouele de ceuls de rodestoc  qui estoient eschapé  
qui li mandoient qu il se hastast de uenir a aus . 
et pour ce qu il s en uost haster et pour uenir plus tost  lessa il les ermines  qui estoient a pie et auoient leur chars et leur fames et leur enfanz  et pour ce que il ne pooient si tost uenir et que il cuida que il deussent uenir plus seurement  
si se heberia en zz chastel qui corcacoples auoit non . 
en cel iour meesmes ansiaux de courceles  le neueu iosfroi le mareschal  que il auoit enuoié es parties de macce et de trainople et deuers l abaie  d une terre qui li estoit otroiee a auoir  
et les genz qui estoient parti de finepople de renier de trit estoient asamblé a lui . 
en ceste compaignie auoit bien cent cheualiers de moult bone gent et bien yy cenz serianz a cheual  qui tuit s en aloient a andrenople pour l empereeur baudoin secourre . 
lors leur uint noueles  ausi conme a l autre gent  que li emperieres estoit desconfiz  et sa compaignie . 
et tornerent ausi conme uers rodestoc  
et uindrent pour hebergier a coreacople  ou casel ou henri le frere l empereeur estoit hebergiez . 
et quant cil les uirent uenir  si corurent a leur armes  que il cuidoient que ce fussent li grieu . 
et cil le cuidierent ausint d euls . 
et aprocha tant la chose que il se connurent  
si uirent moult uolentiers l un l autre . 
et en furent plus seur et se hebergierent la nuit ou casel iusques l andemain . 
l andemain uindrent et cheuauchierent droit uers rodestoc  et iurent la nuit en la uile  
et trouerent le duc de uenice et iosfroi le mareschal et les autres de la desconfiture qui estoient eschapé  qui moult uolentiers les uirent  
et y ot meinte lerme ploree de pitie de leur amis . 
ha  
quel domache fu de ceste asamblee et que ceste force ne fu auec les autres a andrenople quant li emperieres y fu  car il n eussent neent perdu . 
mes ne plot a dieu . 
ainsint seiornerent l andemain et au tierz iour apres  atornerent leur afere . 
et fu receuz henriz  li freres l empereeur baudoin  en la seingnorie  en leu de son frere . 
et lors leur auint une mesauenture des ermines qui uenoient apres henri le frere l empereeur baudoin  et les genz dou pais s asamblerent tuit  si desconfirent les ermines  et furent pris et mort tuit . 
iohannis li rois de blasquie et de bougerie fu a toutes ses olz et ot toute pourprise la terre  
et le pais et li chastiaus et la cite et touz li pais d entour se tenoient a lui  
einsint conme il orent coureu iusques deuant costentinoble . 
henri li baus de l empire et li dus de uenice et ioffroi li mareschaus estoient encore en rodestoc  qui estoit a trois granz iornees loing de costentinoble  et prirent leur conseil . 
et garni li dus de uenice rodestoc  qui estoit leur . 
et l andemain ordenerent leur batailles et cheuauchierent uers costentinoble tant par leur iornees . 
que il uindrent a salebieres  une cite qui estoit a deus iornees de costentinoble  et estoit l empereeur baudoin  henri ses freres la garni de ses genz . 
et cheuauchierent au remenant iusques en costentinoble  ou il furent moult uolentiers ueu  car les genz dou pais estoient moult esfraé  et n ert mie de merueille  car il auoient si toute la terre perdue que il n en tenoient que costentinoble  redestoc et salebrie  
et toute l autre terre tenoit iohannis li rois de blasquie et de bougerie . 
d autre part le braz saint iorge ne tenoient que le cuer de la cite de lespingal  
et toute l autre terre tenoit todres li asseres . 
lors prirent li baron zz conseil que il enuoieroient a l apostele de rome et en france et en flandres et par les autres terres pour secours querre . 
pour cest secours fu enuoiez neuelez li euesques de soisons et nicholes de marli et iehans li blans . 
et li autre remestrent en costentinoble a tant de gent que il auoient a grant mesese  les cuers come cil qui doutoient perdre la terre . 
ainsint furent iusques a la panthecouste apres . 
dedenz celui iour  leur uint moult grant domache  que henri dandoille li dus de uenice prist maladie  si fina et morut  
et fu enterrez a grant enneur au mostier sainte sophie . 
et quant uint a la pentecouste  iohannis li rois de blasquie et de bougerie ot moult fet sa uolente en la terre  
si ne porent plus ses conmanz tenir en la terre  car il ne porent plus soufrir l ostoier pour l este  ainz s en reperierent en leur pais . 
et il  et toute l ost de bougerie et des grifons  s en en ala seur le marchis uers salenique . 
et li marchis  qui ot oi nouueles de la desconfiture l empereeur baudoin  guerpi le siege de naples  si s en ala a salenique a tant conme il pot auoir de gent  et le garni . 
henri  le frere l empereeur baudoin de costentinoble  a tant de gent conme il mener em pot  cheuaucha seur les griex iusques a une cite que len apele le churlot  qui est a trois iornees de costentinoble . 
cele fu rendue  et li iurerent li grieu la feaute  qui mauuesement estoit tenue a cel tans . 
et cheuaucha a la cite d arcadiople  
si la trouua uuide  que li grieu ne l oserent atendre . 
et d ilec cheuaucha a la cite de uisoi  qui moult estoit fort et bien garnie de griex  si li fu rendue . 
et d ilec cheuaucha a la cite de naples  qui moult estoit bien garnie de griex . 
quant il les uoudrent asaillir  cil dedenz quirent plet coment il se rendroient . 
endementiersque il queroient plet d une part  cil de l ost entrerent enz de l autre  
si que henriz li freres l empereeur baudoin et cil qui parloient dou plet n en sorent mot  ainz lor em pesa moult . 
et li franc conmencierent a ocirre les griex  et a gaangnier les auoirs  et a penre tout  si en i ot moult de morz et de pris . 
et en ceste maniere fu prise naples  
ilec seiorna li olz trois iourz . 
et li grieu furent si esfraé de ceste ocision que il uuidierent totes les citez et les chastiaus de la terre  et fuirent tuit a andrenople et dedenz le dimos  qui moult estoit fort cite et bone . 
en ce termine si auint que iohannis li rois de blasquie cheuaucha seur le marchis a toutes ses olz a une cite que en apele la serre . 
et li marchis l auoit moult bien garnie de sa gent  qu il auoit mis dedenz huon de colemi  qui iert moult bons cheualiers et hauz hom  et guilliaume d arlo  qui estoit ses mareschaus  et grant partie de sa gent . 
et iohannis li rois de blasquie les assist . 
n i ot gueres sis quant il prist le bourc a force  
et au bourc prendre leur auint moult grant domache  que hues de colemi fu morz  qui estoit le meilleur d euls touz  et fu feruz parmi l ueil . 
et quant cil fu morz  qui estoit le meilleur d euls touz  si en furent li autre moult esfraé  si se trerent ou chastel  qui moult estoit forz . 
et iohannis les assist et dreca ses perrieres et ses mangonniax . 
n i sist mie longuement quant cil dedenz parlerent de pes fere  dont il furent moult blamé  et reprochié leur fu . 
et le plet si fu tel que il rendirent iohannis le chastel . 
et iohannis leur fist serement et yy des plus hauz homes qu il auoit qu il les conduiroit sauuement a toutes leur choses et a tout leur harnois a salenique ou en costentinoble ou en hongrie  le quel qu il uoudroient des trois . 
en ceste maniere fu rendue la serre . 
et iohannis les fist issir fors et logier les leus  et leur fist moult bel samblant  et leur enuoia assez presenz . 
einsint fist par yy iourz  
puis leur menti il de quanqu il leur ot couuent  ainz les fist prendre  et tolir tout leur auoir  et mener en blasquie nuz et deschauz et a pie . 
les poures et les nuz qui ne ualoient gueres fist mener defors l ost  et les testes couper . 
ainsint mortel traison fist conme uous auez oi . 
la refist li olz une des plus dolereuses pertes que ele onques feist . 
et iohannis fist abatre le chastel et la cite  et s en ala uers le marchis . 
henris li freres l enpereeur baudoin a toute la seue ost cheuaucha uers andrenople droit  si l asist a moult grant peril  car il auoit moult grant gent dedenz et dehors  qui les tenoient si pres qu il ne pooient nul marchie auoir  ne forrer  se pou non . 
et lors si se clorrent par defors de lices et de barres  
et deuiserent une partie de leur gent qui asaudroient uers la uile . 
et firent engins de maintes manieres et eschieles . 
et mirent grant painne a la uile penre . 
mes ne pot estre  que la uile estoit moult fort et moult bien garnie  et leur mesauint  que de leur genz y ot blecié assez  et zz des bons cheualiers de l ost  qui auoit non pierre de brachuel  fu feruz d une pierre de mangonnel ou front et dut estre morz  
mes il gari par la uolente de dieu  et en fu portez en litiere . 
et quant il uirent qu il ne porent riens faire a la uile  si s en parti henriz et li olz des francois  
et furent moult hardoié de la gent de la terre et des griex . 
et cheuauchierent par leur iornees iusques a une cite qu en apele panphile  
et se hebergierent  et seiornerent ilec bien deus mois . 
et firent cheuauchier uers le dimot  et en mainz leus ou il gaaingnierent assez et proies et autres auoirs . 
et tindrent l ost en cele partie des ci a l entree de l iuer  
et leur uenoit marcheandise de rodestoc et de la marine . 
or lerons yci de henri le frere l empereeur baudoin  si dirons de iohannis le roy de blasquie et de bougerie  qui la serre estoit rendue si conme uous auez oi retrere ariere  et qui ot ocis ceuls en traison qui se rendirent a lui  et ot cheuauchié uers salenique et i ot seiorné longuement et gasté grant partie de la terre . 
le marchis boniface de monferrat qui fu a salenique  moult iriez et moult dolenz de son seigneur l empereeur baudoin  qui perduz iert  et des autres barons  et de son chastel de la serre  qui perduz fu  et de ses homes . 
et quant iohannis uit qu il n i porroit plus fere  si retorna ariere uers son pais a toutes ses olz . 
et cil de phinepople  qui estoit renier de tric  cui li emperieres baudoin l ot donee  orent oi que li emperieres baudoins estoit perduz  et moult des barons  et li marchis la serre auoit perdue  
et uirent que li parent renier de tric l auoient guerpi  et ses freres  et ses filz  et que il estoient a pou de gent  
et cuidierent que iames n eussent force . 
une grant partie de ceuls de la cite  qui estoient popeliquant  s en alerent a iohanisse et se rendirent a lui  et li dirent   sire  cheuauchiez deuant phinepople  ou enuoiez y t ost  nous te rendrons la uile . 
 quant reniers de trit le sot  qui estoit en la uile  si douta qu il ne le rendissent a iohanisse  ainsint s en issi a tant de gent conme il ot  et s en parti a une aiornee  et uint par zz des bourz de la uile  ou li popeliquant estoient a estage qui s estoient renduz a iohannise  
si y mist le feu et en ardi grant partie . 
et s en uint au chastel d estanemac  qui estoit a une liue d ilec et estoit garni de sa gent  et entra dedenz et puis y fu il longuement enserrez  bien yy mois  a grant mesese et a grant pouerte  et menia ses cheuaus par destrece . 
et estoit bien yy iornees loing de costentinoble  ne ne pooient oir nouueles li uns de l autre . 
lors enuoia iohannis s ost deuant phinepople . 
n i sist mie longuement quant cil de la uile se rendirent a lui  et il les aseura  
et quant il les ot aseurez  si fist ocirre tout auant l arceuesque de la uile  
et les hauz homes fist escorchier touz uis et tex i ot ardoir  et tex y ot les testes couper  
et tout le remenant fist mener en chaesnes  
et fist la uile toute fondre  et les pales et les riches manoirs ardoir et fondre . 
einsint fu destruite la noble cite de phinepople  qui estoit une des meilleurs de l empire de costentinoble . 
or lerons de phinepople si dirons de renier de tric qui est enserrez ou chastel d estanemac  si reuendrons a henri  le frere l empereeur baudoin  qui a seiorné a panphile iusques a l entree de l iuer . 
et lors prist conseil a ses barons  
et son conseil si fu tel que il garniroit une cite qui la rousse fu apelee  qui estoit en moult plenteureus leu enmi la terre . 
et de cele garnison fu cheuetains thierriz de los  qui estoit seneschaus  et thierri de tenremonde  qui estoit connestables  
et leur charia henri le bail de l empire yy uinz cheualiers et grant part de serianz a cheual  
et conmanda qu il tenissent la guerre contre les griex et meintenissent la marche . 
et il ala au remenant de sa gent a la cite de uisoy  et mist ceuetainne ence de baeu  et li charia bien yy uinz cheualiers et des serianz a cheual grant partie . 
et une autre cite qui arcadyople estoit apelee garnirent li uenicien . 
et la cite de naples ot rendue henri le frere l empereeur baudoin le urencias  qui auoit la sereur le roy de france a fame et estoit uns griex qui se tenoit deuers euls  
et nus des griex ne se tenoient a euls que ceuls des citez . 
et tindrent la guerre contre les griex  et firent maintes cheuauchiees  
et ausi en fist en maintes uers euls . 
henri se trest uers costentinoble au remenant de sa gent . 
et iohannis li rois de blasquie et de . 
bougerie ne s oublia mie  qui moult estoit riches et posteiz d auoir  ainz pourchaca grant gent de conmeme et de blac  
et quant uint a trois semainnes pres de noel  si les enuoia en la terre de romenie pour aidier ceuls d andrenople et ceuls dou dunot . 
et quant cil furent plus creu  si s espandirent et cheuauchierent plus seurement . 
thierri de tenremonde  qui cheuetains estoit de l ost et connestables  fist une cheuauchiee au quart iour deuant la feste sainte marie chandeleure  
et cheualcha toute la nuit a yy uinz cheualiers  et la rousse lessa garnie a pou de gent . 
et quant uint a l aiornee  si uint a zz quasel ou conmain ou blac estoient hebergié . 
si les souprist  si qu il n en sorent onques mot  si en ocirent assez et gaaingnierent bien yy cheuaus . 
et quant il orent ce fait  si tornerent uers la rousse . 
et cele nuit meisme  li conmain et li blac orent cheuauchié pour fere forfet  et furent bien yy mile . 
et uindrent a la matinee deuant la rousse  et furent grant piece . 
et la uile estoit a pou de gent  si fermerent les portes et monterent sus les murs . 
et cil tornerent ariere . 
et ne furent mie esloignié de la uile plus d une liue et demie quant il encontrerent la cheuauchiee des francois  dont thierriz de tenremonde estoit cheuetains . 
quant li francois les uirent uenir  si s ordonnerent en yy batailles qu il auoient  
et fu leur conseil tel que il se treroient a la rousse tout le petit pas  
et se diex leur donoit qu il y peussent uenir  il seroient a sauuete . 
et li conmain et li blac et li grieu de la terre cheuauchierent uers euls  qu il auoient moult grant gent  
et uindrent a l arieregarde  si la conmencierent a hardoier moult durement . 
l arieregarde fesoient la mesniee thierri de los  qui estoit seneschaus et estoit reperiez ariere en costentinoble  
et de cele gent estoit cheuetains uilains ses freres . 
et li conmain et li blac et li grieu le tenoient moult pres et les naurerent moult de leur cheuaus . 
et fu li huiz et li criz granz  si que par uiue force et par destrece les firent hurter sus la bataille andri dureboise et iehan de choisi  et einsint alerent soufrant grant piece . 
et puis les refourchierent  si que il les firent hurter sus la bataille thierri de tenremonde le connestable . 
et ne tarda mie apres grantment que il les firent hurter sus la bataille que charles de fresnoi faisoit . 
et orent tant alé soufrant qu il uirent la rousse a mains de deus trez d arbaleste ou plus pres . 
et fu la noise grant seur euls  moult i ot bleciez d euls et de leur cheuaux . 
si conme dex uost soufrir les auentures  cil ne les porent plus soufrir  ainz furent desconfit  
car il furent pesantment armé  et leur anemis legierement  si les conmencierent a ocirre . 
que de touz les yy uinz cheualiers n en eschaperent mie plus de yy  que tuit ne fussent mort ou pris . 
et cil qui en eschaperent en uindrent a la rousse auec leur genz qui dedenz estoient . 
la fu morz henriz de tenremonde li connestables et ourriz de l isle  qui moult estoit bons cheualiers et prisiez  et iehans de ponpone  et andrui de uerboise  et iehans de choisi  et guis de cortual  et charles de fraisnoi  et uilains li freres tierri de los le seneschal . 
de touz ceuls qui la furent mort ne pris ne puet raconter li liures . 
une des plus granz doleurs et zz des plus granz domaches qui auint a celui iour a la crestiente et a la terre de romenie . 
li comain et li blac et li grieu retornerent arriere  qui moult orent bien fet leur uolente en la terre et moult gaaignierent de bons cheuaus et de bons hauberz . 
et ceste mesauenture si auint le iour deuant la ueille de nostre dame la chandeleuse . 
et li remananz qui fu eschapez de la desconfiture et cil qui estoient a la rousse  si tost conme il fu nuiz  si guerpirent la uile et s en alerent toute nuit fuiant  et uindrent au matin a la cite de rodestoc . 
iceste dolereuse nouele si uint a henri le frere l empereeur baudoin si conme il aloit a procession le iour de nostre dame a blasque  le iour de la feste de nostre dame chandeleuse . 
sachiez que moult en furent esfraé en costentinoble et cuidierent pour uoir auoir la terre perdue . 
lors prist conseil henriz li bauz de l empire que il garniroit salembrie  qui estoit a deus iornees de costentinoble  et y enuoia macaire de sainte manehost atout cinquante cheualiers pour garder la uile . 
et lors  quant la nouele uint a iohannisse le roy de blasquie que ce estoit a ses genz auenu  si en ot moult grant ioie  car ce estoit une grant partie de la bone gent que li francois auoient qu il auoient mort et pris . 
lors manda par tote sa terre quanque il pot auoir de gent  
et entra en romenie . 
et toutes les citez se tindrent a lui  et tuit li chastel . 
et ot si grant gent que ce ne fu se merueille non . 
quant li uenicien oirent dire qu il uenoit a si grant gent  si guerpirent une cite qui archadiople estoit apelee . 
et iohannis ceuaucha a toutes ses olz tantque il uint a la cite de naples  qui estoit garnie de griex et de latins et estoit le urenas  qui l empereriz sereur au roi de france ot a fame  
et des latins estoit cheuetains buerges de fransures  uns cheualiers de la terre de luesis . 
et iohannis li rois de blasquie fist asaillir la cite et la prist par force . 
la ot si grant mortalite de gent qui furent ocis  que ce ne fu se merueilles non . 
buerges de fransures fu armez deuant iohannisse  et il le fist ocirre meintenant . 
et touz les autres qui riens ualoient des griex et des latins et toutes les autres menues genz  fames et enfanz  en fist mener a blasquie em prison . 
puis fist toute la cite fondre et abatre  qui estoit moult bone et moult riche et en bon pais . 
einsint destruit la cite de naples conme uous auez oi . 
d ilec pres a yy liues seoit la cite de rodestoc seur mer  qui moult estoit riche et fort et grant  et garnie de ueniciens moult bien . 
et auec tout ce y estoit uenue une route de serianz a cheual  qui estoient bien deus milliers  et estoient uenuz pour garnir la cite . 
quant il oirent dire que naples estoit prise par force et que iohannisse auoit fet tuer les genz qui estoient dedenz  si se desconfirent entr aus meismes . 
si conme dex suefre les auentures auenir aus genz  li uenicien se ferirent es uessiaus qui ainz ainz  et qui miex mieulz  si que par pou que li uns n ocioit l autre . 
et li seriant a cheual  qui estoient de france et de flandres et des autres terres  s enfuirent par la terre . 
or oez quele mesauenture ce fu  car il ne leur estoit mestiers  
que la cite estoit si fort et si close de bons murs et de bones tourz que il n i entrassent iames ne iohannis ne tornast ia cele part . 
et quant iohannis oi qu il s en estoient foi  qui estoit bien a demie iornee loing d ilec  si cheuaucha cele part . 
li grieu  qui estoient en la cite remes  se rendirent a lui  
et il meismes les fist prendre  petiz et granz  touz fors ceuls qui en eschaperent  si les fist mener em blasquie  et fist la cite fondre et abatre . 
ha  
conme ce fu granz domache  
car ce estoit une des meilleurs citez de romenie et des miex seanz . 
empres celui  en auoit une autre qui painedor estoit apelee  qui se rendi a lui  
et il la fist fondre et abatre et les genz mener en blasquie ausi conme de l autre . 
et apres cheuaucha a la cite de arcdoi  qui seoit seur zz moult bon port de mer et estoit aus ueniciens  qui l auoient foiblement garnie  si l asailli et prist par force  ilec rot grant occision de gent  et le remenant des griex en fist mener et fondre la cite ausi conme les autres . 
et d ilec cheuaucha a la cite de dain  qui moult estoit fort et bele  
et les genz ne les oserent atendre  si li fu rendue  
et il la fist fondre et abatre . 
apres cheuaucha a la cite de churlot  qui a lui s estoit rendue  si la fist fondre et abatre et mener les genz em prison . 
et einsint conme aucun chastel ou aucune cite se rendoit a lui et il les auoit aseurees  si les fesoit abatre et mener les homes et les fames em prison  
et nule couuenance ne leur tenoit . 
lors corurent li conmain et li blac deuant la porte de costentinoble  ou henriz li bauz de l empire estoit et auoit pou de gent  et moult estoit iriez  de ce que il n en pooit tant auoir qu il peust sa terre desfendre . 
einsint prirent li conmain et li blac les proies de la terre  et homes et fames  
et abatirent les chastiaus  
et firent si grant essil que onques nus hom n oi parler de si grant . 
quant ce uirent li grieu qui estoient en l ost auec iohannis  et s estoient a lui rendu et reuelé contre les frans  et leur abatoit leur chastiaus et leur citez et nul couuent ne leur tenoit  si se tindrent a mort et a honni . 
et parlerent ensamble et dirent que autresi feroit il d andrenople et dou dunos quant il repaireroit  
et se il ces yy citez abatoit  dont seroit romenie perdue a toutiourz . 
lors prirent mesages priueement  si les enuoierent en costentinoble et a la urenas . 
et li prierent que il criast merci henri le frere et aus ueniciens  que il feissent pes a euls et que il donroient le urenas andrenople et le dunos  et li grieu se tenroient tuit a lui  et einsint porroient li grieu et li franc estre bien ensamble . 
conseil en fu pris  
paroles i ot meintes  mes la fin dou conseil si fu tel que le urenas et l empereriz sa fame  qui estoit suer le roy phelippe de france  fu otroiee andrenople et le dunos  
et il en feroient le seruise a l empereeur et a l empire . 
einsint fu la couuenance fete et aseuree  et la pes fete des griex et des latins . 
iohannis li rois de blasquie  qui ot longuement seiorné en romenie et le pais gasté trestout le quaresme et apres la pasque grant piece  si se trest ariere a andrenople et uers le dunos  et ot empensé que il feroit tout autretel conme il auoit fet des autres . 
et quant li grieu  qui estoient auec lui  uirent que il se torneroit cele part  si se conmencierent a embler de lui  par nuit yy yy cenz . 
et quant il uint la  si lor requist ausi qu il le lessasent dedenz entrer conme il l auoient fet dedenz les autres . 
et il li dirent   sire  quant nous nous rendismes a toi et nous nous reuelasmes contre les frans  tu nous iuras que tu nous garderoies en bone foi et sauueroies . 
et tu n l as mie fet  ains as destruite romenie . 
et ausi sauons nous bien que tu feroies de nous conme tu as fet des autres . 
 et quant iohannis oi ce  si asist le dunos  et dreca entour yy perrieres granz  et conmenca engins a fere de maintes manieres  et a gaster tout le pais entour . 
lors prirent cil de dunos et cil d andrenople leurs mesages  si les enuoierent en costentinoble a henri  le bail de l empire  et a le urenas  que il secourussent pour dieu le dunot  qui estoit asis . 
quant cil de costentinoble oirent la nouele  si prirent conseil dou dunot secourre . 
moult i ot de ceuls qui ne li oserent mie loer que len issist de costentinoble ne que len meist en auenture si pou de gent conme len auoit . 
toutes uoies fu leur conseil tel qu il istroient fors et qu il iroient des ci a salembrie . 
li cardenaus qui y estoit de par l apostele de rome em preescha et en fist pardon a touz ceuls qui morroient en la bataille . 
lors s en issi henri de costentinoble a tout quanque il pot auoir de gent  et cheuaucha iusques a la cite de salembrie  et ilec fu logiez bien par yy iourz . 
et de iour en iour li uenoient mesage d andrenople  que il leur mandoient qu il eussent pitie d euls et qu il les secoureussent  car  se il ne les secouroient  il estoient perdu enfin . 
lors prist conseil henri a ses barons  
et fu tex li consaus que il yroit iusques a la cite de uisoi  qui moult estoit bone et fort . 
ainsint conme il le dirent si le firent  
et uindrent a la cite de uisoi  et se logierent deuant la uile le iour de la feste iehan baptiste . 
et celi iour qu il furent logié  uindrent li mesage d andrenople a henri le frere l empereeur baudoin qui dirent   saches tu que  se tu ne secours la la cite dou dunot  qu ele ne se puet plus tenir  
car les perrieres iohannis ont abatuz les murs en yy leus et ont esté ses genz sor les murs yy foiz . 
 lors demanda conseil que il feroit . 
assez y ot parlé auant et arriere . 
mes la fin del conseil fu tex que il dirent   seigneur  nous somes tant uenu auant  que nous somes honi se nous ne secourons le dunot  mes soit chascuns confes et aconmichiez  et ordenons nos batailles . 
 et aesmerent qu il auoient bien yy cheualiers et n en auoient mie plus  
lors manderent les mesages qui estoient uenuz d andrenople et demanderent combien iohannis auoit de gent  
et il respondirent qu il auoit bien yy mile homes d armes  sanz ceuls a pie  dont il ne sauoient le conte . 
ha  
dex  
come perilleuse bataille de si pou de gent encontre tant  
au matin le iour de la feste mon seigneur saint iehan baptiste furent tuit confes et aconmichié  
et l andemain si mut . 
l auangarde et fu conmandee iosfroi le mareschal de romenie et de champaigne  
et macaires de saint menehost fu auec lui . 
la seconde bataille fist quenes de betune et miles de brebant  
la tierce  paiens d orliens et pierre de brachuel  
la quarte  ansiaus de bayeus  
la quinte  baudoins de biauueoir  
la sisieme  et hues de baumes  
la septiesme  et henri le frere baudoin  
l uitiesme  gautier d escornai et li flamenc  
la nouiesme et l arieregarde fist tierriz de los  qui estoit seneschaus . 
lors cheuauchierent tuit ordené par trois iorz  ne onques plus perilleusement n alerent . 
car il y auoit yy perilz  de ce qu il estoient pou et cil estoient assez a qui il se deuoient combatre  
et d autre part il ne creoient mie les griex  a qui il auoient pes fete  que il leur deussent aidier de cuer  ainz auoient poour que  se il uenoit au besoing  qu il ne se tornassent deuers iohannis  qui auoit si aprochié le dunot com uous auez oi arriere . 
quant il oi que li franc uenoient  si ne les osa atendre  ainz ardi ses engins et se desloia . 
et einsint se parti dou dunot  
et sachiez que touz li mondes le tint a grant merueille et a grant miracle . 
et henriz li bauz de l empire uint au quart iour deuant andrenople et se loia sus les plus biax prez dou monde sus la riuiere d andrenople . 
quant cil d andrenople les uirent uenir  si saillirent fors a toute leur croiz et a procession  et firent la plus grant ioie qui onques fust ueue  et il le durent bien fere . 
et lors uint la nouele en l ost des francois que iohannis estoit logié a zz chastel qui auoit non rodestoc . 
et au matin mut l ost des francois  et cheuaucha cele part pour la bataille querre . 
et iohannis se desloia si cheuaucha uers son pais . 
einsint le siuirent par yy iorz  
et il ades s en fuioit deuant euls . 
lors se hebergierent en zz biau leu  a zz chastelet que len apele le frain . 
au quint iour ilec seiornerent yy iourz . 
et lors se parti une compaignie de l ost par descorde qu il orent a henri le frere l empereeur baudoin . 
de cele compaignie fu cheuetains baudoin de biauueoir . 
et hues de biaumes fu auec lui  et guilliaume de comines  et dreues de blani . 
et en alerent bien en une route ensamble yy cheualier . 
et cuidierent que li remenanz n osast demorer ou pais entre leur anemis . 
lors prist conseil henriz li bauz de l empire et li baron qui auec lui estoient  
et fu le conseil tel qu il cheuaucheroient auant . 
si cheuauchierent par yy iourz  et se hebergierent en une moult bele uile  pres d un chastel que len apeloit moniac . 
et cil chastiaus leur fu renduz  et y seiornerent bien yy iourz . 
et prirent conseil qu il iroient renier de tric secourre  qui estoit dedenz l estenemac asis et auoit bien esté yy mois dedenz . 
einsint remest henriz li baus de l empire en l ost  et grant partie de sa gent  li remenanz ala secourre renier de tric a l estenemac . 
et sachiez que moult alerent perilleusement . 
et cheuauchierent trois iourz parmi la terre de leur anemis . 
en cele rescousse ala quennes de betune et iosfroiz li mareschaus de champaigne et de romenie  macaire de sainte menehost  miles de brebant  pierre de brachuel  paiens d orliens  ansiau de baieus  thierriz de los  et guilliaume dou perche  et une bataille de ueniciens  dont andrui ualieres estoit cheuetains . 
ainsint cheuauchierent iusque au chastel d estenemac  et aprochierent tantque il uirent le chastel . 
reniers de tric estoit aus batailles des murs et choisi l auangarde que ioffroi li mareschaus fesoit et les autres batailles qui uenoient apres moult ordeneement . 
et ne sot quex genz ce estoient  si ne fu mie merueille s il douta  car grant tans auoit qu il n auoit oi noueles d euls  
et cuida que ce fussent li grieu qui le uenissent aseoir . 
iosfroi de uileharduyn li mareschaus de romenie et de champaigne prist turcoples et arbalestiers a cheual  si les enuoia auant pour sauoir le couine dou chastel  car il ne sauoient se il estoit morz  que grant tans auoit que il n en auoient oi noueles . 
et quant il uindrent deuant le chastel  renier de tric et sa mesniee les connurent  bien et bien poez sauoir que il orent grant ioie . 
lors s en issirent et alerent contre leur amis  si firent grant ioie les uns aus autres . 
et lors se hebergierent en une moult bone uile qui estoit au pie dou chastel . 
lors dirent li baron que il auoient maintes foiz oi dire que li emperieres baudoins estoit morz en la prison  mes il ne le creoient mie . 
et renier de tric dist que pour uoir estoit morz  et il le crurent . 
et moult y ot de ceuls qui en furent dolent  se il le poissent amender  
et einsint iurent cele nuit en la uile  
et au matin se partirent de l estenemac . 
et cheuauchierent par yy iourz  
et au tierz iour uindrent en l ost ou henriz li freres l empereeur baudoin les atendoit  souz le chastel de monmac  qui siet sus le flun d arce  ou il estoit hebergiez . 
moult fu grant ioie a touz ceuls de l ost de renier de tric qui fu rescous de prison  et bien fu auenu a ceuls qui l enmenerent  car il alerent moult perilleusement . 
lors prirent conseil li baron qu il s en iroient en costentinoble et que il couronneroient a empereeur henri le frere l empereeur baudoin . 
et lessierent ou pais le urenas a touz les griex de la terre et atout yy cheualiers que henriz  li bauz de l empire li lessa . 
et ainsint s en ala henriz et li autre baron en costentinoble  
et cheuauchierent tant par leur iornees qu il uindrent en costentinoble  ou il furent uolentiers ueu . 
lors couronnerent a empereeur henri le frere a l empereeur baudoin l andemain apres la feste nostre dame la mi aoust  a grant ioie et a grant honor  ou mostier ma dame sainte sophie . 
et ce fu en l an de l incarnacion yy yy . 
et quant li emperieres fu coronnez en costentinoble  si conme uous auez oi  et le urenas fu remes en la terre d andrenople et dou dunot  et iohannis  li rois de blasquie et de bougerie  quant il sot ce  si amassa de gent quanque il pot . 
et le urenas n ot mie refremé le dunot que iohannis auoit abatu a ses perrieres et a ses mangonniaus et l ot pourement garni . 
et iohannis cheuaucha au dunot  si le prent et abat  et font les murs iusque enz en terre . 
et queurt parmi le pais  et prent fames et enfanz et proies  
et fist grant destruicion . 
lors manderent cil d andrenople a l empereeur henri qu il les secoreust  car li dunoz estoit perduz en tel maniere . 
s esmut lors li emperieres henriz  et issi de costentinoble  et cheuaucha uers andrenople par ses iornees a toutes ses batailles ordenees . 
et iohannis  li rois  qui estoit en la terre  quant il oi dire qu il uenoit  si se tret arriere en la seue terre . 
et l emperieres henriz cheuaucha tantqu il uint a andrenople et se loia defors en la praierie . 
et lors uindrent li grieu dou pais  si li dirent que iohannis li rois de blasquie enmenoit les honmes et les fames et les enfanz et les autres proies  et auoit le dunot destruit et tout l autre pais destruit d entour  et estoit encore a une iornee pres d ilec . 
et le conseil l empereeur henri si fu tel que il iroit combatre a lui  se il l atendoit pour secourre les chetis et les chetiues . 
et cheuaucha apres lui  
et il s en ala ades auant  et ainsint le siuirent par yy iourz . 
lors uint a une cite que en apele ueroi . 
quant cil de la terre uirent l ost l empereeur henri uenir  si s en foirent es montaignes et guerpirent la cite . 
et l emperieres uint atout son ost  si se logierent deuant la uile  et la trouerent garnie de uins et de uiandes et d autres biens . 
ilec seiornerent par yy iourz  et fist ses genz corre par le pais entor  
et gaaingnierent assez proies de bues et de uaches et d autres proies moult grant plente . 
lors se parti de la cite a tout son gaaing et cheualcha a une autre cite loing d ilec  que en apeloit blisme . 
einsint conme li autre grieu auoient lessié l autre cite  rauoient cist lessiee cesti  
et la trouerent garnie de touz biens . 
lors uint une nouele que en une ualee  a trois liues de l ost  estoient li chetis et les chetiues  que iohannis enmenoit et toutes les proies et li chars et les charretes . 
lors atorna li emperieres henriz que li grieu d andrenople et cil dou dunot les iroient querre  et leur chargierent deus batailles de cheualiers . 
einsint conme il fu deuisé  si fu fet . 
de l une des batailles fu cheuetains huitaces freres l empereeur henri  
et de l autre  maquaire de sainte menehost . 
et cheuauchierent entre euls et les griex  iusques en la ualee que len leur ot enseigniee . 
et trouuerent la gent einsint conme len leur auoit dit . 
et la gent iohannis asambla a la gent l empereeur henri  si y ot naurez et honmes  et cheuaus  et d une part et d autre  
mes par la uertu de dieu orent li franc la force  et retornerent les chetis et les amenerent deuant euls ariere . 
et sachiez que cette rescousse ne fu mie petite  que bien y ot yy mile que homes que fames que enfanz  et bien trois mile chars de leur robes et de leur harnois  sanz les proies  dont il auoit assez . 
et bien duroit la route  si conme il duroient en l ost  deus liues granz . 
et ainsint uindrent en l ost la nuit  
si en fu moult liez li emperieres henriz  et tuit li baron  
et les fist hebergier d une part  et si bien garder  que onques n i perdirent qui uausist zz denier de chose qu il eussent . 
l endemain seiorna l emperieres henriz pour le pueple que il ot rescous . 
et l autre iour se parti dou pais et cheuaucha tant par ses iornees que il uint a la cite d andrenople . 
lors dona congie aus homes et aus fames qu il ot rescous  
si s en ala chascun la ou il uost  et en la terre dont il estoient né  
et les proies dont il y ot a grant plenté  departi a ceuls de l ost si conme il dut . 
lors seiorna li emperieres henriz yy iourz  
et d ilec cheuauchierent iusques a la cite dou dunot  pour sauoir conment ele estoit abatue et se len la porroit refermer  
et se loia deuant la uile et uit bien  et il et si baron  qu il n estoit mie leus de refermer en tel point . 
lors uint en l ost zz des bers le marchis boniface de monferrat en mesage  qui otes de la roche auoit non . 
et parla d un mariage  qui deuant auoit esté pourparlez  de la fille boniface et de l empereeur henri  
et aporta la nouele que la dame estoit uenue de lombardie  et que ses sires l auoit enuoiee querre  et estoit a salenique . 
lors fu aseurez li mariages d une part et d autre . 
einsi s en rala li mesages au marchis a salenique et octes de la roche . 
et l emperieres henriz rasamblerent leur genz  qui orent en garnison mené leur gaaing de ueroi  qu il auoient fet  en l ost . 
et cheuaucha par deuant andrenople par ses iornees  tantqu il uint en la terre iohannis le roy de blasquie . 
et uindrent a une cite que en apeloit la ferme  et le prirent et entrerent enz  et y firent moult grant gaaing . 
et seiornerent trois iourz  et corurent par tout le pais  et destruirent une cite qui auoit non l aquile . 
et au quart iour se departirent de la ferme  qui moult iert bele et bien seant  
et y sourdoient li bain chaut li plus bel dou monde  
et la fist l emperiere henri destruire et ardoir  et enmenerent le gaaing moult grant des proies et des autres enneurs . 
et cheuauchierent tant par leur iornees qu il uindrent a la cite d andrenople et seiornerent ou pais iusques a la touz sainz  qu il ne porent plus ostoier pour l iuer . 
et lors s en torna li emperieres henriz et tuit li baron uers costentinoble  et furent moult las d ostoier . 
et lessa andrenople zz sien home entre les griex  qui ot non pierre de radingueham  atout yy cheualiers . 
en cel termine todes li ascres  qui tenoit la terre d autre part le braz deuers la turquie  si auoit triues a l empereeur henri  et ne li auoit mie bien tenues  ainz li ot brisiees . 
et lors prist conseil le roi henri  et enuoia outre le braz a la cite de lespingal pierre de brachuel  qui sa terre estoit deuisee en yceles parties et paien d orliens  et ansel de bayeus et huitace qui freres estoit l enpereeur  et grande partie de bone gent  bien yy yy cheualiers . 
et cil conmencierent la guerre entre todre l ascre et aus moult grant et moult fiere  et firent grant domache en sa terre . 
si cheuauchierent iusques a une terre qui equise estoit apelee  que la mer clost toute  fors que par l entree ou len entroit  ou il auoit une forteresce de murs  et de tourz  et de fossez  et estoient auques decheu . 
et ilec entra l ost des francois  
et pierres de brachuel  qui la terre estoit deuisee  lors conmenca a fere et a fermer deus chastiaus et deus entrees . 
et d ilec conmencierent a courre en la terre l ascre  et gaaingnierent granz gaainz et granz proies et amenerent dedenz la uile leur gaaing . 
et leur proies . 
todres li ascres reuenoit souuent deuant equise  et y ot meintes foiz asamblees  
et y perdoient li zz et li autre et ilec  
iert la guerre grant et perilleuse . 
or lerons ester de ceuls  si dirons de tierri de los qui seneschaus estoit a qui nicomie deuoit estre  
qui estoit a une iornee de nique  qui estoit chief de la terre todres li ascres . 
et cil s en rala atout grant partie de la gent l empereeur  
et troua que li chastiaus fu abatuz  et ferma et hourda le mostier sainte sophie  qui moult iere biax et hauz  et retint ilec endroit la guerre . 
en cel termine  li marchis de monferrat reuint de salenique  si s en ala a la serre  que iohannis li rois de blasquie auoit abatue  
si la referma  et ferma zz chastel empres qui ot a non dianme  ou ual de phelippe  
et toute la terre entour se rendi a lui et obei . 
endementiers fu tant dou tans passé que le noel fu passé . 
lors uindrent li mesages le marchis boniface de monferrat a l empereeur en costentinoble  et li dirent de par le marchis qu il li auoit enuoié sa fille en galies a la cite d ames . 
et lors enuoia l emperieres henri iosfroi de uileharduyn le mareschal de romenie et de champaigne pour querre la dame et milon de brebant . 
et cheuauchierent par leur iornees tantqu il uindrent a la cite d ames . 
et trouuerent la dame  qui moult estoit bone et bele  
et la saluerent de par l empereeur henri  et la menerent a grant enneur en la cite de costentinoble . 
dont l espousa li emperieres henriz au mostier sainte sophie  le diemenche apres la feste nostre dame chandeleuse  a grant ioie et a grant enneur  
et porterent couronne ambedui  
et furent les noces hautes ou pales de bouchedelyon . 
einsint fu fez li mariages de l empereeur henri et de la fille boniface de monferrat  qui agnes auoit non  si conme uous auez oi . 
todres li ascres  qui guerroia l empereeur henri  prist ses mesages  si les enuoia iohannis  le roy de blasquie  
et si li manda que totes les genz l empereeur henri estoient deuers lui  qui le guerreoient d autre part le braz deuers la turquie  et que li emperieres estoit en costentinoble a pou de gent  
et or se porroit de lui uengier  car il seroit d une part et lui de l autre  et que l emperieres estoit a si pou de gent que il ne se porroit d aus deus desfendre . 
iohannis s estoit pourchaciez de granz genz de conmains qui uenoient a lui  et pourchaca ses olz de blas et de bougres  si granz conme il onques pot . 
et dou tans fu ia tant passé que li quaresmes entra . 
macaires de sainte menehost ot enconmencié a fermer zz chastel al carates  qui siet sus le gousfre de nichomie  a yy liues de michon deuers costentinoble  
et guilliaume de sains en reconmenca zz autre a fermer  le chiuetot  qui siet sus le gousfre de nicomie  de l autre part  deuers nique . 
et sachiez que moult ot a fere l emperieres henriz endroit lui  et li baron qui estoient auec lui . 
et bien tesmoigne iosfroiz  li mareschauz qui ceste oeure treta  que onques en nul termine ne furent si chargiez de guerre  pour ce que il estoient espars en tant de leus . 
lors issi iohannis li rois de blasquie a touz ses olz de commains qui uenuz li estoient  et uindrent en romenie . 
et coururent li conmain iusques aus portes de costentinoble . 
et si asist andrenople et y dreca trente trois perrieres ietanz  qui ietoient aus murs et aus tourz . 
et dedenz andrenople n auoit se les griex non  et perron de radingueham  qui de par l empereeur y estoit atout dis cheualiers . 
lors manderent li grieu et li latin ensamble l empereeur henri que ainsi les auoit iohannis asis et que il les secoureust . 
moult fu destroiz li emperieres henri  quant il oi ce  que ses genz estoient departi outre le braz en tant de leus . 
et estoient si chargié en chascun leu de la guerre que il ne pooient plus  
li emperieres estoit en costentinoble a pou de gent . 
et fu tex ses consauz qu il prist en costentinoble tant de gent conme il pot auoir a la quinzainne de pasques  
et manda en equise ou le plus de sa gent estoit  qu il uenissent a lui . 
et il s en conmencierent a uenir  huitaces li freres l empereeur et ansiaus de bayeus et de leur genz le plus  
adont remest pierre de brachuel et paien d orliens en equise a pou de gent . 
quant codres li ascres oi la nouele que andrenople estoit assise  et que l emperieres henriz par estouoir prenoit ses genz  et que il ne sauoit au quel courre ou de ca ou de la  si estoit chargiez de la guerre  lors manda plus esforcieement quanque il pot . 
et fist tendre ses tres et ses paueillons deuant equise  
et y ot asamblé par maintes foiz  et perdu et gaaingnié . 
et quant codres li ascres uit qu il auoit pou de gent leenz  si prist une grant partie de s ost  et des uessiaus ce qu il en pot auoir  si les enuoia au chastel de chiuetot  que guilliaume fermoit  si l asist et par mer et par terre le semadi de miquaresme . 
leenz auoit yy cheualiers de moult bone gent  dont macaires estoit cheuetains  et leur chastel estoit encore pou fermez  si que cil porent uenir a euls aus espees et aus lances . 
si les asaillirent et par mer et par terre moult durement . 
et cil asauz dura le samedi toute iour . 
et cil se desfendirent moult bien  et bien tesmoingne li liures que onques a plus grant meschief ne se combatirent yy cheualiers  et bien y parut  car il n en y ot mie . 
yy qui tuit ne fussent nauré de touz les cheualiers qui la estoient  
et si en y ot zz mort  qui fu nies mile de brebant  si auoit non giles . 
aincoisque li asauz conmencast  le samedi au matin  si uint zz mesage en costentinoble a l empereeur henri  et le troua ou pales de blasquerne seant au mengier et li dist   sire  sachés que cil de chiuetot sont asis par mer et par terre  
et se uous ne les secourez hastiuement  il sont pris et mort . 
 aueques l empereeur estoit quennes de betune et ioffroi le mareschal et miles de brebant a poi de gent . 
et prirent conseil  
le conseil fu tel que li emperieres s en uint au riuage et entra en une galie  et chascuns entra en tel uessel conme il pot auoir . 
lors fist crier par toute la uile que il le siuissent a tel besoing conme pour secourre ses homes  que il a perduz se il ne les secort . 
la ueissiez la cite de costentinoble moult estormie de ueniciens de pisains et d autres genz qui de mer sauoient  
et queurent aus uessiaus qui ainz ainz  qui miex miex . 
auec euls entrerent li cheualier a toutes leur armes  
et qui aincois se pot partir dou port  si s en parti pour seruir l empereeur en equise . 
einsint alerent par force d armes toute la uespree  tant conme li iourz leur dura  et toute la nuit  iusques l endemain au iour . 
et quant il uint une piece apres le soleil leuant  si ot tant esploitié li emperieres henriz qu il uit le chastel de chiuetot et l ost qui entour estoit et par mer et par terre . 
et cil dedenz n orent mie dormi la nuit  ainz se furent toute nuit  si nauré conme il estoient  conme cil qui n atendoient se la mort non . 
quant l emperieres uit qu il estoient si pres que il pooient asaillir  et il n auoit encore mie de sa gent se pou non  - auec lui estoit iosfroi li mareschaus et zz autre uessel  et miles de breban  et pisant et autre cheualier  et tantque il auoient  entre granz et petiz  de uessiaus yy  et cil en auoient bien yy  
- et uirent que il atandoient leur gent  si prirent conseil . 
et fu tel le conseil que il se combatroient . 
et nagent cele part tuit d un front  et furent tuit armé es uessiax . 
et quant cil les uirent uenir qui estoient tuit apareillié d asaillir  si connurent bien que ce estoit secourt  
si partirent dou chastel et uindrent encontre euls  a toute leur ost si se rengierent tout le riuage a granz genz qu il auoient a pie et a cheual . 
et quant il uirent que l emperieres uenoit toutes uoies a euls  si reculerent seur leur genz qui estoient au riuage  si que cil ne pooient aidier de trere ne de lancier . 
einsint les tint li emperieres a ses yy uessiaus  tantque li criz leua qu il estoit meuz de costentinoble  
et eincoisque la nuit uenist  en y ot tant que il orent la force en la mer par tout . 
dont uint la nuit et prirent conseil . 
et fu leur conseil tel que  si tost conme il uerroient le iour  que il iroient combatre a euls pour tolir leur uessiaus . 
et quant uint endroit la mienuit  si trairent les griex touz leur uessiaus a terre  si mirent le feu dedenz et s en alerent fuiant . 
et li emperieres et sa gent en furent moult lie et ioiant de la uitoire que dex leur ot donee et de ce qu il orent secoreu leur gent . 
et quant uint au matin  li emperieres et tuit li autre en alerent au chastel de chiuetot  
et trouerent leur genz moult malades et moult naurez les pluseurs . 
et le chastel garda li emperieres et sa gent  et uirent que il estoit si febles qu il ne fesoit a tenir  si mirent toutes leur genz es uessiaus et guerpirent le chastel . 
einsint repera l emperieres henriz en costentinoble . 
iohannis li rois de blasquie  qui ot andrenople asise ne reposa mie  
ainz ieterent ses perrieres par nuit et par iour aus murs et aus tourz  
et les empirierent moult . 
et mist ses trencheeurs aus murs  
et firent maintes foiz perdu sanz fin . 
et l emperiere de costentinoble estoit moult destroiz  car  quant il uoloit sa gent d andrenople aler secourre d une part  todres li aseres le tenoit si pres d autre  que par uiue force le couuenoit retorner . 
et ainsint fu iohannis tout le mois d auril deuant andrenople  
et l aproucha si de prendre qu il abati des murs et des tourz en deus leus iusques a terre  si que il pooient auenir a main d autre . 
einsint conme dex ueult enuoier les auentures  li conmain qu il auoient enuoié par la terre orent gaaingnié et furent uenu en l ost d andrenople a tout leur gaaing . 
et dirent qu il ne demorroient plus a iohannis  ainz s en uoloient aler en leur terre . 
einsint se partirent de iohannis . 
et quant il uit ce  si n osa demorer ou pais sanz aus  einsint se departi de deuant la uile et le guerpi . 
et sachiez que en le tint a grant miracle  que iohannis qui estoit si riches et si poissanz lessa la uile qui si estoit aprochiee de prendre . 
einsint come uont les auentures  si les couient auenir . 
cil d andrenople n atargierent mie de mander l empereeur qu il uenist tost pour dieu  que seust de uoir que  se iohannis li rois de blasquie retornoit  qu il estoient mort . 
et l emperieres a tot tant de gent conme il pot auoir fu atornez pour aler a andrenople . 
lors uint une nouele qui moult fu greueuse que todres li ascres estoit entrez atout yy galies dedenz bouchedeuuie  ou braz saint iorge  et fu uenuz en equise  ou pierre de brachuel estoit  et l asist par deuers la mer et par deuers la terre . 
et la gent de la terre se furent reuelé contre pierre de brachel  et cil de marmora  qui sien estoient  
li orent fet grant domache et mort assez de ses genz . 
et quant ceste nouele li uint en costentinoble  si en furent moult esfraez . 
lors prist conseil li emperieres de costentinoble a ses barons et aus ueniciens ensamble . 
et dirent que  se il ne secoroient pierre de brachel  que il estoit morz et la terre perdue . 
si armerent moult isnelement yy galies et les garnirent des plus hautes genz des ueniciens et des barons . 
en l une entra quenes de betune en l autre  iosfroy de uileharduyn li mareschaus de romenie et de champaigne et sa gent  
en la tierce  macaire de saint menehost  
en quarte  mile de breban  
en la quinte  ansiau de kaeu  
en la siste  tierri de los  qui estoit seneschaus de romenie  
en la septiesme  guilliaume dou perche  
en l uitiesme  huitace frere l empereeur . 
eisint mist par toutes ses galies li emperies ses meilleurs genz . 
et quant eles partirent dou port de costentinoble  bien dirent toutes les genz qui les uirent que onques mes galies ne furent miex armees ne de meilleur gent . 
et ainsint fu respitié d aler a andrenople a cele foiz . 
et cil des galies s en alerent uers equise droit . 
ne sai coment escuruins le sot li amirauz des galies todres li ascres  si se parti d equise  et s en ala contreual le braz . 
et cil les chacierent deus iourz et deus nuiz iusque fors de bouchedauie . 
et quant il uirent qu il ne les porroient ataindre  si retornerent ariere  et uindrent droit a equise . 
et todres li ascres fu logiez deuant et fu reperiez ariere en sa terre . 
einsint fu secoreue equise conme uous auez oi . 
et cil des galies s en retornerent ariere en costentinoble et ratornerent leur erre de raler a andrenople . 
mes todres li ascres le plus de sa gent a toute sa force en la terre de nicomie . 
et la gent tierri de los  qui auoient refermé le mostier sainte sophie  et estoient dedenz  et manderent leur seigneur henri qu il les secoreust  ne se pooient plus tenir  
et ensorquetout  il n auoient point de uiande . 
par fine destrece couint l empereeur henri et sa gent que il lessast la uoie d aler a andrenople et que il passast le braz saint iorge deuers la turquie a tant de gent conme il auoit pour secorre nicomie . 
et quant les genz todre l ascre oirent que il uenoit  si reuuidierent la terre  et se trairent ariere uers nique le grant . 
quant li emperieres de costentinoble henriz uit ce  si prist conseil a ses barons  
et son conseil si fu tel que tierriz de los li seneschaus demorroit en nicomie a yy cheualiers et serianz pour garder la terre  et macaires de sainte menehost au carracas  et guilliaume dou perche a equilli  
et desfendroient la terre endroit aus . 
et lors s en rala li emperieres henriz en costentinoble au remenant de sa gent . 
et entreprist derechief a aler a andrenople . 
endementieresqu il atorna son erre  thierriz de los li seneschaus de romenie  qui estoit a nicomie  et guilliaume dou perche  alerent zz iour fourrer . 
et la gent todre l ascre le sorent  si les seurprirent et leur corurent sus  
si furent moult grant gent  et cil furent pou  
si conmenca li estours et la mellee . 
ne dura mie longuement que le pou ne pot soufrir le trop . 
moult le fist bien tierri et sa gent . 
et guilliaume dou perche fu abatuz yy foiz et par force le remonterent sa gent . 
et thierriz de los fu abatuz et rescouz et remontez ne se pot cele chose soufrir . 
si furent desconfit li franc thierriz de los et sa gent et guilliaume dou perche la fu pris tierri de los et naurez parmi le uis . 
et en auenture de mort la furent pris le plus de sa gent auec lui que pou en eschapa guilliaume dou perche s en eschapa seur zz roncin nauré en la main et einsint s en reculerent ou mostier sainte sophie cil qui eschaperent de la desconfiture . 
cil qui ceste estoire treta ne set s il fu a tort ou a droit mes il en oi blamer zz cheualier qui ansiau de remi auoit a non . 
et estoit hons liges thierri le seneschal et cheuetains de sa gent . 
lors prirent zz mesage cil qui furent au mostier sainte sophie retorné guilliaumes dou perche et ansiaus de remi et l enuoient batant a l empereeur henri en costentinoble . 
et li manderent que einsint estoit auenu que pris estoit le seneschal et sa gent et il estoient asis ou mostier sainte sophie . 
et n auoient mie uiande a plus de yy iorz et seust de uoir que se il ne les secoroit qu il estoient tuit perdu . 
et l emperieres ausi au cri passa le braz saint iorge et toute sa gent qui ainz ainz qui miex miex pour secorre sa gent de nicomie ainsint fu remese la uoie d andrenople des lors . 
quant li emperieres ot passé le braz saint iorge  si ordena ses batailles  et cheuaucha par ses iornees tantqu il uint a nicomie . 
quant la gent todre l ascre l oirent et si frere  qui tenoient l ost  si se trerent arriere  et passerent la montaigne d autre part deuers nique . 
et l emperieres se loia d autre part seur le flun en une bele praierie  par dedeuant la montaigne  et fist sa gent courre par le pais  car il se reueloient quant il oirent dire que thierriz de los estoit pris  et prirent proies asez et grifons . 
einsint seiorna l emperieres par yy iorz en la praierie . 
et dedenz ces yy iourz todres li ascres prist ses mesages  si les enuoia a lui  et requist que il eust triues a deus anz par tel couuent que equise fust abatue et la forteresce dou mostier sainte sophie et de nicomie  et il li rendroit ses prisons qui auoient esté pris en cele desconfiture et en autres leus  dont il auoit assez dedenz sa terre . 
lors prist conseil li emperieres a ses homes  
et dirent que il ne porroient deus guerres soufrir ensamble et que miex ualoit cil domaches a soufrir que la perte d andrenople ne de l autre terre  et ainsint auroient partiz lor anemis  iohannis et todres li ascres  qui estoient ami  et s entreaidoient de la guerre . 
ainsint fu la chose otroiee et acordee . 
lors manda li emperieres perron de brachel en equise  
et il y uint  
et si fist tant li emperieres que il deliura equise  a todre l ascre pour abatre  le mostier sainte souphie et de nicomie . 
einsint fu ceste triue asseuree et ces forteresces abatues . 
et tierriz deliurez  et tuit li autre prison . 
lors s en repera l emperieres henriz en costentinoble et prist a aler uers andrenople tant de gent conme il pot auoir . 
et asambla s ost a salembrie . 
et fu ia tant dou tans passé qu il fu apres la feste mon seigneur saint iehan l euangeliste . 
et cheuaucha par ses iornees tantqu il uint a andrenople  et se heberia es prez deuant la uile . 
et cil de la cite  qui moult l auoient desirré  issirent hors a procession  si le uirent moult uolentiers . 
et tuit li grieu de la terre furent uenu . 
il ne seiorna que zz iour deuant la uile  que il ot ueu le domage que iohannis auoit fet aus murs et aus tourz  qui moult auoit la uile empiriee . 
l endemain s en mut et cheuaucha uers la terre iohannis  tantque il uint a la montaigne de blasquie a une cite qui auoit non eulin  que iohannis auoit nouelement refermee et repueplee . 
et quant les genz dou pais uirent l ost uenir  si guerpirent la cite et fuirent aus montaignes . 
et li emperieres henriz et li olz des francois se loia deuant la uile  
et li coureeur coururent parmi la terre et gaaingnierent bues et uaches a grant plente  et autres bestes . 
et cil d andrenople  qui auoient menez leur chars auec euls qui estoient poure et desherité  s en chargierent a moult grant plente . 
einsint seiorna l ost par trois iourz  
et chascun iour aloient gaaingnier li coureeur parmi la terre et la terre  
si est de montaignes et de forz destroiz  si y perdoient cil de l ost et leur coreeurs  qui aloient folement . 
au derrenier enuoia li emperieres pour garder les coureeurs ansel de kayeus  et huitace son frere  et thierri de flandres son neueu  et gautier de tornay  et iehan bliant . 
ices yy batailles alerent garder les coreeurs  et entrerent dedenz moult forz montaignes . 
et quant il orent coreu par la terre et il s en uoudrent issir  si trouerent les destroiz moult forz  
et li blac dou pais se furent asamblé  et asamblerent a euls  et leur firent moult grant domache et de homes et de cheuax . 
et furent moult pres de desconfire  si que par uiue force couint les cheualiers descendre a pie . 
et par l aide de dieu s en reuindrent toutes uoies en l ost  
mes grant domage orent receu . 
l endemain s en parti l emperieres henriz et li olz des francois  et cheuauchierent par leur iornees tantque il uindrent a andrenople . 
et mirent leur garnisons qu il auoient de blez et de uiandes . 
et seiorna li emperieres en la praierie dehors bien yy iorz . 
et en cel termine  bonifaces li marchis de monferrat  qui estoit a la serre  qu il auoit refermee  fu uenuz iusques a messinople . 
si li fu rendue a son conmandement et la terre entour . 
lors prist ses mesages  si les enuoia a l empereeur henri  et li manda que il parleroit a lui seur le flun qui queurt desouz la quimppesale . 
et il n auoient eu lonc tans pooir de parler ensamble desque la terre fu conquise  car il y auoit tant de leur anemis que li uns ne pooit uenir a l autre . 
quant li emperieres et ses consaus oi que li marchis estoit a messinople  si en furent moult liez . 
et li manda par ses mesages ariere que il iroit parler a lui au iour que il li auoit mis . 
ainsint s en ala li emperieres cele part  et lessa quene de betune a andrenople atout cent cheualiers pour garder la terre . 
et uindrent la ou li iourz fu pris  en une moult bele praierie  pres de la cite de la quimppesale . 
et uint li emperieres de l une part et li marchis de l autre  et asamblerent a moult grant ioie . 
ce ne fu mie merueille  que il ne s estoient pieca ueu . 
et li demanda noueles de sa fille l empereriz agnes  
et il li dist que ele estoit grosse d enfant  si en fu moult liez . 
lors deuint li marchis hons a l empereeur et tint de lui sa terre . 
lors dona li marchis iosfroi de uileharduyn le mareschal de romenie et de champaigne la cite de messinople et toutes les apartenances  ou celi de la serre  la quele qu il ameroit miex  
et cil en fu ses hons liges  sauue la droiture l empereeur de costentinoble . 
et ainsint seiornerent en cele prairie deus iourz a moult grant ioie  et dirent  puis que se dex donnoit que il peussent uenir ensamble  que encore porroient il greuer leur anemis . 
et prirent conseil que a l issue dou mois d octoubre que il seroient a tot leur pooir en la praierie d andrenople pour ostoier seur iohannis le roy de blasquie et de bouguerie . 
einsi s en partirent moult lie et moult hetié . 
li marchis s en reuint uers salenique  et li emperieres uers costentinoble . 
et quant li marchis fu a messinople  ne tarda mie plus de yy iourz que il fist une cheuauchiee  par le conseil des griex de la terre  en la montaigne de messinople plus d une grant iornee loing . 
et quant il ot esté en la terre et uint au departir  li bougre de la terre se furent asamblé  et uirent que li marchis estoit a pou de gent . 
si uindrent de toutes parz  et s asamblerent a l arieregarde . 
quant li marchis bonifaces oi le cri  si sailli seur zz cheual tout desarmé  zz glaiue en sa main . 
et quant il uint la ou il estoient asamblé a l arieregarde  si leur corut sus et les chaca une grant piece ariere . 
la fu feru d une saeste parmi le gros dou braz desoz l espaule mortelment  si que il conmenca moult a espandre sanc . 
et quant ses genz uirent ce  si se conmencierent moult a esmaier et a desconforter . 
et cil qui furent entour le marchis le soutindrent . 
et il ot perdu moult de sanc  si conmenca a pauler . 
et quant la gent uirent qu il n auroient aide de lui  si se conmencierent a desconfire  et le conmencierent a lessier . 
einsint furent desconfit par ceste mesauenture . 
et cil qui remestrent auec lui  mes ce fu pou  furent mort . 
et li marchis ot la teste coupee . 
et la gent de la terre enuoierent iohannis la teste  
et ce fu une des greigneurs ioies qu il eust onques en sa uie . 
ha las  
come dolereus domache ci ot a l empereeur et a touz les latins de la terre de romenie de tel home perdre par tel mesauenture  zz des meilleurs cheualiers et des plus larges et des meilleurs barons qui fust au remenant dou monde . 
et ceste mesauenture si auint en l an de l incarnacion ihesu crist mil deus cenz sept . 

