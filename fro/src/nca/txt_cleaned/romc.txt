me sire nobles li lyons 
o lui auoit toz ses barons 
a icel terme et a cel point 
que li leus fu en si mal point 
que il ot la queue perdue 
trois iors ot ia sa cort tenue 
bien l ont li baron maintenue 
et sachiez bien de uerite 
que moult en i ot assemblé 
de maint pais de mainte terre 
sanz ce qu il les enueast querre 
tuit li baron uiegnent ensemble 
fors sire renart ce me semble 
et sire ysengrin l ordené 
que renart auoit coronné 
par quoi il li couint lessier 
la queue qant ala peschier 
por ce ot ysengrin le chanu 
renart auec lui retenu 
que il n ose a la cort uenir 
ne la cort le roi maintenir 
si auoit auques de raison 
qu il le lessoit por achaison 
et por ice et por la doute 
de ce que ne l amoient goute 
la gent le roi n ert mie coie 
ainz meniuent et font grant ioie 
grant ioie font par le palais 
et chantoient chancons et lais 
et sonent timbres et tabors 
atant uint ysengrin li cous 
entre eus se tint tot en apert 
son cul aporte descouert 
qar ne l auoit de coi courir 
et quant il le uoient uenir 
si le conmencent a gaber 
  einssi ne deuez pas aler 
biau sire courez uostre tro 
estes uos de l ordre saint po 
qui aportez si grant coronne  
ysengrin nul n en aresonne 
ancois passe outre et ua tot droit 
la ou me sire noble estoit 
illec se met a genoillons 
clainme soi de renart le rous 
par qui il est si atornez 
qu il a toz les grenons plumez 
et si a la queue perdue 
dont il a grant dolor eue 
que trop en a fait male garde 
me sire noble se regarde 
si conmence a rire moult fort 
  ysengrin  fait il   bien t a mort 
cil qui ainsi t a atorné 
moult t a malement coroné 
ne t est remes poil en la teste 
mieus sembles deable que beste 
biau sire ce m a fet renart 
par son engin et par son art 
et encore m a il pis fet 
mon esmocheor m a toloit 
dont m a malement tempesté 
que quant ie uendrai en este 
les moches me uoudront mengier 
et ie ne m en porrai adier 
si en sui corouciez moult fort  
dist nobles   tu n as mie tort 
il t en poise s en es irez 
mes tu en seras bien uengiez 
qar ie l ferai uenir a cort 
se l comperra ainzqu il s en tort 
ou estes uos sire grimbert 
or s est renart trop descouert 
or est trop apers ses baraz 
alez le moi querre uiaz 
bien sai que tant est forsenez 
que se uos ne le m amenez 
nus autres ne l porroit auoir 
alez si li fetes sauoir 
que ie uoil que il uiengne a cort  
et grimbert deuant li acort 
  sire  fet il   uostre plaisir 
c est la riens que ie plus desir 
moult uolentiers uoir irai 
se ie le truis si l amerrai  
a itant de la cort se part 
ua s en droit au chastel renart 
de cui la clamor est uenue 
a noble et a sa gent menue 
ia soit ce qu il fust anoiez 
d ysengrin qui est escouez 
conmande qu il se logent tuit 
con cil qui est de grant deduit 
dancent et balent et quarolent 
taborent dancent et citolent 
a haute uoiz a longue alainne 
chascun de bien chanter se painne 
l un a l autre son chant auale 
tentist le pales et la sale 
du chant et de la melodie 
que demainne la baronnie 
quant il orent assez balé 
assez tencié et ramposné 
estes uos dant grimbert le sage 
qui bien ot forni son mesage 
qui auec lui renart amainne 
atret l i a a moult grant painne 
par tens si conme nos cuidons 
li ert renduz ses guerredons 
s or ne set moult renart de frape 
il est chauz en male trape 
chascun sor lui ses denz acuse 
ysengrin qui au roi l acuse 
siet deioste les piez le roi 
se renart fu en grant effroi 
nus hom ne s en doit merueillier 
qu il est el desreain millier 
qar tiecelin moult se conseille 
et la mesenge s apareille 
por lui rester de traison 
et chantecler qui de prison 
ert eschapez par sa fauele 
ysengrin son conseil apele 
et ses amis a une part 
or est auenu mal renart 
bien pouez sauoir et entendre 
n en ira mes sanz beste uendre 
bruns li ors et tybert li chaz 
ont amené lor auocaz 
dient qu il le uoudront greuer 
ia ne s en porra eschiuer 
uolentiers s en tornast arriere 
s il poist en nule maniere 
mes a enuiz ou uolentiers 
sera a la cort ses sentiers 
tout droit a l entrer de la porte 
ua reculant moult le conforte 
grimbert et dit   n aiez peor 
mes de yy maus pran le meillor 
se tu t en tornoies de ci 
si puez tu bien sauoir de si 
uoilles ou non retorneras 
uers le roi garder ne porras 
renart ne t esmaies tu mie 
nus ne set con longue est sa uie 
renart soies de biau semblant 
qar zz ior uaut mieus que zz an 
coart doute totiors la mort 
cosin soies de bon confort 
fortune secort les hardiz 
si conme conte li escriz  
renart ot que cil li sarmonne 
et que moult bon conseil li donne 
prent cuer si s en entre el pales 
renart deuant grimbert apres 
renart ne sembla pas uilain 
son cosin tenoit par la main 
la presse deront et xxx 
n i a celui qui ne l esgart 
deuant le roi con ainz le uit 
s agenoilla et puis li dist 
  he rois le filz sainte marie 
uos gart et uostre compaingnie 
et auec tot uostre barne  
et li lyon l a regardé 
par grant fierte par grant orgueil 
renart le connut bien a l ueil 
moult par a grant peor de lui 
qu il crient qu il ne li face anui 
mieus uosist estre aillors toz nuz 
qu en sa cort fust encor uenuz 
li baron sont tuit a repos 
par la sale n i ot si os 
qui i face ne cri ne noise 
li rois parla renart s acoise 
puis li a dit par felonnie 
  cest salu ne uos rent ie mie 
rous uenimeus de pute foi 
autrement parleroiz a moi 
ainzque issiez de cest estage 
nos lairez uos ce cuit bon gage 
au mains cele rouse pelice 
quant estriés dedens ta lice 
ne cuidoies mes repairier 
tot le mont cuides guerroier 
tant con torna bien ta rouele 
nos as serui de la fauele 
mes mainte foiz as oi dire 
qu apres grant ioie uient grant ire 
et apres mol uent uente bise 
tant ua pot a l eue qu il brise 
or cuit ie bien sire renart 
qu il est brisiez de uostre part  
li rois parla renart escoute 
et dist que sa gent l oi toute 
  renart  fait il   a ton uiaire 
sembles bien beste de put aire 
bien pert as tes qeus est li poz 
plein es de uenin conme boz 
onques zz ior ne feis bien 
moult a en toi de mal engien 
por ce que tant m as coroucié 
et ysengrin tant enginnié 
et por ce que tyberz li chaz 
par ton engin fu pris au laz 
et brun li ors parmi le groing 
el chesne dont ostas le coing 
et por chantecler le baron 
que tu preis en traison 
quant tu li feis les eulz clorre 
et por ce que tu uosis mordre 
dant tiecelin con tu fus lere 
et la mesenge ta conmere 
par barat preis son fromage 
et de lui eus tel gage 
que tu li ostas a tes canes 
yy de ses plus beles panes 
tel guerredon t en fere rendre 
qu a forches te fere ia pendre  
renart sot moult d afaitement 
si respondi moult sagement 
  biau sire sauue uostre grace 
onques ne fui de tel estrace 
qu a mon seignor face contrere 
ne chose que ne doie fere 
ie sui uostre hons et uos me sire 
de moi ne deuez chose dire 
qui estre me doie a nuisance 
mes bien estes de la puissance 
que ieter me pouez de terre 
ne puis pas soufrir uostre guerre 
et si dout moult mes anemis 
moult me poise se i ai mespris 
de rien qui a uos apartiengne 
mes non ai pas dont me souiengne 
tieus uos ont fet le mal entendre 
et conté por moi entreprendre 
que ne le porroient prouuer 
menconge puent il trouer 
mes au uoir dire sai ge bien 
que ge n i ai mespris de rien 
iames nus preudons n ert amez 
li plus loiaux ert plus blasmez 
fous est qui dit mes uerite 
plusors en sont deserité 
et de terre ietez a tort 
li menteor sont li plus fort 
bien le deusiez aparcoiure 
qui menconge uos fet acroire 
ne nus ne uos deuroit decoiure 
et qui uos conte chose uoire 
yy anz a que me conneustes 
mes onques mes home n eustes 
qui por uos ait tant paine eue 
encor en ai la char rompue 
des granz trauaus ce est la some 
dont ie por uos ale a rome 
a salerne et a monpellier 
por la mecine apareillier 
qui bone estoit au mal saner 
qui forment uos fesoit greuer 
aidié uos ai a mon pooir 
sire  dist grimbert   il dit uoir 
par dieu mestier uos ai eu 
si uos ai or trop deceu 
uos qui dites qu il a mesfet 
par dieu ne l uodroit auoir fet 
moult est uilain qui ce retret  
noble son corage refret 
  grimbert  fet il   bien auez dit 
ia de ce ne serez desdit 
bien puet estre qu il m a serui 
mes malement le m a meri 
c est ueritez que manda renart 
grimbert i fu de moie part 
qui bien li dist c a cort uenist 
que ia en desdaing ne l tenist 
renart qui set de fauue anesse 
et de mainte fause pramesse 
respondi que bien le feroit 
et qu a la cort o lui iroit 
renart fist de l aler semblant 
tybert ua le chemin atant 
qant il furent a une uille 
renart qui sot de mainte guile 
l ostel a zz prouoire sot 
qui de lui moult fort se gaitot 
en sa meson n ot nule entree 
fors yy buiot quant est fremee 
la ot tendu laz por li prendre 
renart fist a tybert entendre 
que par illuec soloit uenir 
et as gelines auenir 
et tant i a souriz et raz 
bien en puet en pestre yy chaz 
tybert cuida que uoir deist 
et que nul mal ne li quersist 
touz estenduz dedenz se mist 
de grant folie s entremist 
car au partir se tint por fol 
li laz li descent sor le col 
il ne sot tant bouter ne trere 
que d ilec se poist retraire 
cil qui s estoient entremis 
du laz tendre ou il fu pris 
quant oent qu il est en prison 
l un porte zz pel l autre zz baston 
et renart se met a la uoie 
qui n a talent que len le uoie 
tybert batent et donent coux 
le laz ront ou tenoit li coux 
desque tybert se sent a terre 
les grenons croule les denz serre 
si li auint bele auenture 
n auint plus bele a criature 
que li prestres i ert uenuz 
deschauz sanz braies et toz nuz 
uint a tybert se l uolt ferir 
cil guenchi qui se uolt garir 
le prestre a la coille prent 
si que il de riens ne mesprent 
bien sache et ce est la uoire 
le plus de la coille au prouoire 
menia ainzqu isist de l ostel 
n eschapa mes tybert d autel 
la prestresse ert toute esbahie 
de la coille qui ert perie 
lasse fet ele malostrue 
ne serai mes chiere tenue 
me sire a perdue sa ioie 
por qoi chiere tenue estoie 
or n aura il mes de moi cure 
quant il a perdue s anbleure 
or sai bien qu il me guerpira 
quant il aidier ne se porra 
moult sui ore triste et dolente 
a ioie ai usé ma iouente 
il me donoit si biaus mengiers 
et les bons dras plus uolentiers 
or sai bien faillir m i estuet 
grant chose a en fere l estuet 
ore a perdu son hardement 
li chaz l a serui malement 
en ce qu il demainnent lor duel 
tybert s en ist par zz bouel 
renart s en fu pieca partiz 
einsi fu li gieus mal partiz 
de ceste chose a faite sa plainte 
tybert des autres i a mainte 
bruns se replaint qu i le fist batre 
el chesne ou il le fist enbatre 
que charpentiers orent ouuert 
et lessié tout a descouuert 
dist li que miel auoit dedenz 
il i cuida metre les denz 
son croing i mist et enbati 
renart les coins en abati 
onques des coins n i lessa un 
parmi le groing retint dant brun 
or fu li las a grant dolor 
toute ot perdue la color 
renart ne fist forsque sourire 
quant il le uit en tel martire 
et dist a brun   mengiez assez 
tantque soiez touz saoulez 
le miel est uostre ie l uos lez 
et ie m en uois a grant eslez 
moult fet o uos mauues aler 
ia ne m en orrez mes parler 
i ai non renart biau sire brun 
cist gaaing n est pas tot conmun 
uos uolez tout auoir sanz faille 
ia n en fere uers uos bataille 
ainz le uos clamere tot quite 
ie n ai mestier de fere luite 
quant ramposnes ot assez faites 
loufes et moues assez traites 
tornez s en est ne uolt plus dire 
mes dant brun n ot talent de rire 
le groing estraint et sache et tire 
ne l puet auoir s il ne l descire 
n estoit pas du tot a son chois 
li forestier uienent au bois 
yy estoient en la route 
quant uoient brun l un l autre bote 
ie uoi zz ors dist li premiers 
ore i parra frans forestiers 
que bien uoi aidier ne se puet 
or le prenon fere l estuet 
quant brun li ors les ot uenir 
adonc ne se pot plus tenir 
ainz sache a lui de tel air 
que tout le cuir fet departir 
d entre son groing et de ses ioes 
n en remest point entre ses poes 
mes ancois qu il s en fust ostez 
ot il bien batu les costez 
de macues et de bastons 
issuz s en est a reculons 
renart l a tenu por musart 
ariere main ieta hasart 
fuiant s en ua a longue alaingne 
mes ancois ot sofert grant painne 
et dant renart qui n ait confesse 
ne fine d errer ne ne cesse 
tantqu a l entree d une rue 
a brun l ors grant rampone rue 
biau sire brun et quar me dites 
se estes moines ou hermites 
et se messe chanter sauez 
quant uos si grant coronne auez 
moult par auez uremeil le chief 
bien pert que fustes a meschief 
et que la force n est pas uostre 
le pis n est pas illeques nostre 
ainssi serui renart mon honme 
par les sains que len quiert a ronme 
que ie bon droit lor en ferai 
se prouer le puis ie l prandrai 
lors refist brichemer son plaint 
et la mesenge se complaint 
que quant ele le uolt besier 
et a lui se uolt apuier 
les denz ieta por lui conbrer 
einssi la cuida estrangler 
lors li orent ses eles oes 
atant resailli en son crues 
moult par fesoit grant desuerie 
quant uers lui pensoit felonie 
mainte traison li a faite 
prendre la cuida en souaite 
ele estoit en foi sa conmere 
et si le tenoit por compere 
mes ele dut sanz demorer 
le comperage comperer 
li gieus ne fu pas uers lui biaus 
et renart fist que desloiaux 
qui son poil uoit ne le doit croire 
par nature fet a mescroire 
dame pinte se rest clamee 
qui de mainte gent ert amee 
de sa seror dame coupee 
que renart li a esclopee 
et yy mortes de ses serors 
dont ses cuers ert en grant dolors 
grant mal a fait a mainte gent 
iames por or ne por argent 
ne l doit on lessier a iugier 
por ses felonnies iugier 
li corbiaus est a cort uenuz 
et dit que droit li soit tenuz 
de renart qui prist son fromache 
et puis li fist si grant outrage 
que o ses dens le uolt saisir 
mes n en fist mie son plaisir 
qu il s aparcut qu il le uolt prandre 
cil s en torna ne l uolt atendre 
renart qui set de tantes bufes 
li esracha yy des plumes 
bien le cuida auoir sorpris 
par son engin et entrepris 
il li disoit qu il auoit plaie 
mes de lui ot male manaie 
ne uos porroie pas retraire 
les maus l anui ne le contraire 
que renart a fet a brun l ors 
a ysengrin et a plusors  
li rois parla conme senez 
et dist   seignors or m escoutez 
ysengrin s est a moi clamez 
de renart qui tant est blasmez 
qui sa fame li a malmise 
et sor lui a sa force mise 
si uilment et en tel maniere 
conme une autre chamberiere 
toz ses pensers i fu forniz 
se droit n en a toz sui honniz 
il en fu a serement mis 
por ce que il l auoit pramis 
par deuant nostre connestable 
du deliurer mes ce fu fable 
quant dut aler au saintuaire 
foui s en li rous deputaire 
or me couient que droit en face 
si ne uoil que ma gent me hace 
qant rooniaus li uieus mastins 
qui reset de plusors latins 
et qui moult a fier le corage 
s est clamez que que el mesage 
l auoie tramis de ma part 
qu il me feist uenir renart 
dont li fist renart si grant honte 
que ie n en sai dire le conte 
mes bien ai oi la nouuele 
de quoi dant rooniaus l apele 
si dit que par sa traison 
le fist retenir en prison 
amuser le sot par parole 
et li dist d une coongnole 
que zz uilain auoit tendue 
lez une haie desfendue 
que la gisoit zz saintuaires 
qui ert apelez saint ylaires 
et bien entendre li a fait 
que la redrecent li contrait 
cil n en sot pas la uerite 
pensa qu il deist uerite 
tant li fist par engin acroire 
cuida sa parole fust uoire 
cil qui sages estre soloit 
nus n est si sages ne foloit 
la l en fist renart le musage 
en l engin auoit zz fromage 
que zz uilain mis i auoit 
et renart moult bien l i sauoit 
a l abessier uit le fromage 
qui li fist rendre le peage 
rooniaus ne fist pas que sage 
sailli auant prist le fromage 
ne uolt lessier que il n i morde 
au resachier estraint la corde 
qui desor le col li deuale 
paine et angoisse soufri male 
cil se fandoille et retorne 
et renart qui point ne seiorne 
et qui l ot mené conme fol 
le lessa pendant par le col 
renart le rous que mau feu arde 
li dist soiez des uingnes garde 
bien fu li mastins deceuz 
des gardes fu aparceuz 
o macues et o tiniaux 
li ont tant auné les buriaus 
illec ont tant le las batu 
q a la terre l ont abatu 
ne bret ne crie qu il ne puet 
simplement contenir l estuet 
a grant painne eschapa uis 
si con il dist ie l uos pleuis 
il a fait mal a mainte gent 
ie n en prandrai or ne argent 
que ne l destruie ou le pende 
ou il n est tieus qu il se desfende 
honte m a fet et uilanie 
trop ai sofert sa renardie 
quant il fu au concile oen 
deuant la feste saint iehen 
de brun l ors de tybert le chat 
et de moi qui par son barat 
auoit ysengrin escoupé 
il li auoit tot pardonné 
quant il prist la croiz por aler 
conme pelerin outremer 
si tost con de nos departi 
dant coart le lieure asailli 
de son bordon qui est ferrez 
li a touz perciez les costez 
auec soi l en uoloit porter 
quant ca s en uint a moi parler 
por lui prendre corui apres 
et mi baron tuit a esles 
il n ot cure de nostre auel 
ainz se feri en son chastel 
ce fu uerite ie l asis 
mes onques ne pot estre pris 
iusque a la nuit de rouoisons 
que bien sot que nos dormions 
lors fu de son chastel issuz 
a l ost s en uint les sauz menuz 
n i ot celui ne fust liez 
a arbre ou par queue ou par piez 
dont il fist moult que fel encriemes 
dont il lia nis moi meismes 
puis en ala uers la roinne 
que ueue ot gesir souuine 
maintenant sor le cors li monte 
toz fu pres de fere moi honte 
quant dame noble s escriot 
si durement que il n i ot 
baron qui ne fust esueilliez 
de lui aidier apareilliez 
uers renart uoloient destendre 
mes a el les couint entendre 
que por force ne por pouoir 
d ilec ne se porent mouoir 
ie meismes me fui leuez 
tant sachié que ie fui greuez 
a poi n oi la queue rompue 
qui estoit forment estendue 
aussi nos trestuit estions 
quant dant tardif li limacons 
sailli sus s a l espee trete 
si a la besoigne si faite 
que il nos a touz desliez 
il n auoit pas esté liez 
quant renart qui le mont conchie 
a ueu ce si torne en fuie 
et nos nos fumes mis apres 
si con il ert de son huis pres 
que il uoloit dedenz entrer 
tardis li uint a l encontrer 
qui moult ert proz a grant merueille 
si l ot si pris parmi l oreille 
que por sachier ne por tirer 
ne pot onques auant aler 
il me fu maintenant renduz 
si conmandai qu il fust penduz 
as forches l auoient mené 
quant ie li ai tout pardonné 
par la requeste d ermeline 
qui moult est cortoise meschine 
et quant fu as forches menez 
ne fist il bien que forsenez 
pele le rat illuec murtri 
onques nul ame ne l senti 
puis s en foui une ualee 
ma gent ert toute apres alee 
qant uit qu il ne pot eschaper 
sor zz chesne prist a monter 
yy coingnies fis aporter 
conmandai le chesne a couper 
lors s apensa qu il porroit fere 
enne fu il bien deputaire 
yy petit uers terre s aprouche 
en sa main tint une grant coche 
tel me donna delez l oreille 
la teste en oi toute uremeille 
a terre me couint uenir 
onc ne me soi si bien tenir 
quant mi baron l orent ueu 
tuit sont a moi acoreu 
n entendent pas a lui gaitier 
et renart s est mis au frapier 
et lors fis ge mon ban crier 
par tout pleuir et afier 
que quiconques le porroit prandre 
tot maintenant le feist pendre 
tout ce ueistes et seustes 
sire grimbert que uos i fustes 
ainz puis ne pot estre tenuz 
mes or est il a cort uenuz 
trainez ert ainzqu il s en tort 
par le iugement de ma cort 
renart tot ce m auez uos fait 
qui biau ce est yy dahez ait 
toutiors nos auez fet moleste 
de uos se plaint chascune beste 
mes par ma barbe se ie puis 
et ie en mon conseil le truis 
qant uos de moi departirez 
iames beste n atraperez 
renart  fait il   trop es hais  
cil qui n estoit pas esbahis 
ne trop hastis de sa parole 
esté auoit a bonne escole 
uers terre tint enclin le chief 
si fait semblant qu il li soit grief 
bien sauoit taire et bien parler 
et bien respondre et osposer 
quant il en a et leu et aise 
or li couient que il se taise 
car il uoit le roi couroucié 
zz poi a son chief redrecié 
il n ot en lui riens que aprandre 
bien se sot garder d entreprandre 
au roi a dit qu il li otroit 
qu il puisse respondre par droit 
et au droit que dira s acort 
  tant en fere n en aure tort 
renart  fet noble   bien as dit 
ia en ce n aura contredit 
or di et nos t escouteron 
se tu dis bien nos nos tairon 
sire  ce dist renart   bien dites 
qui auez dit ne sui pas quites 
des alonges que auez faites 
que uos auez desor moi traites 
de tybert et de la mesenge 
m escondi bien conmentqu il praigne 
et du corbel et de coupee 
que par moi ne fu esclopee 
n a chantecler ne fis outrage 
n a tiecelin de son fromage 
brun li ors s est de moi clamez 
certes a tort en sui blasmez 
ainz ne perdi par moi chapel 
ne ne fis mal a roonel 
ne a mon compere ysengrin 
a tort m encusent mi uoisin 
las tant mal seruise ai fait 
por bien fet ai ie le col frait 
chascun le set n i a si fort 
que tel ne peche qui encort 
male grace m a dieus donnee 
mes iteus est ma destinee 
que ia si bien ne saurai fere 
que il ne m en uiengne contrere 
certes moult ai a teus bien fait 
qui or m ont porchacié cest plait 
uos m en auez or fet semondre 
et ie sui tout prest de respondre 
au iugement de uostre cort  
a cest mot ysengrin acort 
deuant le roi entre les autres 
et rooniaus li fel li uiautres 
la mesenge et tybert li chaz 
et brun qui est de grant porchaz 
dame rousete la geline 
et dame pinte sa uoisine 
qui soloit pondre les oes gros 
et sire chantecler li cos 
tant font deuant le roi lor plainte 
n i a mestier parole faite 
renart se saigne a main esclenche 
bien uoit que n i a mestier guenche 
or li couient grant reson rendre 
grant peor a qu en ne le pende 
s or ne set renart de barart 
mar acointa tybert le chat 
c or est chauz en males mains 
moult sera bon rectorieins 
se il sanz perte s en eschape 
sanz taillier chaperon ou chape 
la n ot mestier parole fainte 
de renart font au roi complainte 
et de tantes s ot escuser 
qu a painnes se pot escuser 
ce dist nobles   que uos est uis  
renart respont   il m est auis 
sique bien connois par raison 
uers uos n oi nule mespraison 
sire sire  ce dit renart 
  ia dieus nen ait en m ame part 
se ie de mesfet me recort 
dont enuers uos eusse tort 
il diront que que il uoudront 
mes por ce riens ne me toudront 
s il uos plest qui me sires estes 
ie sui sordit de plusors bestes 
a tel ai porté grant honor 
qui or m a fet grant desenor 
ie sai que li tors n est pas miens 
toute uoies uaintra li biens 
onques de riens ne m entremis 
de quoi deusse estre anemis 
dant ysengrin mon chier compere 
mes par l ame la moie mere 
a sa fame ne fis folie 
si l a moult por moi asaillie 
et pres sui du mostrer sanz faille 
ou par iuise ou par bataille 
einssi con len esgardera 
et que la cort le iugera  
isengrin est sailliz en place 
qui que il poist ne qui que place 
sa droiture uoudra prouer 
tot sanz menconge controuer 
noble conmande que il die 
n i a celui qui contredie 
  renart  dit ysengrin   entent 
ie sui cil qui son droit atent 
des granz anuiz que tu as fez 
que nos auon ceanz retrez 
ne me sont encor amendé 
si l auoit le roi conmandé 
moult as or fet bestes greuer 
ainzque te poist amener 
et des iones et des chanuz 
en as assez por fous tenuz 
por ceus qui de toi clamor font 
et qui ci en present s estont 
par moi qui par toi sui honniz 
uoil que li plez soit hui feniz 
par la uerite m en irai 
ia se deus plait n en mentirai 
que ie n en die tout le uoir 
se ie le puis aparceuoir 
ie n ai mestier de fere alonge 
ne de ci controuer menconge 
de traison te prouuerons 
sique garant en trouuerons 
et mosterrai tout par raison 
et felonnie et traison 
bien te saure l achaison dire 
se t en uoloies escondire  
renart respont   bien dit auez 
or dites conment le sauez  
dist ysengrin   bien le dirai 
ia uoir ne uos en mentirai 
mes compereres estes en loi 
si m auez mené en belloi 
plus de yy foiz que ie ne mente 
mainte beste as tu fet dolente 
bien l ont plusors aparceu 
que mainte foiz m as deceu 
or sai bien se cort me faut 
nos sonmes uenu a l asaut 
moult ai par toi mal endurez 
mainte foiz t en es pariurez 
de ma fame m as maubailli  
ce dist renart   tu as menti 
onc mal a ta fame ne fis 
ne uers toi de riens ne mespris  
dist ysengrin   certes renart 
ie l mosterrai de moie part 
que uos a force l asaillistes 
au trou trouer pas ne faillistes 
uoiant moi ou uosist ou non 
li batistes uos le crepon 
moult uos ui bouter et empaindre 
et durement la queue estraindre 
illuec la tenis tu por sote 
ne sembloit pas gieu de pelote 
ce ne porroies pas desfendre 
que ne uos ueisse descendre 
et uos braies sus remonter 
ne m est honte de raconter 
mes se ie celer le peusse 
a nului dire ne l deusse  
ce dist renart   ia dieus ne place 
que ia tant a nul ior mesface 
c aie fet tel descouenue 
que ma conmere aie foutue 
plus bas de l ueil si con uos dites 
donques seroie herites 
or puet on bien de fi sauoir 
que uos ne sauez honte auoir 
que ce auez amenteu 
dont li autre se sont teu 
mes n en deussiez tenir conte 
qu il uos torne a trop grant honte 
mes bien auez tel chose aprise 
que honte auez ariere mise 
bien auez uergoingne abessie 
qui honiz ainssi t espousee 
le bouter et le soufachier 
fis ge tout por lui aidier 
bouter empaindre me ueistes 
bien sai que mal i entendistes 
mes ie ne l fis se por bien non 
or m en rendez mal guerredon 
ie l fis por bien et por franchise 
mes or m en rendez mal seruise 
que fous fis quant m en entremis 
or en estes mes anemis 
renart de tant te puez uanter 
bien sez a fous messe chanter 
ce est bien chose conneue 
que mainte beste as deceue 
tu es de tel auctorite 
qu en toi n a point de uerite 
tant me conseillas en l oreille 
entrer me feis en la seille 
et aualer el puis dedens 
la male goute aies es dens 
a toute riens as tu fait honte 
n est nus qui en sache le conte 
tu deis qui la porroit estre 
laiens en paradis terrestre 
ou il auoit gaaingneries 
et bois et plains et praieries 
nus ne pooit riens demander 
qu en ne peust laiens trouer 
et qui uoloit mengier poissons 
ou luz ou autres ou saumons 
tant en auoit con li plaisoit 
a sa uolente eslisoit 
de toz biens ert li lieus garniz 
issi fui par toi escharniz 
ie cuidai que deisses uoir 
mes ie ne fis mie sauoir 
moult m engingnas a icele heure 
el seel entrai sanz demeure 
et la corde se destoreille 
tu eres ia en l autre seille 
ie fui pesanz et tu legiers 
traitres es et losengiers 
ie aualai et tu montas 
quant enmi le puis m encontras 
dont fu mes cuers iriez et tains 
moult es de felonie plains 
ie demandai que tu queroies 
tu me deis tu t en aloies 
c est la costume qui auient 
quant li zz ua et l autre uient 
d enfer estoies eschapez 
et ie i remes atrapez 
illec remes tu t en issis 
de moi tel traison feis 
illeques soufri ge mesaise 
de boiure estoie a grant aise 
yy foiz me reclot sor la teste 
moult i endurai grant moleste 
li blanc moine me trestrent fors 
mes tant me batirent le cors 
de potences et de bastons 
qu il me mistrent a uentrillons 
de cous me firent tel aport 
illec me lessierent por mort 
en zz fosse qui ert pulens 
par la queue me mistrent ens 
et enpres s en furent torné 
en ort leu m orent ostelé 
de peor dui estre creuez 
moult ai par toi esté greuez 
d ilec me parti a grant painne 
a poi que ne perdi l alainne 
encor m en duelent tuit li membre 
moult sui dolenz quant il m en membre 
tu me feis aler peschier 
et en l eue tant acrochier 
tote la queue i oi gelee 
et a la glace saielee 
ne m en peusse departir 
sanz la queue perdre au partir 
isengrin dis le tu a certes 
q aies par moi eues pertes 
par foi tu paroles a force 
ta lecherie t en fist force 
tu estoies si besoingneus 
et de poisson si conuoiteus 
tu n en cuidoies preu auoir 
bien dit li uilain et sauoir 
que qui tot couoite tout pert 
ce os ie dire en apert 
tieus cuide auoir tot a sa part 
qui du tot se desoiure et part 
moult est honniz qui tout couoite 
qar son gaaing pert et s enploite 
desque tu les poissons sentis 
di moi por qoi tu t alentis 
que yy ou yy en retenisses 
mes por engingnié te tenisses 
se tu n en fusses tot chargiez 
et por itant fus atargiez 
quant de uenir t alai semondre 
tu conmencas zz poi a grondre 
quant ie fui anuiez d atendre 
si te lessai les poissons prandre 
se mal t en uint por coi m en blasmes 
onques des poissons ne meniasmes 
renart bien te ses escuser 
et gent par parole amuser 
ne porroie hui auoir retraiz 
les maus que tu m as dis et faiz 
toutiors m as tenu por bricon 
le ior que menias le bacon 
quant talent auoie de boiure 
lors me seus tu bien decoiure 
tu me deis que cenelier 
t auoit on fet d un grant celier 
en ta garde estoient li uin 
tout tens au soir et au matin 
la me menas dant fel cuiuers 
tu m as chanté de maint faus uers 
la me menas conme fol 
assez i oi batu le col  
ce dist renart   or as tu tort 
de ce sui bien en mon recort 
que tant beus que tu fus yures 
si te uantas que tu sanz liures 
chanteroies bien zz conduit 
lors conmencas a si grant bruit 
que tuit cil de la uile uindrent 
qui a grant merueilles le tindrent 
qu en poi ie se ie m en foui 
quant i oi uenir si grant hui 
ie me mis tantost au grant cor 
qar de morir oi grant peor 
retenuz i fui a par poi 
mes ie m en uing au mieus que poi 
auoir nos durent entrepris 
qar il nos auoient soupris 
se fus batuz a moi qu en tient 
qui mal chace mal li uient 
renart renart moult ses de boule 
tu t ez ietez de mainte foule 
renart  fait il   de pute part 
ia me tenis tu por musart 
quant tu me feis grant coronne 
d eue chaude conme a parsonne 
si grant si ample et si lee 
la teste en oi toute pelee 
ne me remest poil sor les ioes 
tu t en alas faisant tes moes 
de moi deuoies moine fere 
certes moult es de pute afere 
par toi est ma char afoiblie 
aillors te crui si fis folie 
zz troncon me donnas d anguille 
qu eus conquise par ta guille 
por moi fere plus alechier 
en maint lieu m as fet trebuchier 
ie demandai ou les trouas 
por moi decoiure controuuas 
que charretier tant en portoient 
a bien petit ne les gitoient 
a poi n auoie trop targié 
il s en aloient bien chargié 
des anguilles i auoit tant 
souent s aloient arestant 
li cheual traieent a painne 
la charrete tant estoit plainne 
ie demandai par quel semblance 
i en porroie emplir ma pance 
tu me deis quant te trouerent 
qu en lor charrete te geterent 
et proierent q assez meniasses 
et que le remanant gardasses 
tant m en alas amonestant 
que ie m en reuing au deuant 
et ie fis semblant d estre mors 
la fui ie batuz a esfors 
et de leuiers et de bastons 
encor m en dolent li crepons 
n est merueilles se i oi anui 
quant de toi uengiez ne me sui 
en zz des plus lons iors d este 
n aroie ie pas raconté 
les maus les anuiz que m as fez 
mes or est tant meuz li plez 
qu a la cort en sonmes uenu 
se a droit en sonmes tenu 
de toi aure encor ueniance 
bien en ai en dieu ma fiance 
ie t ai menee loiaute 
et tu moi grant desloiaute 
quant m estordras que que nus die 
petit sauras de renardie  
renart respont par reconfort 
  sire ysengrin uos auez tort 
uos m encusez ne sai de quoi 
cil autre baron sont tuit coi  
dist renart   por ce que dis trop 
tel i a qui uos tient por sot 
uostre reson est descouerte 
que menconge auez dite aperte 
et cil qui trop ment s ame pert 
hai renart trop ai soufert 
ton grant anui et ton desroi 
mes i en ai congie du roi 
ia auras la bataille a l ueil  
renart respont   riens tant ne uoil  
por combatre son gage tent 
ysengrin et li rois le prent 
renart apres le son tendi 
sique li rois bien l entendi 
bien dient li baron sanz doute 
que la bataille i afiert toute 
s or ne set renart d escremie 
mar uit la bataille aramie 
li rois demande ses ostages 
qui moult estoit cortois et sages 
a nul d els nes a pardonnez 
ysengrin a les suens liurez 
por lui a fet brun l ors entrer 
tybert li chaz et chantecler 
et le lieure sire coart 
ceus ot ysengrin a sa part 
renart en ot des mieus senez 
que il ot a sa part tornez 
bruiant et baucent le sengler 
qu il ot fait a soi assembler 
et espinart le hericon 
grimbert son cosin le tesson 
cil firent a renart secors 
moult en pesa a brun li ors 
la bataille ont aterminee 
a yy iors sanz demoree 
grimbert acreanta moult bien 
qu il ne leroit por nule rien 
qu il ne face renart combatre 
por l orgoil ysengrin abatre 
li rois a dit   estez en pes 
a uoz ostieus alez huimes  
li baron se sont departi 
malement ont le champ parti 
d entre renart et ysengrin 
qui moult estoient mal uoisin 
renart n est pas de tel puissance 
con ysengrin mes sa fiance 
auoit renart en l escremie 
por ce ot bataille aramie 
engingneus est mes n est pas fors 
se ysengrin li fait esfors 
de l se set courir 
et bien tapir por descourir 
son compaingnon quant il a aise 
de fere chose qui li plaise 
tant s est entremis de l aprandre 
que nus ne l en porroit reprendre 
moult sot renart d engins plusors 
de luite de iambes de tors 
ainzqu isengrin baillier le puisse 
li brisera ou braz ou cuisse 
ysengrin entent moult a el 
en pes se tient a son ostel 
qar el droit que il a se fie 
et renart en son cuer desfie 
se il le puet as poinz baillier 
forment le cuide trauaillier 
tant desirre qu a poins le tiengne 
ia ne cuide q a tens i uiengne 
moult li desplest en son corage 
que la bataille tant li targe 
et ia ne cuide ueoir l eure 
que elle soit tant li demeure 
renart estoit en moult grant painne 
d armes querre en la semainne 
et ysengrin tout ensement 
porchace armes durement 
en grant porchaz est del haster 
et en paine de l aprester 
cote a quise et armeure 
escu et bone afeutreure 
chauces et iambieres bien fetes 
qu il a entor ses iambes traites 
son escu si est blans trestoz 
la cote uremeille desouz 
baston ot de neflier bien fet 
bien fu armez au ior du plet 
renart qui a maint escharniz 
ne refu mie desgarniz 
assez auoit de bons amis 
qui de lui se sont entremis 
escu bien fet a sa maniere 
et conmande que len li quiere 
zz en ont quis qui fu toz iaunes 
en sa cote n ot pas yy aunes 
moult estoit bone et aaisie 
n ot chauce ne fu gambaise 
zz baston ot d une aube espine 
qui moult estoit bone en pleuine 
en li fu moult bien emploiez 
de corroies fu bien liez 
de chief en autre bien entret 
issi armez a la cort uet 
et ysengrin s en est tornez 
qui moult estoit bien atornez 
estes uos a la cort renart 
et ysengrin de l autre part 
et li baron sont tuit ensemble 
chascun a dit ce que li semble 
renart ne fu pas esperduz 
haut fu reoingniez et tonduz 
et col et barbe se fist rere 
por le despit de son compere 
ysengrin l ot en grant despit 
et sa force prisa petit 
ainz n i daingna oster cheuol 
ia fussent ensemble son uoil 
mes ainzque il le tiengne as mains 
sera plus malades que sains 
moult desirre qu a poins le tiengne 
ia ne cuide qu a tens i uiengne 
hermeline fu en freor 
por dant renart et en peor 
et percehaie et malebranche 
moult par estoit la dame franche 
et renardiaus tuit li yy frere 
fesoient grant duel por lor pere 
auec lor mere en la tesniere 
por renart font a dieu priere 
chascun le proie et aoure 
que il le garisse et secore 
de son anemi l escremisse 
qu en bataille ne le perisse 
aussi si fil en sa meson 
font chascun a dieu oroison 
por le pere qui tant les ainme 
quant il les uoit biaus filz les clainme 
hersent prie por son seignor 
que dieus li face tel hennor 
que ia de la bataille n isse 
et que renart uaintre le puisse 
que moult souef li fist la chose 
en la tesniere ou ert enclose 
ia par lui n en issist complainte 
mes ysengrin qui l ot atainte 
en fist complainte dont li poise 
moult a en lui bele borioise 
tuit sont a cort et poure et riche 
ysengrin metra en la briche 
renart s il puet en la bataille 
n i uaudra son engin maaille 
quant li rois uoit sa gent uenue 
la ou la bataille ert tenue 
brichemer fist auant uenir 
por acorder et por tenir 
le iugement de la bataille 
et prie que par le droit aille 
brichemer est uenuz auant 
et dist qu il fera son talent 
a soi atret yy des barons 
qui furent des plus haus renons 
le liepart i fu le premiers 
qui moult fu corageus et fiers 
et baucent qui ot le cors gros 
et me sire bruiant li tors 
cil yy sont auant uenu 
qar a plus sages sont tenu 
qui fussent cel ior en la place 
n i a celui qui bien ne l face 
zz grant iugement maintenir 
et une cause sostenir 
tuit yy uont a zz conseil 
dist brichemer   moult me merueil 
se renart osast ce penser 
dont nos l oomes acuser 
a roonel et a tybert 
et a brun l ors qui moult nos sert 
des autres clamors i a tantes 
que ie ne sai a dire qantes 
pinte se plaint et tiecelin 
tout a pris sor lui ysengrin 
por trestoz a baillié son gage 
et si en a liurez ostage 
que il hui connoistre li face 
se il uiennent enmi la place 
seignors qui peust abessier 
le mal oster et apessier 
ce fust bon sens ce m est auis 
ai ie bien dit que uos est uis  
baucent respont   bien auez dit 
tuit l otroion sanz contredit  
tuit yy en sont uenu au roi 
et si li ont dist en recoi 
  sire uostre baron loassent 
que cil champion s acordassent 
sauue t onor et ta querele 
moult tenisson la pes a bele  
moult plest au roi ce qu il ont dit 
ia par lui n en seront desdit 
  seignors  fet il   or en parlez 
ysengrin premier apelez 
du tout la querele a lui tient 
a moi noient n en apartient 
fors solement du droit tenir 
du sorplus uos lais couenir 
moi ne poise se il s acordent 
ne uoil que por moi se descordent 
mieus uoil la pes mieus que la guerre 
deuers eus la pouez enquerre  
quant brichemer l a entendu 
tornez s en est col estendu 
a ysengrin dist en l oreille 
que li rois forment se merueille 
qu en ne puet pes entre uos metre 
ne por doner ne por prametre 
  faites le bien prenez droiture 
que renart por sa forfaiture 
de la clamor c auez drecie 
que uo fame a enforcie  
dist ysengrin   n en parlez pas 
ie uoil bataille ignelepas 
certes ia n en fere acorde 
que autre foiz ne s i amorde 
a fere honte a son compere 
ne foutre iames sa conmere 
ie uerrai bien qui aura droit  
brichemer dist que il uoudroit 
que la chose fust si menee 
si duite et si atornee 
que andui fussent bon ami 
c est lait qu il soient anemi 
et que chascun son droit eust 
que a mal torné ne li fust 
dist ysengrin   ia deus ne place 
que ie pes n acordance en face 
tantque ie uoie le plus fort 
et que saure qui aura tort 
bien me porra tenir por yure 
se ie l en lais aler deliure 
dites le roi et son barnage 
que bien sachent et fol et sage 
que por noient la pes requiert 
ia  ce dist il   au fere n ert 
chascun dira ce qu il uodra 
el champ uerron qui uaintera 
dites le roi que a droit tiengne 
la bataille conment qu il prangne  
quant brichemer ot en la fin 
ne trouera uers ysengrin 
au roi a dite la nouele 
de quoi s ire li renouele 
  sire  fet il   a moi entent 
ysengrin la bataille atent 
il n a cure de fere pes 
et dist qu il ne fera iames 
nule acorde se el champ non 
que len le tendroit a bricon  
or est li plez moult enpiriez 
que li rois si s est corouciez 
de l orgoil qu isengrin a dit 
quant de pes fere s escondit 
dist brichemer   se uos uolez 
droit fere si con uos solez 
et si tenez la droite uoie 
ce est le mieus que ge i uoie 
q les metez la fors 
penst chascun de garder son cors 
quant il seront enmi la place 
qui mieus porra fere si face  
ce dist li rois   par saint richier 
por uos le puis bien afichier 
n en prandroie pas tot l auoir 
que li plus riches puist auoir 
que ie la bataille n en aie 
ne iames n en aure manaie 
ne sai qu iraie atendant 
el champ les meton maintenant  
quant la parole ont entendue 
la bataille ert sanz atendue 
si les ont mis el champ ensemble 
li plus hardiz de peor tremble 
l un tenoit l autre par la main 
li rois apele zz chapelain 
mon seignor belin le mouton 
que sages est point n en douton 
cil aporte le saintuaire 
sor quoi durent serement faire 
li rois a fait crier son ban 
qu il n i ait nul de tel boban 
qui face noise en pais se tiengne 
conme preudonme se contiengne 
moult fu li rois de grant iustice 
du serement fait la deuise 
dant brichemer et brun li ors 
que len tenoit as yy meillors 
deuiserent le serement 
oiant trestoz apertement 
  seignors  fait il   or entendez 
se ie di mal si m amendez 
renart iurra premierement 
et metra en son serement 
qu a ysengrin nen a tort fait 
ne a tybert le chat mesfait 
n a tiecelin n a la mesenge 
n a roonel conment qu il prangne 
ne a bruiant n a chantecler  
touz les i escouint iurer 
longuement fu a oroison 
et fu en grant aflicion 
  renart faites le sairement 
ci oiant nos apertement  
renart s agenoille en la place 
moult s apareille et se rebrace 
desus les sains estent sa main 
si a iuré par saint germain 
et par les sains que illuec uoit 
que de cel plet nul tort n auoit 
les sains besa et puis se lieue 
a ysengrin durement grieue 
que il fet acroire por uoir 
la menconge sor le sauoir 
atant se rest a genouz mis 
dist brichemer   biau doz amis 
uos iurez que renart est faux 
du serement et uos loiaux  
dist ysengrin   ie le creant  
les sains bese si lieue atant 
puis s est leuez et si s en uait 
enmi le champ s oroison fait 
et prie dieu qui tot sormonte 
que il li lest uengier sa honte 
de renart qui li a fait lait 
que au partir l anor en ait 
baise la terre si se dresce 
son baston atire et afaite 
et moult souent le retornoie 
en ses doiz la corroie ploie 
son baston prant et si le moille 
en plusors lieus son baston soille 
tout entor encline a la gent 
moult se demainne sagement 
a renart dist que il se gart 
qu il ne mete le ior a gast 
quant renart l ot du cuer soupire 
tout quoi se tint n ose mot dire 
renart sot letres en s enfance 
si ot oi de nigromance 
tant ot puis entendu aillors 
c oubliez ot des moz meillors 
renart ne fu pas esmaiez 
son baston prent con afaitiez 
gentement le sot a soi trere 
bien fu apris de tel afere 
en plusors sens l a essaié 
ne fet semblant d onme esmaié 
en ses doiz la corroie lace 
si se dresce enmi la place 
son escu prent si fu seur 
conme chastel qui siet sor mur 
li escremir li est moult biaus 
que touz en set les enuiaux 
son escu sor sa teste tient 
et ysengrin pres de lui uient 
tel d escremie li donna 
qui a grant honte li torna 
ysengrin est de grant air 
moult tost ua renart enuair 
  renart  fet il   mal es bailliz 
totdis me soloies honir 
se ne me uenz de la uitance 
que me feis par sorquidance 
quant tu a ma fame geus 
et a force la porgeus  
renart respont   sire mal dites 
otroiez que ie soie quites 
fere uos fere grant honmage 
as cheualiers de mon parage 
puis ire por uos outremer 
se me uolez quite clamer 
renart  fait il   ne te trauailles 
certes ie cuit que petit uailles 
quant de mes mains eschaperas 
ia puis ne me ramponeras  
renart respont   c est deuinaille 
bien uerromes a la bataille 
le quel de nos aura le pis  
dist ysengrin   noient te pris 
se de uos ne me puis uengier  
et dist renart   or oi dangier 
qu alez tote ior menacant 
mes assailliez de maintenant  
a cest mot ysengrin acort 
renart n a talent qu il s en tort 
son escu met deuant son front 
met pie auant souent s esgront 
moult le ua ysengrin hastant 
renart se ua bien desfendant 
ainzqu isengrin part de l asaut 
le fiert renart que pas ne faut 
tel cop lez l oreille li donne 
tote la teste li estonne 
sique a poi que il ne chiet 
a cel assaut mal li enchiet 
quant sa teste a ueu seignier 
de sa main se prist a seignier 
dieu prie qui ne faut ne ment 
que il le gart d afolement 
par sa fame est ce dit trahiz 
longuement fu si esbahiz 
que il ne sot ou il estoit 
soit iors ou nuiz quel tens fesoit 
por le cop qu il ot receu 
renart l ot bien aparceu 
ne fait semblant que le seust 
ne que aperceu l eust 
mes d autre part torne sa chiere 
or se regart que il ne l fiere 
se il en puet loisir auoir 
encor li fera bien sauoir 
que n a talent de lui atrere 
en sus de lui le fera trere 
ne le laira pas aprouchier 
au baston le uet esmochier 
dant ysengrin de loing l esgarde 
renart li dist por qoi il tarde 
qu a la bataille ne reuient 
bien set que fere li couient 
ysengrin se rest porpensez 
bien set qu il a esté greuez 
auis li est que trop demore 
isnelement li corut seure 
met pie auant iete retrete 
mes durement renart se guete 
ysengrin iete pas n areste 
de son baston uole la teste 
met pie ariere si s en part 
renart qui sot assez de fart 
li auoit dit   sire ysengrin 
dieus qui sor toz est urai deuin 
set bien quel droit a moi auez 
baston uos faut si ne l ueez 
qar feson pes a mon seignor 
ancoisq aions honte greignor  
dist ysengrin   faites moi tondre 
s asez n en ai por uos confondre  
quant assez ramponé se furent 
li dui baron el champ esturent 
derechief andui s en reuienent 
lor escuz moult cointement tienent 
ysengrin gete et fait son esme 
que ieter uoille par meesme 
de lui prandre moult s entremet 
entre l escu son baston met 
enmi le champ son baston laisse 
et renart son baston eslesse 
tel cop li donne ainzqu il tiengne 
iames n ert ior ne l en souiengne 
le braz senestre li a frait 
or a ysengrin mauues plait 
andui ont lor escuz guerpiz 
si s aerdent parmi les pis 
longuement furent en estant 
en plusors sens se uont hastant 
ne ueistes genz si combatre 
li zz ne pooit l autre abatre 
mes nus ne s en doit merueillier 
qu isengrin ne se pot aidier 
fors solement de son braz destre 
que perdu auoit le senestre 
li zz torne l autre trestorne 
li zz ne l autre ne seiorne 
moult tornent ainzque nus en chie 
ysengrin sueffre grant haschie 
les denz a zz poi plus agues 
que renart et plus esmolues 
contre renart moult se herice 
bien li descire sa pelice 
renart li fait zz tor d englois 
ysengrin ne l doutoit ancois 
renart l estraint pas ne se faint 
iambet li fet de lui l empaint 
a la terre le giete enuers 
renart iut sus tot en trauers 
les denz li brisa en la bouche 
en la chiere li crache et moche 
es eulz li boute le baston 
et poile as ongles le grenon 
traire li a fait male fin 
puis li a dit   dant ysengrin 
encui sauron qui droit aura 
et qui mieus fere le saura 
de uostre fame m escusez 
certes moult estes auiliez 
quant issi por uostre moillier 
faites moi et uos traueillier  
ysengrin ot qu il le laidenge 
moult ert dolent s il ne se uenge 
ce poise li n en puet plus fere 
renart li fet honte et contraire 
renart li fait du tout son mieus 
de la poudre li iete es eulz 
mes entre ses denz se demente 
et dit   fous est qui met s entente 
en fame n en riens qu ele die 
poi sont de fames sanz boidie 
par fame est plus noise que pais 
ia la moie ne crairai mais 
fame fait hair pere et mere 
fame fait tuer son compere 
par fame sont honi maint home 
de toz les maus est fame some 
fous est qui trop met s entente  
ysengrin einssi se demente 
einssi se complaint seulement 
renart le fiert menuement 
et sor les eulz et sor la face 
le poil et le cuir en esrache 
bien uoit qu il est en male trape 
a cest mot le baston eschape 
que renart tenoit en sa main 
cil qui n ot pas le cuer trop uain 
se uolt leuer mes ne pot estre 
qu il n ot uertu fors du braz destre 
renart li fet honte et anui 
soufrir l estuet ce poise lui 
bien le uoudroit auoir conquis 
de la poudre li iete el uis 
ysengrin tient por non sachant 
an yy li ua les eulz cerchant 
mes par sa grant mesauenture 
li auint tel male auenture 
ses doiz en la bouche dedenz 
li chiet et cil le prant as denz 
la char li trenche iusque a l os 
ses braz lace derier son dos 
de l estraindre pas ne se faint 
en tele guise le destraint 
que uoille ou non le fet descendre 
et desoz lui le fet estendre 
ore est renart en mal trepail 
s il a peor ne me merueil 
ysengrin des genouz le serre 
renart ne uoit ne ciel ne terre 
iuré auoit faux serement 
si li parra prochainement 
con fausse loi il a menee 
hui est uenuz a sa iornee 
merci quiert por les sains de ronme 
mes ne li uaut pas une ponme 
que ysengrin le fiert et maille 
et dant renart gront et baaille 
ysengrin le fiert en la chiere 
ne tient pas sa main uers lui chiere 
renart n a pouoir du desfendre 
tout li couient sofrir et prandre 
icele angoisse et icel mal 
traire li fait ysengrin mal 
il uosist mieus estre aillors 
que il soufrist si grant dolors 
deuenuz est plus froit que glace 
mieus uelt morir ce dist en place 
que por lui recreant se plaint 
a cest mot a ieté zz plaint 
au cuer sentoit moult grant anui 
plus qu il ne cuidoit sentir hui 
qar en lui n auoit point d esfors 
semblant fet d onme qui soit mors 
ysengrin a ses poins le sache 
moult le descire et desache 
renart ne muet ne piez ne mains 
bien fet semblant qu il n est pas sains 
ysengrin l a batu si fort 
que el champ le lesse por mort 
li baron sont de lui parti 
atant la cort se departi 
ainz troiens n orent tel ioie 
quant recurent elaine a troie 
con brun li ors et tiecelins 
et chantecler et ysengrins 
tybert li chaz et rooniaux 
et li dains me sire platiaux 
fors de renart nus ne l ueist 
de rire tenir se pouist 
li parent renart ont grant honte 
noble n en uelt oir le conte 
ainz conmande que len le pende 
tybert li chaz les eulz li bende 
et roonel les poins li lie 
bien ont renart en lor baillie 
de pasmoisons est reuenuz 
bien li en seroit auenuz 
se de lor mains pouoit partir 
iames n iroit honme trahir 
toute la cort oissiez bruire 
moult se hastent de lui destruire 
renart por sa uie tenser 
prie que len le lest aler 
qar a regehir li couient 
les pechiez dont il li souient 
lors li ferent uenir belin 
par la priere son cosin 
le tesson mon seignor grimbert 
de grant duel a le cuer couert 
renart se fist a lui confes 
et si l en a chargié son fes 
selonc les pechiez qu il a fes 
dont il a enuers dieu mesfez 
si con il confessoit renart 
atant es uos sire bernart 
qui de grant mont fu repairiez 
renart troue qui fu liez 
moult se demente forment plore 
ysengrin maudit et deueure 
enquis li a et demandé 
que li rois en a conmandé 
  biau sire que tost soit penduz 
par nului ne soit desfenduz  
quant li frere ot que il li dit 
ne l en pesa mie petit 
qu il ert de grant franchise plains 
et uoit que pas n estoit uilains 
renart l a bien aparceu 
au grant duel qu il en a eu 
que mainne grimbert li tessons 
et espinars li hericons 
que dant renart demandera 
en sa meson moine en fera 
la ou uit noble belement 
le salue cortoisement 
noble s est leuez en estant 
car ne set frere qu il aint tant 
deioste lui l a asegié 
frere bernart li a proié 
que por dieu otroit s il li plest 
que renart sain et sauf li lest 
et noble regarda le frere 
  por dieu sire le deuez fere 
ne puet aler a dieu le grant 
ne pardonne son maltalent 
ihesu crist pardonna sa mort 
a lui deuez prandre confort 
itel conseil uos uoil donner 
que uos lessiez renart aler 
aiez merci du pecheor 
se uers dieu a aucune amor  
moult deprie l empereor 
que renart li doint par amor 
  por ce  fait il   sui ie uenuz 
prier uos uoil ne soit penduz 
ancois le m en lessiez mener 
dieus le uos puist guerredonner 
donnez le moi a dieu seruir 
qui por nos se lessa morir 
et por nos fu en croiz penez 
por ce pardonner li deuez 
si en fere moine cloistrier 
preudons deuendra ce sachiez 
por dieu or le me faites rendre 
qar se uos le fesiez pendre 
ia certes n i aurez anor 
dieu a pitie du pecheor 
mes soit confes si se gart bien 
qu il sera saus ie n en dout rien 
or ne m en refusez le don 
donnez le moi par guerredon  
noble entent que bien a dit 
ne l uodroit auoir escondit 
de riens que il li demandast 
ne que a fere conmandast 
renart li otroie erroment 
sanz nul autre contendement 
renart a ieté de prison 
si l en a mené en sa prison 
poison li donnent por amordre 
et bien l endoctrinent en l ordre 
de dras a moine l ont uestu 
en l ordre l ont bien receu 
ainz yy iors fu il gariz 
sachiez n en fu mie marriz 
toz fu gariz et respassez 
par mains mauuez pas est passez 
bien retient ce qu en li ensaigne 
ne fet pas semblant qu il se faigne 
les signes fait de moniage 
moult le tiennent laiens a sage 
chier est tenuz et moult amez 
frere renart ert apelez 
et si fet moult le papelart 
tantqu il s em puisse issir par art 
moult est renart de biau seruise 
uolentiers ua a sainte eglise 
souent li membre des gelines 
dont il seult mengier les eschines 
moult fet renart granz oroisons 
et se tient en aflicions 
moult se deduit honestement 
bien li sient li uestement 
si s entremet de l ordre aprandre 
il n a en lui riens que reprendre 
ore est renart deuenuz moines 
grant dolor suefre et granz paines 
de ieuner et de ueillier 
de chanter et de uerseillier 
zz ior fu la messe chantee 
renart l ot de cuer escoutee 
tot derreain ist du mostier 
en sa main tenoit zz sautier 
quatre chapons toz soranez 
lor auoit zz boriois donnez 
qui auoit non tybers li riches 
uers euls n estoit auers ne chiches 
renart les a aparceuz 
or sera il bien deceuz 
se il n en fet ses grenons bruire 
lieement se cuide deduire 
  par dieu  fet il   ne m apartiennent 
cil qui mengier de char ne daingnent 
n ai pas fait ueu de mengier char 
moult le tendroie a grant eschar 
qui tel ueu fere me feroit 
certes durement mesferoit 
de char ne me puis ie tenir 
se ie em puis en lieu uenir 
a ceus mosterre que fere 
a ma geule les mengere  
le ior trespasse la nuit uint 
renart qui des chapons souint 
ne les pot metre en oubliance 
ce ior trespasse obedience 
uint au chapons si les desioche 
zz en meniue au cuer li touche 
les autres yy a mis en terre 
l endemain les uendra requerre 
si les a couerz du terrier 
ariere s est alez couchier 
nus ne set rien de son aguet 
ne du barat que il a fet 
bien li chai de l auenture 
moult se retret a sa nature 
l endemain apres les matines 
renart qui tant ainme gelines 
s est des autres desgeunez 
puis est en cloistre retornez 
le tierz menia que nus ne l sot 
au quart mengier illec passot 
zz frere qui bien aparcut 
que renart li rous les decut 
et au couent le ua contant 
et renart en ot honte grant 
renart leur en uoloit droit fere 
mes dant bernart n en ot que fere 
qu il auoit mengié zz corbel 
qu il trouerent en lor prael 
tant larrecins lor ot il faiz 
que bien sorent qu il ert mesfaiz 
a renart ont tolu les dras 
quant il s em parti toz fu cras 
ne demandoit nule autre riens 
ne mes issuz fust de laiens 
moult durement liez s en fesoit 
que l ordre pas ne li plaisoit 
tornez s en est par zz chemin 
encor nuira a ysengrin 
li moine l ont mis a la uoie 
toz seus s en ua nus ne l conuoie 
moult menace ses anemis 
ceus par qui fu en paine mis 
sa teste iure coronnee 
que ia s ire n ert pardonnee 
a ysengrin ne a tyber 
par cui il a tant maus soufert 
roone ert en une haie 
de loing le uoit forment s esmoie 
si s escrie   uez le rendu 
que deuion auoir pendu 
deables l ont ore hors mis 
li moine ne l uolent sofrir  
il n a talent de ramponer 
ainz s en prist tantost a aler 
si ua tot droit en sa tesniere 
ou a troué sa fame chiere 
et quant le uoit grant ioie en a 
ses yy braz au col li ieta 
qui moult auoit grant duel eu 
que ysengrin l auoit uaincu 
si filz en ont ioie moult grant 
quant lor pere uoient deuant 
puisque il est sains repairiez 
nus ne les pouoit coroucier 
moult fu bien acesmez li estres 
renart qui fu res conme prestres 
ot moult grant talent de mengier 
l eue conmanda a huchier 
et on li a tost aportee 
si fil ont la table posee 
renart menga moult uolentiers 
a grant plente ot de daintiez 
assez menia et fu a aise 
encor metra en malaise 
mon seignor ysengrin le leu 
se il en puet uenir en leu 
or se gart bien dant ysengrin 
et rooniaux et tiecelin 
bruiant li tors tybert le chat 
se renart sot onques barat 
il lor fera que que il tarde 
tel saut dont ne se prandront garde 
