qui petit seime petit quiaut 
qui auques recoillier uiaut 
en tel leu sa semence espande 
que fruit a cent doble li rande 
car en terre qui rien ne uaut 
bone semence seiche et faut 
crestiens seime et fait semence 
d un romanz que il encommence 
et si lo seime en sin bon leu 
que ne puet estre sanz grant preu 
il le fait por lo plus prodome 
qui soit en l empire de rome 
c est li cuens felipes de flandres 
qui miax ualt ne fist alisandres 
cil que len dit que tant fu boens 
mais ie prouerai que li cuenz 
uaut mielz que cil ne fist assez 
car il ot an li amassez 
toz les uices et toz les maux 
don li cuens est mondes et saux 
li cuens est tex que il n escoute 
uilain gap ne parole estoute 
et s il ot maudire d autrui 
quique il soit ce poise lui 
li cuens a une droite iostise 
et loiaute et sainte yglise 
et toute uilenie het 
s est plus larges que en ne set 
qu i done selonc l euangile 
sanz ypocresie et sanz guile 
dit queque ne saiche la senestre 
lo bien que li fera la destre 
cil lo saiche qui lo recoit 
et dex qui toz les secrez uoit 
et set toutes les repotailles 
qui sont ou cuer et es entrailles 
la senestre selonc l estoire 
senefie la uaine gloire 
qui uient par fause ypocresie 
et la destre que senefie 
charite qui de sa bone oeure 
pas ne se uante ancois se coeure 
si qu il ne la set se cil non 
qui dex et charitez a non 
dex est charitez et qui uit 
en charite selonc l escrit 
sainz polz ou ie lo ui en lui 
il meint an deu et dex en lui 
don saichiez bien de uerite 
que li don sont de charite 
que li boens cuens felipes done 
onques nelui n en araisone 
fors son franc cuer lo debonaire 
qui li loe lo bien a faire 
don uaut mielz cil que ne ualut 
alixandres cui ne chalut 
de charite ne d autre rien 
oil n en dotez ia de rien 
donc aura bien sauue sa poine 
crestiens qui entant et poine 
par lo commandemant lo conte 
a arimer lo meillor conte 
qui soit contez en cort reial 
ce est li contes do greal 
don li cuens li bailla lo liure 
or oez commant s an deliure 
ce fu au tans qu arbre florissent 
foille bochaische pre uerdisent 
et cil oisel an lor latin 
docement chantent au matin 
et tote riens de ioie enflame 
que li filz a la ueue dame 
de la gaste forest soutaine 
se leua et ne li fu paine 
que il sa sele ne preist 
sor un chaceor et meist 
trois iaueloz et tot ensin 
ors do menoir sa mere issi 
et pansa que ueoir iroit 
hercheors que sa mere auoit 
que ses auaines li erchoient 
bues yy et yy erches auoient 
ensin en la foret s en entre 
tot maintenant li cuer do uentre 
por lo dous tanz li resioi 
et por lo chant que il oi 
des oisiaus qui ioie faisoient 
totes ces choses li plaisoient 
por la docor dou tans serain 
osta au checeor son frain 
si lo laisa aler paissant 
par la fresche erbe uerdoient 
et cil qui bien lancier sauoit 
des iaueloz que il auoit 
aloit enuiron lui lancent 
une ore arriere et autre auant 
une ore en bas et autre en haut 
tantqu il oi parmi lo gaut 
uenir yy cheualiers armez 
de totes armes acesmez 
et mout ioie demenoient 
les armes de ces qui uenoient 
et souant hurtoient as armes 
li rain des chanes et des charmes 
sonoit li fus sonoit li fers 
et des escuz et des auberz 
li uallez ot et ne uoit pas 
ces qui uienent plus que lo pas 
si se merueille et dit   par m ame 
uoir me dit ma mere ma dame 
qui me dit que deiable sont 
plus esfraee chosse do mont 
et si dist por moi ensaignier 
que por aus se doit en saignier 
mais ia uoir ne m en seignerai 
que cest ensaig desdaignerai 
ainz ferrai si tot lo plus fort 
d un des iaueloz que ie port 
que il n aprocheront de moi 
por des autres si con ie croi  
ensin a soi meismes dist 
li uallez einzqu il les ueist 
et quant il les uit en apert 
que do bois furent descouert 
si uit les hauberz fremienz 
et les hiaumes clerz et luisanz 
et uit lo uert et lo uermoil 
reluire contre lo soloil 
et l or et l azur et l argent 
si li fu mout tres bel et gent 
et dit   biaus sire dex merci 
ce sont ange que ie uoi ci 
et uoir ai ie mout pechié 
or ai ie mout mal esploitié 
qui dis que c estoient deiable 
ne me dist pas ma mere fable 
qui me dist que li ange sont 
les plus beles choses qui sont 
fors deu qui est plus bel que tuit 
si uoi ie damedeu ce cuit 
car un si bel en i esgart 
que li autre se dex me gart 
n ont mie de biaute lo disme 
et ce dit ma mere meisme 
q an doit croirre et aorer 
celui qui doit nos cors saluer 
et ie aorerai cetui 
et toz ses anges auiau lui  
maintenant uers terre se lance 
et a dit toute sa creance 
et oroisons que il sauoit 
que sa mere apris li auoit 
et li maistres des cheualiers 
lo uoit et dit   estez arriers 
qu a terre est de paor chauz 
cil uallez qui uos a ueuz 
se nos aleiens tuit ensanble 
uers lui il auroit ce me sanble 
si grant paor que il morroit 
ne respondre ne nos porroit 
a rien que ie li demandase  
cil s areste et cil s en panse 
uers lo uallet grant aleure 
si lo salue et aseure 
et dit   uallez n aiés poor 
non ai ie par lo salueor 
lo criator an cui ie croi 
estes uos dex nenil par foi 
qui estes uos cheualiers sui 
ainz mes cheualier ne conui  
fait li uallez   ne nul n en ui 
n onques mes parler n en oi 
mais uos estes plus bes que dex 
car fusse ie orre autretex 
ensin luisanz et ensin faiz  
a ce mot pres de lui s est traiz 
et li cheualiers li demande 
  ueis tu hui en cele lande 
yy cheualiers et yy puceles  
li uallez a autres noueles 
enquerre et demander entant 
a sa lance sa main li tant 
si prant et dit   biaus sire cheualiers 
uos qui auez non cheualiers 
que est ice que uos tenez 
or sui ie mout bien asenez  
fait li cheualiers   biaux amis 
xxx 
noueles apanre de toi 
et tu les uiaux sauoir de moi 
i o te dirai ce est ma lance 
dites uos  fait il   qu en en lance 
si con ie faz mes iaueloz 
nenil uallez tu ies toz soz 
ainz en fiert en tot demenois 
don uaut mielz li zz de ces yy 
iaueloz que uos ueez ci 
car quantque ie uoil en oci 
oisiaus et bestes au besoig 
et si les oci de si loig 
con en porroit zz bozon traire 
ualez de ce n ai ie que faire 
mais des cheualiers me respont 
di moi se tu sez ou il sont 
et les puceles ueis tu  
li uallez au pain de l escu 
lo prant et dit tot en apert 
  ce que est et de coi uos sert 
uallez  fait il   ce est hauberz 
puisqu an autres noueles mez 
que ie ne t anquier et demant 
ie cuidoie se dex m amant 
noueles apanre de toi 
et tu les uiaus sauoir de moi 
et tu uiaux que ie les t apraigne 
i es te dirai commantqu il praigne 
car a toi uolantiers m acort 
escuz a non ce que ie port 
ne lo doi mie tenir uil 
xxx 
car il m et tant de bone foi 
que se nus lance o trait a moi 
encontre toz les cos se trait 
c est li seruises qu il me fait  
atant cil qui uinrent arriere 
s an uinrent tote la charriere 
uers lor seigneur trestout le pas 
si li dient enellopas 
  sire que uos dit cil gualois 
il ne set mie totes lois 
ne sai  fait il   se dex m amant 
car a rien que ie li demant 
ne respont il onques a droit 
einz demande quantque il uoit 
comant a non et que len fait 
ainz uos di sachiez entresait 
que galois sont tuit par nature 
plus fol que bestes en pasture 
il est ensin comme une beste 
fos est qui delez lui s areste 
s a la muse ne uiaut muser 
et lo tans en folie user 
ne sai  fait il   se dex me uoie 
q ainzque soie mis a la uoie 
qantque il uodra li dirai 
ia autremant n en partirai  
lors li demande derechief 
  uallez  fait il   ne te soit grief 
mais des yy cheualiers me di 
et des puceles autresin 
se les encontras ne ueis  
et li uallez lo tenoit pris 
au pain do haubert si lo tire 
et li uallez commance a dire 
  qu est ce que uos auez uestu 
uallez  fait il   don ne uoiz tu 
ie non uallez s est mes auberz 
si est ensin pessanz con fers 
qu il est de fer ce uoiz tu bien 
de ce  fait il   ne sai ie rien 
mais mout est genz se dex me saut 
q an faites uos et que uos uaut 
uallez c est a dire legier 
se uoloies a moi lancier 
iaueloz ou saietes traire 
ne me porroies nul mal faire 
danz cheualiers de tes hauberz 
guart dex les biches et les cerz 
que uos ocirre n en porroie 
ne iamais apres ne corroie  
et li cheualiers li redit 
  uallez se damedex t aist 
se tu me sez dire noueles 
des cheualiers et des puceles  
et cil qui petit fu senez 
li dist   fustes uos ensin nez 
nenil uallez ce ne puet estre 
que cheualiers puise ausin nestre 
qui uos atorna donc ensin 
uallez ie te dirai bien qui 
dites lo donc mout uolantiers 
n a pas encor yy iorz antiers 
que tot ce hernois me dona 
li rois artus qui m adoba 
mais ores me di que deuinrent 
li cheualier qui par ci uindrent 
qui les yy puceles conduient 
uont il lo pas o il s en fuient  
et cil dit   sire or esgardez 
ce plus haut bois que uos ueez 
qui cele montaigne auirone 
ce sont li destroit de uaucoigne 
et que de ce  fait il   biaux frere 
la sont li ercheor ma mere 
qui sa terre sement et erent 
se ses genz par iqui passerent 
il les uirent s o uos diront  
et cil dient qu il ieront 
auiau lui se il les i maine 
iusqu a ces qui erchent l auaine 
li uallez prant son chaceor 
et uient la ou li ercheor 
herchoient les terres arees 
ou les auaines sont semees 
et quant il uirent lor seignor 
si tranblerent tuit de paor 
et sauez por coi il lo firent 
por les cheualiers que il uirent 
et lor seignor auoques uoient 
et bien sorent s il li auoient 
lor afaire dit et lor estre 
que il uodroit cheualiers estre 
et sa mere estroit do san 
que destorner l en cuidoit len 
que ia cheualier ne ueist 
ne lor afaire n apreist 
et li uallez dit as bouiers 
  ueistes uos yy cheualiers 
et yy puceles ci passer 
il ne finerent hui d aler 
par les destroiz  font li bouier 
et li uallez au cheualier 
qui tant auoit a lui parlé 
dit   sire par ci sont alé 
li cheualier et les puceles 
mais or me dites la nouele 
do roi qui les cheualiers fait 
et do leu o il plus se trait 
uallez  fait il   dire te uoil 
que li rois seiorne a cardoil 
car ie i fui et si lo ui 
et se tu ne l troues iqui 
bien est qui lo t anseignera 
ia si destornez ne sera  
tantost li cheualiers s en part 
les granz gualoz mout li fu tart 
qu il aust les autres atainz 
et li uallez ne s est pas fainz 
de repairier a son menoir 
ou sa mere dolant et noir 
auoit lo cuer por sa demore 
grant ioie en a au en l ore 
qu ele lo uit que pas ne pot 
celer la ioie que il ot 
car comme fame qui mout aime 
cort contre lui et si lo claime 
  biaus filz biax filz  plus de yy foiz 
  biaus filz mout a esté destroiz 
mes cuers por uostre demoree 
de doel dui estre afolee 
si que par po morte ne sui 
ou auez uos tant esté hui 
ou dame ie lo uos dire 
que ia ne uos en mentire 
que ie ai mout grant ioie aue 
d une chosse que i ai ueue 
d une quel ne solez uos dire 
que li ange de nostre sire 
sont si tres bele criature 
que onques mes nule figure 
n o monde n a si bele rien 
biaus filz encor lo di ie bien 
en totes les illes de mer 
i o di por uoir et di encor 
biauz filz encor lo di ie or 
taisiez mere ie les ui or 
les plus beles choses qui sont 
qui par la guaste foret uont 
qu il sont plus bel si con ie cuit 
que dex ne que si enge tuit 
filz  dit ele   si con ie croi 
tu as ueu au mien espoir 
les angles don les genz se plaignent 
qui ocient quantqu il ataignent 
non ai mere uoir non ai non 
cheualier dient qu il ont non  
la mere se pasme a ce mot 
qant cheualier nomer li ot 
et quant ele fu redreciee 
dist comme fame correciee 
  a lasse com sui malbaillie 
ha dox filz de cheualerie 
uous cuidoie ie bien guarder 
que ia n en oissiez parler 
ne que ia nul n en ueisiez 
cheualiers estre deusiez 
biaux filz se damedex t aust 
que uostre pere uos aust 
guardé et uos autres amis 
n ot cheualier de si haut pris 
tant redoté ne tant cremu 
biauz filz com uostre peres fu 
en totes les illes de mer 
de ce me puis ie bien uanter 
que uos ne descheez de rien 
de son lignaige ne do mien 
que ie sui de ceste contree 
uoir des meillors cheualiers nee 
es illes de mer n ot lignaige 
meillor do mien en mon aaige 
mais li meillor sont decheu 
s est bien en plussors leus sau 
que les mescheances auienent 
a celui qui mielz se maintienent 
a grant enor et proesce 
malueistiez honte ne paresce 
ne dechiet pas qu ele ne puet 
mais les bons decheoir estuet 
uostre peres si n ou sauez 
fu parmi la anche naurez 
si que il mehaigna do cors 
ses granz auoirs ses granz tressors 
que il auoit comme prodom 
ala toz a perdetiom 
si chai en grant prourete 
apouri et desserité 
et essillié furent a tort 
li gentil home apres la mort 
au tans pandragon qui rois fu 
et pere lo roi artu fu 
les terres furent essilliees 
et les poures genz auilliees 
si s en foi qui foir pot 
uostre peres ce menoir ot 
ici en ceste foret gaste 
ne pot foir mais a grant haste 
en litiere aporter s an fist 
qu aillors ne sot ou s en foist 
et uos qui petiz esteiez 
yy mout biaux freres aueiez 
petiz esteiez aleitanz 
po aueiez plus de yy anz 
qant furent grant uostre yy frere 
au los et au consoil lor pere 
alerent a yy cors reiaus 
por auoir armes et cheuaus 
au roi d escaualon 
li ainznez et tant serui l a 
que cheualiers fu adobez 
et li autres qui puis fu nez 
fu au bon roi de gomorret 
en zz ior andui li uallet 
adobé et cheualier furent 
et en zz ior amedui murent 
por reuenir a lor repaire 
que ioie me uoloient faire 
et lor pere qui puis ne l uit 
qu as armes furent desconfit 
par armes furent mort endui 
don i ai au cuer doel et anui 
a puisqu il furent mort 
uos esteiez toz li confors 
que ie auoie et toz li biens 
car il n i auoit plus des miens  
li uallez entant mout petit 
a ce que sa mere li dit 
  a mangier  fait il   me donez 
ne sai de coi m araissonez 
mais mout iroie uolantiers 
au roi qui fait les cheualiers 
et g ierai cuiqu il en poist  
la mere tant com il li loist 
au plus qu ele puet lo detient 
et si li aparoille nient 
de cheneuaz grosse chemise 
et braies faites a la guise 
de gualois o len fait ensanble 
braies et chauces ce me sanble 
et si ot cote et chaperon 
de cuir de cerf clos enuiron 
ensin la mere s en torna 
yy iorz senz plus lo seiorna 
que plus n i ot mestier losange 
lors fist la mere doel estrange 
s o baise et acole en plorant 
et dit   or ai ie doel mout grant 
biaux filz quant aler uos en uoi 
uos iroiz a la cort lo roi 
si li diroiz armes uos doint 
de contredit n i aura point 
qu il les uos donra bien lo sai 
mais quant uos uanroiz a essai 
d armes porter commant ert donques 
ce que uos ne feistes onques 
n autrui ne lo ueistes faire 
commant en sauroiz a chief traire 
malueisement faire ce dot 
mal seroiz afaitiez do tot 
n il n et merueille ce m et uis 
s an ne set ce qu an a apris 
mais merueille est que lan aprant 
ce que lan ot et uoit souant 
biaux filz zz san uos uoil apanre 
cil uos est mout bons a entandre 
se il uos plaist a retenir 
granz biens uos en porroit uenir 
cheualiers seroiz iusqu a po 
se deu plaist et ie lo uos lo 
se uos trouez ne pres ne loig 
dame qui d aie ait besoig 
ne pucele desconseilliee 
la uostre aide apareilliee 
lor soit s eles uos en requierent 
car totes enors i afierent 
qui aus dames enor ne porte 
la soe anor doit estre morte 
dames et puceles seruez 
si seroiz par tot enorez 
et se uos aucune en auez 
aamee outre ses grez 
ne rien qui li desplaisse 
de pucele a mout qui la baisse 
se lo baisier uos en consent 
lo soreplus uos en desfant 
se laisier lo uolez por moi 
mais s ele a agnel en son doi 
o ceinture ou aumoniere 
se par amor ou par proiere 
la uos done mout an est bel 
se uos enportez son agnel 
de l aumoniere uos doig gie 
et de l anel panre congie 
biaux filz encor uos dirai el 
ia en chemin ne en ostel 
n aiez longuemant compaignon 
que si ne demandez son non 
et lo sornon a la parsome 
par lo sornon conoist en l ome 
biaux filz au prodomes parlez 
et compaignie lor tenez 
prodom ne forconsoille mie 
ces qui tienent sa conpaignie 
sor tote riens uos uoil proier 
q an eglise et en moutier 
ailliez proier nostre seignor 
qant cest siegle uos doint enor 
et si uos i doint contenir 
qu a bone fin puise uenir 
mere  fait il   que est eglise 
zz leus ou en fait lo seruise 
celui qui ciel et terre fist 
et homes et bestes i mist 
es mostiers que il fist meisme 
une maison bele et saintime 
et de cors sainz et de tressors 
s i sacrefie len lo cors 
ihesu crit la profete sainte 
cui iuif firent honte mainte 
traiz fu et iugiez a tort 
et sosfri engoisse de mort 
por les homes et por les fames 
q an enfer aloient les ames 
qant eles issoient do cors 
et il les en regita ors 
cil fu a l estaiche liez 
et puis apres crucefiez 
et porta querone d espines 
por oir messes et matines 
et por cel seignor aorer 
uos lo ie au mostier aler 
donc irai ie mout uolantiers 
es eglises et es mostiers  
fait li uallez   d or en auant 
ensin lo uos met en couant  
atant n i ot plus de demore 
congie prant et la mere plore 
et sa sele li fu ia mise 
a la meniere et a la guise 
de gualois fu apareilliez 
zz reuelins ot an ses piez 
et par tot la ou il aloit 
yy iaueloz o soi portoit 
ses iaueloz en uost porter 
mais yy l an fist sa mere oster 
por ce que trop sambloit galois 
si aust ele fait toz yy 
mout uolantiers s il poist estre 
une reorte en sa main destre 
porte por son cheual ferir 
plorant lo baise au departir 
la mere qui mout chier l auoit 
et prie deu que il l auoit 
  filz  fait ele   dex uos ramaint 
ioie plus qu il ne me remaint 
uos doint il ou que uos ailliez  
qant li uallez fu esloigniez 
lo giet d une pierre menue 
si se retorne et uoit chaue 
sa mere au chief do pont arriere 
et gist pasmee autel meniere 
con c el fust chaoite et morte 
et sil sille de sa reorte 
son chaceor parmi la crope 
et cil s en ua qui pas ne 
ainz l enporte grant aleure 
parmi la grant forest oscure 
et cheuauche des lo matin 
tantque li iorz uint a delin 
en la foret cele nuit iut 
tantque li clerz iorz aparut 
au main au chant des oiselez 
se leua et monte li uallez 
s a au cheuauchier entandu 
tantque il uit zz tref tandu 
en une praarie bele 
lez lo sort d une fontenele 
li trez fu genz a grant merueille 
l une partie fu uermoille 
et l autre fu d or fin doree 
desus ot zz aigle doree 
en l aigle feroit li solaus 
qui mout estoit clez et uermaus 
et reluisoient tuit li pre 
de l dou tre 
entor lo tre a la reonde 
qui estoit li plus biaus do monde 
auoit rainces et foilliees 
et loiges galieches dreciees 
li uallez uers lo tref ala 
et dit ainzqu il paruenist la 
  dex or uoi ie uostre maison 
or feroie ie desraison 
se aorer ne uos aloie 
uoir dit ma mere tote uoie 
qui l me dist que ia ne trouasse 
moutier ou aorer n alasse 
lo criator an cui ie croi 
et ie l irai proier par foi 
qu il me doint ancui a mangier 
que ie en auroie grant mestier  
lors uint au tref s o troue ouert 
ami lo tref zz lit couert 
d une coute de paille et uoit 
el lit zz dame gissoit 
qui estoit iqui andormie 
mais loig estoit sa compaignie 
qu alees erent les puceles 
por coillir floretes noueles 
que par lo tref ionchier uoloient 
ensin comme faire soloient 
en zz uergier d iluec mout pres 
si aporterent mout grant fais 
qant li uallez el tre entra 
ses cheuaus si fort s acopa 
que la damoisele l oi 
si tressailli et esperi 
et li uallez qui nices fu 
dit   pucele ie uos salu 
si com ma mere lo m aprist 
ma mere m ensaigna et dist 
que les puceles saluasse 
en quelque leu que i es trouasse  
la pucele de paor tranble 
por lo uallet qui fol li sanble 
si se tient por fole prouee 
de ce qu il l a soele trouee 
  uallet  fait ele   tien ta uoie 
fui que mes amis ne te uoie 
q ainz uos baiserai par mon chief  
fait li uallez   cui que soit grief 
que ma mere lo m ensaignai 
ie uoir ne uos baiserai ia  
fait la pucele   que ie puise 
fui que mes amis ne te truise 
que s il te troeue tu ies morz  
li uallez auoit les braz fors 
si l enbraca mout nicemant 
qu il ne lo sot faire autremant 
et iut sor le lit estandue 
et cele s et bien desfandue 
et grandrilla quantqu ele pot 
mais desfance mestier n i ot 
que li uallez tot de randon 
la baissa uausist ele o non 
uint foiz si con li contes dit 
tantc un anel en son doi uit 
et une aumoniere mout clere 
  ansin  fait il   me dit ma mere 
q au uostre doi l anel preisse 
maisque rien plus ne uos feisse 
or ca l anel i o uoil auoir 
mon anel n auras tu ia uoir  
li uallez par lo poig la prant 
a force lo doi li estant 
si a l anel en son doi pris 
et au sien doi meismes mis 
si dit   pucele bien aiez 
c or m an ire ie bien paiez 
et mout meillor baisier uos fait 
que chanberiere que il ait 
en tote la maison ma mere 
uos n auez pas la boche amere  
et cele plore et dit   uallet 
n enportez pas mon agnelet 
que i en seroie malbaillie 
et tu en perdroies la uie 
quequ l tardast i o te promet  
li uallez a son cuer ne met 
rien nule de ce que il ot 
mais de ce que geuné ot 
moroit de fain a male fin 
zz bocel troue plain de uin 
et zz enap d argent selonc 
et uoit sor zz trossel de ionc 
une toaille blanche et noeue 
il la soulieue et si troeue 
trois bons pastez d un chreuol fres 
ne li anuia pas cist mes 
por la fain qui forment l angoise 
zz des pastez deuant lui froisse 
si maniue par grant talant 
et uerse an la cope d argent 
do uin qui n estoit mie leiz 
si en boit souent et granz traiz 
et dit   pucele cil paste 
ne seront hui par moi gasté 
uenez mangier qu il sont mout bon 
chacuns aura assez do son 
et en remanra zz entiers  
et cele plore andemantiers 
queque il la prie et semont 
et cele zz mot ne li respont 
la damoisele ainz plore fort 
mout duremant ses poinz detort 
et cil mania tant com li plot 
et but do uin tant com li pot 
et pris congie tot maintenent 
si recouri lo remenant 
et commanda a deu celi 
cui ses saluz point n abeli 
  dex uos saut  fait il   bele amie 
mais por deu ne uos en poist mie 
de uostre enel se ie l enport 
encoisque ie muire de mort 
i o uos guerredonerai bien 
ie m en uois si n en port plus rien  
car il li couenra por lui 
sosfir tant honte et anui 
que ia n en ot nule chatiue 
ne ia tant com ele soit uiue 
n en aure secors ne haie 
  or sai ie bien qu il m a traie  
ensin remest cele plorant 
puis n ala guaires demorant 
que ses amis do bois reuint 
do uallet qui sa uoie tint 
uoit les esclos si li greua 
et s amie plorant troua 
  dame dame  fait il   ie croi 
a ces ensaignes que ie uoi 
que cheualier a au ci 
non a sire i o uos afi 
mais zz uallet gualois i ot 
enieus et uilein et sot 
qui de uostre uin a beu 
tant com li plot et bon li fu 
et mania de uos yy pastez 
et por ce bele si plorez 
s il aust beu et mangié 
trestout si lo uosise gie 
il i a plus sire  fait ele 
  mes agnes est en la querele 
qu i lo m a tolu si l enporte 
mielz uosisse ores estre morte 
qu il en aust ensin porté  
ez uos celui desconforté 
et engoiseus en son coraige 
  par foi  fait il   ci ot oltraige 
se plus i ot n o celez ia 
par foi sire il me baisa 
baisa uoire i o uos di bien 
mais ce fu maleoit gre mien 
ancois uos sist et si uos plot 
onques nul contredit n i ot  
fait cil cui ialosie engoise 
  cuidiez  fait il   ne uos conoise 
si fait certes bien uos conois 
ne sui si borgnes ne si lois 
que uostre fausete ne uoie 
entree estes en male uoie 
antree estes en male paine 
ne ia ne mangeroiz d auaine 
uostre cheuaus ne n iert ferrez 
tantque cil estera tuez 
et la o il desferrera 
iamais desferrez ne sera 
s i muert uos me suiroiz a pie 
ne iamais ne seront changié 
li drap que uos ariez uestue 
ainz me suirez a pie et nue 
tantque la teste en aurai prise 
ia n en ferai autre iostise  
atant s asist et si menia 
et li uallez tant cheuaucha 
qu i uit zz charbonier uenant 
deuant lui zz asne uenant 
  uilains  fait il   ensaigne moi 
qui l asne meine deuant toi 
la plus droite uoie a cardoeil 
li rois artus que ueoir uoil 
i fait cheualiers ce dit len 
uallez  fait il   en icel leu 
a un chastel sor mer assis 
lie et ioient biaus dos amis 
lo roi artu i troueras 
lie et ioient se tu i uas 
or me rediras tu mon uoel 
de coi li rois a ioie et doel 
i o te dirai  fait il   mout tost 
li rois artus o tote s ost 
s est au roi rion conbatuz 
li rois des illes est uaincuz 
et de c est li rois artus liez 
et de ses barons correciez 
qui as chastes se departirent 
la ou lor meillor seignor uirent 
n il ne set commant il lor ua 
de c est li diaux que li rois a  
li uallez ne prisse zz denier 
les noueles au charbonier 
fors tantque en la uoie entra 
cele part o il li mostra 
tantque sor mer uit zz chastel 
mout bien seant et fort et bel 
et uit issir parmi la porte 
zz cheualier qui arme porte 
zz cope d or en sa main 
sa lance tenoit et son frain 
et son escu a la senestre 
et la coupe d ore en la destre 
et ses armes bien li seoient 
qui totes uermoilles estoient 
li uallez uit les armes beles 
qui erent freiches et noueles 
si li plorent et dit  par foi 
ces demanderai ie lo roi 
s il les me done bel m en iert 
et daaz ait qui autres quiert  
atant uers lo chastel s en torne 
que mestier n i a de demore 
tantque pres do cheualier uint 
et li cheualiers lo retint 
zz petit si li demanda 
 ou iras tu diua diua 
ie uoil  fait il   a cort aler 
au roi les armes demander 
uallez  fait il   tu feras bien 
or uas don tost et si reuien 
et tant diras au malueis roi 
que s il ne uiaut tenir de moi 
sa terre que il la me rande 
o il enuoit qui la desfande 
uers moi qui di que ele est moie 
et a ces ensaignes t en croie 
que deuent lui pris orendroit 
a tout lo uin que il beuoit 
cete cope que ie enport  
or quier autre qui li recort 
que cil n i a mot antandu 
xxx 
o li rois et li cheualier 
estoient assis au mangier 
la sale fu a terre aual 
et li uallez entre a cheual 
en la sale qui fu pauee 
et autant longue comme lee 
et li rois artus est assis 
au chief d une table pansis 
et tuit li cheualier parloient 
et li zz as autres disoient 
 qu a li rois qu est pensis et muz  
li uallez est atant uenuz 
ne ne set lo quel il salut 
que do roi mie ne conut 
tantque iuonez contre lui uint 
qui zz costel en sa main tint 
  uallez  fait il   tu qui ca uiens 
qui lo costel en ta main tiens 
mostre moi li ques est li rois  
iuonez qui mout fu cortois 
li dist   amis ueez lo la  
et cil tantost uers lui ala 
s o salue si com il sot 
li rois pensa qu il ne dit mot 
et cil autre foiz l araisone 
li rois pansa et mot ne sone 
  par foi  fait li uallez adonques 
  cist rois ne fist cheualiers onques 
qant on parole n en puet traire 
commant porroit cheualier faire  
tantost de retorner s atorne 
lou chief de son chaceor torne 
mais si pres do roi l a mené 
a guise d ome mal sené 
que deuant lui sanz nule fable 
li abati desor la table 
dou chief zz chapel de bonet 
li rois torne uers lo uallet 
lo chief que il tenoit baisié 
si a tot son panser laisié 
et dit   biaux frere bien uaigniez 
pri uos que en mal ne taigniez 
ce qu a uostre salu me toi 
que mot respondre ne uos poi 
que li plus maus gueriers que i aie 
qui plus me het et plus m esmaie 
m a ci ma terre contredite 
et tant est fox que tote quite 
que dit que l aura uoille o non 
li uermaus cheualiers a non 
de la foret de guigueroi 
et la raine deuant moi 
estoit ci uenue seoir 
por conforter et por ueoir 
ces cheualiers qui sont blecié 
ne m aust guaires correcié 
li cheualiers de quantqu il dit 
mais deuant moi ma cope prist 
et si folemant l enleua 
que sor la raine uersa 
tot lo uin de coi estoit plaine 
ci ot oeure laide et uilaine 
que la raine en est entree 
de dol et d ire enflamee 
en sa chambre ou ele s ocit 
ne ne cuit pas que dex m ait 
que ia en puise eschaper uiue  
li uallez ne prise une ciue 
qantque li rois li dit et conte 
ne de son doel ne de sa honte 
la raine ne li chaut il 
 faites moi cheualier  fait il 
 sire rois car aler m en uoil  
cler et rient furent si oil 
an la teste au uallet saluaige 
nuls ne l ot ne lo taigne a saige 
mais tuit cil qui lo regardoient 
por bel et por gent lo tenoient 
 amis  fait li rois  descendez 
et uostre chaceor randez 
a ce uallet s ou gardera 
et uostre uolantez fera 
faites a damedeu lo ueu 
en m anor et a uostre preu  
et li uallez a respondu 
 ia n estoient pas descendu 
cil que ie ui ore en la lande 
et uos uolez que ie descende 
ia par mon chief ne descendrai 
mais faites tost si m en irai 
hai  fait li rois  dox amis 
ie lou ferai mout uolantiers 
a uostre preu et a m anor 
mais foi que doi lo criator  
fait li uallez  biax sire rois 
ne serai cheualiers des mois 
se cheualiers uermaus ne sui 
donez moi les armes celui 
que i encontrai deors la porte 
qui uostre cope d or enporte  
li senechaus s est correciez 
de ce que ot et fu iriez 
et dit  amis uos auez droit 
alez li tolir orandroit 
les armes que eles sont uostres 
ne feistes mie que mornes 
qant uos por ce uenites ci 
keux  fait li rois  por de merci 
trop dites uolantiers anui 
se ne uos chaut onques a cui 
a prodome est ce trop leiz uices 
por ce se li uallez est nices 
s est il espoir mout gentis hom 
ou ce li uient uoir d aprison 
qu il est auz a uilain mestre 
encor puet preuz et saiges estre 
uilenie est d atrui guaber 
et de prometre sanz doner 
prodom ne se doit antremetre 
de rien nule a autrui prometre 
que doner ne li puise et uoille 
que lo maugre celui n acoille 
qui sanz prometre est si amis 
et desque il li a promis 
si bee a la promese auoir 
et por ce si poez sauoir 
que asez uauroit il mielz ueer 
a home qu a faire beer 
et qui lo uoir dire an uodroit 
lui meismes gabe et decoit  
ensin li rois a keu parloit 
et li uallez qui s an aloit 
a une pucele ueue 
bele et gente si la salue 
et cele lui et si li rist 
et en rient itant li dist 
 uallez se tu uiz par aaige 
ie pans et cuit en mon coraige 
que an trestot lo monde n aura 
n il n i est ne lan n i saura 
nul cheualier meillor de toi 
ensin lo pans et cuit et croi  
et la pucele n auoit ris 
ainz auoit passé plus de dis 
et ce dit ele si en haut 
que tuit l oirent et kex saut 
cui la parole enuia mout 
si li done zz cop si estout 
de sa paume en la face tandre 
que il la fist a terre astendre 
qant la pucele ferue ot 
an son retor troua un sot 
lez une cheminee estant 
si lo bota el feu ardant 
do pie par corroz et par ire 
por ce que li soz soloit dire 
 ceste pucele ne rira 
iusque tantque ele uerra 
celui qui de cheualerie 
aura tote la seignorie  
ensin cil crie et cele pleure 
et li uallez plus ne demeure 
ainz s en retorne sanz consoil 
apres lo cheualier uermoil 
iuonez qui les droiz santiers 
sauoit toz et mout uolantiers 
aportoit noueles a cort 
a toz yy compaignons acort 
par un uergier delez la sale 
et par une poterne auale 
tanque uint au chemin tot droit 
ou li cheualiers l atandoit 
cheualerie et auanture 
et li uallez grant aleure 
uint uers lui por les armes panre 
et li cheualier por atandre 
auoit la cope d or ius mise 
xxx 
sor zz perrom aproichié l ot 
si que li uns l autre oir pot 
si li cria  metez les ius 
les armes et les metez ius 
que li rois artus lo uos 
uallez  fait il  ie te demande 
se nus a ossé ca uenir 
por lo droit lo roi maintenir 
se nus i uient n o celez ia 
commant deiable est ce or gas 
dans cheualiers que uos me faites 
q ancor n auez mes armes traites 
ostez les tost i o uos commant 
uallez  fait il  ie te demant 
se uos uient ci de par le roi 
que conbatre se uoille a moi 
dans cheualiers car ostez tost 
les armes que ie les uos ost 
que plus ne uos en sosferroie 
bien saichiez que ie uos ferroie 
se plus parler m en feissiez  
lors fu li cheualiers iriez 
la lance a en yy poinz leuee 
et si l en done grant colee 
par les espaules en trauers 
par la ou n estoit pas li fers 
qu il lo fist enbronchier aual 
iusque sor lo col do cheual 
et li uallez s est correciez 
qant il santi qu i fu bleciez 
de la colee qu il ot prise 
a l oil au mielz qu i puet l auise 
et laise aler lo iauelot 
cil qui n entant ne uoit ne ot 
lo fiert tres parmi lo ceruel 
si qu i li fet ou haterel 
saignier et la ceruele espant 
de la dolor li cuers li mant 
si uerse et chiet toz estanduz 
et li uallez est descenduz 
si met la lance a zz part 
et l escu do col li depart 
mais il n en set uenir a chief 
do hiaume qu il ot sor lo chief 
qu il ne set commant il lo praigne 
et l espee qu il li desceigne 
maintenant mes il n o set fere 
ne do desarmer a chief traire 
lors prant lo feurre et sache tire 
iuonez commenca a rire 
qant lo uallet uoit entrepris 
 ice que est  fait il  amis 
que faites uos ie ne sai coi 
ie cuidoie de uostre roi 
qu il m aust ces armes donees 
mais ainz auroie a charbonees 
trestot esbraoné ce mort 
que nules des armes enport 
or ne uos esmaiez de rien 
que ie les departirai bien 
se uos uolez  fait iuonez 
 faites don tost  fait li uallez 
 se l me donez senz nul arest  
tantost yonez lo deuest 
et iusqu an l artoil lo deschauce 
ne li laisse haubert ne chauce 
ne hiaume o chief n autre armeure 
mais li uallez sa uesteure 
ne uost laisier ne ne preist 
por rien que yonez deist 
une cote bien aasiee 
de drap de soi gambesiee 
que desus son aubert uestoit 
li cheualiers quant uis estoit 
n oster ne li pooit des piez 
les reuelins qu il ot chauciez 
 a deaibles ce or gas 
ie changeroie mes bons dras 
que ma mere me fist l autrier 
por les dras a ce cheualier 
ma grosse chemise de chanure 
por ceste qui est mole et tanre 
uodreiez or que ie laisaise 
ma cote ou eue ne passe 
por ceti qui n en tanroit gote 
mal daez ait sa gorge tote 
qui changera ne loig ne pres 
ses bons dras por autrui malueis  
mout grief chose est de fol apanre 
n il ne uost fors les armes panre 
por preiere que len li face 
iuonez les chauces li lace 
les esperons desor la chauce 
desor les reuelins li chauce 
puis li a le haubert uestu 
tel que onques meildres ne fu 
le hiaume qui mout bien li siet 
desor la coife li asiet 
et de l espee li ensaigne 
que l ait chiere et si la ceigne 
puis li met lo pie a l estrier 
et est montez sor le destrier 
ainz mes estrier au n auoit 
ne d esperon rien ne sauoit 
fors do sillent de la reorte 
yonez l escu li aporte 
et la lance puis si li baille 
encoisque ionez s en 
dit li uallez  ami prenez 
mon chaceor si l en menez 
et portez sa cope lo roi 
si lo saluez de por moi 
et tant dites a la pucele 
que kex feri soz la memele 
que se ie uif ainzque ie muire 
li cuit ie mestre mout bien nuire 
que por uangiee se tanra  
et cil dit que il li dira 
au roi sa cope et son mesaige 
fornira a loi d ome saige 
atant departent et s en iront 
en la sale ou li baron sont 
antre yonez parmi la porte 
qui au roi sa cope raporte 
si li dist  sire or faites ioie 
que uostre cope uos enuoie 
uostres cheualiers qui ci fu 
do quel cheualiers me diz tu  
fait li rois qui en sa grant ire 
estoit encor  a non de sire  
fait ionez  do uallet di 
qui orandroit parti de ci 
diz tu donc do uallet galois 
qui me demanda  fait li rois 
 les armes de sinople taintes 
au cheualier qui hontes maintes 
m a faites selonc son pooir 
sire de celui di ie uoir 
et ma cope commant ot il 
aime lo tant et prise cil 
qu il li a de son gre randue 
ancois li a si chier uandue 
li uallez que il l a ocis 
et commant fu il dex amis 
sire ne sai mesque ie ui 
que li cheualiers lo feri 
de sa lance et fist anui 
et li uallez referi lui 
d un iauelot parmi l oroille 
si qu il li fist tote uermoille 
lo sanc et la ceruele espandre 
et si lo ui a terre estandre  
lors dit li rois au senechal 
 a keux com m auez fait hui mal 
par uostre langue l ennieuse 
dom auez dite mainte oiseuse 
m auez tel cheualier tolu 
qui mout m a hui ce ior ualu 
sire  fait ionez au roi 
 par mon chief il mande par moi 
a la pucele la raine 
que kex feri par aatine 
par mau de lui et par despit 
qu il la reuenchera s il uit 
tantque uenir en puise en leu  
li fox qui seoit lez le feu 
ot la parole et saut en piez 
et uient deuient lo roi toz liez 
s a tel ioie qu il tripe et saut 
et dit au roi  se dex me saut 
or aprochent nos auentures 
de felenauses et de dures 
en uerroiz auenir souant 
et si uos met bien en couant 
que kex puet estre toz certains 
que mar uit les piez et les mains 
et sa langue fole et uilaine 
q ainzque past cete karentaine 
aura li cheualiers uanchié 
lo cop qu il me feri do pie 
et sa bufe est mout bien uendue 
et comparee et chier uandue 
que il dona a la pucele 
que antre lo col et l aisele 
lo braz destre li brisera 
un demi an lou portera 
au col pandu et bien lo port 
n i puet faillir forsqu a la mort  
ceste parole tant greua 
que par po que il ne creua 
de mautalant et de corroz 
qant il ne l osa ueiant toz 
tel conreer que mort l aust 
por ce que lo roi desplaust 
laisa que il ne l anuai 
et li rois dit   ahi ahi 
que mout m auez hui correcié 
que ensaignié et adrecié 
lo uallet as armes aust 
tantc un po aidier se saust 
et de l escu et de la lance 
bons cheualiers fust sanz dotance 
mais il ne set ne po ne bien 
d armes ne nule autre rien 
car neis traire ne sauroit 
l espee se besoig auoit 
or soit armez sor son cheual 
encontroit lo aucun uasal 
que por son cheual guaaignier 
n o doteroit a meaignier 
tot mort ou mehaignié l aura 
ia deffandre ne se saura 
tant est nices et bestiaux 
s aura tost fait ses anuiaux  
ensin li rois plaint et regrate 
lo uallet et fait chiere mate 
mais il n i puet rien conquester 
s an laisse la parole ester 
et li uallez sanz nul arest 
uait cheuauchant par la forest 
tantque a terre plaine uint 
sor une riuiere qui tint 
de le plus d une aubelestee 
s estoit l aiue tote rantree 
et retraite an son droit conduit 
uers la grant riuere qui bruit 
s an ua tote zz praerie 
mais en l aiue n entra il mie 
qu il la uit mout corrant et roide 
et assez plus corrant que loire 
si s en ua tot selonc la riue 
lez zz grant roiche naiue 
qui d autre part de l eue estoit 
si que l eue au pie li batoit 
sor une roiche en zz pandant 
qui uers mer aloit descendant 
ot un chastel et bel et fort 
si con l eiue aloit ou regort 
torna li uallez a senestre 
et uit la tor do chastel nestre 
auis li fu qu eles nessoient 
et que fors do chastel issoient 
ami lo chastel en estant 
ot une tor et fort et grant 
qui a la mer se conbatoit 
et la mers au pie li batoit 
au yy parties do mur 
don li carrel estoient dur 
auoit yy basses torneles 
qui mout estoient fors et beles 
li chastiaus fu mout bien seanz 
et bien aaisiez par dedanz 
deuant lo chastelet reont 
ot sor l eue drecié zz pont 
de pierre d araine et de chauz 
li ponz estoit et ors et hauz 
a batailles trestot autor 
ami lo pont ot zz tor 
et deuant zz pont torneiz 
qui estoit faiz et establiz 
a ce que sa droiture porte 
lo ior est ponz et la nuiz porte 
li uallet uers lo pont chemine 
uetuz d une robe d ermine 
s aloit zz prodom esbaiant 
desor lo pont et si atant 
celui qui uers lo pont uenoit 
li prodom en sa main tenoit 
par contenance zz batonet 
et apres lui furent uallet 
dui tuit desafublé uenu 
cil qui uient ot bien retenu 
ce que sa mere li aprist 
que il lo salua et dist 
  sire ce m ensaigna ma mere 
dex te beneie biaus frere  
fait li prodom qui nice et sot 
au parler lo conut a sot 
et a dit   frere don uiens tu 
don de la cort lo roi artu 
qu i feis cheualier m a fait 
li rois qui bone auenture ait 
cheualier se deu bien me doint 
ie ne cuit ore qu en ce point 
de tel chose li souenist 
ie cuidoie d el li tenist 
au roi que de cheualier faire 
or me di frere debonaire 
ces armes qui les te bailla 
li rois artus les me dona 
di m or commant  et cil li conte 
uos qui auez oi lo conte 
qui autre foiz lo conteroit 
anuiz et ouoisse seroit 
que nus contes de ce n amande 
et li prodon me redemande 
qu il set faire de son cheual 
  ie l cor bien amont et aual 
tot autresin com ie corroie 
mon chaceor quant ie l auoie 
q an la maison ma mere pris 
et de tes armes biaux amis 
me redites qu en sauez faire 
ie l sai bien uestir et retraire 
si con li uallez m en arma 
qui uoient moi en desarma 
celui que ie auoie mort 
et si legieremant la port 
que eles ne me grieuent rien  
fait li prodom   ce me siet bien 
par l arme de et mout me siet 
or me dites que ne uos griet 
ques besoinz uos amena ca 
sire auenture m ensaigna 
et ma mere que ie alassa 
aus prodomes et me conseillase 
et creusse que me diroient 
que preu i ont cil qui les croient  
et li prodon respont   biax frere 
beneoite soit uostre mere 
que ele uos ansaigna bien 
mais uolez uos plus dire rien 
oil et coi tant et ne mes 
que uos me esbergiez hui mes 
mout uolantiers  fait li prodom 
  maisque uos m otroiez zz don 
don grant bien  fait il   uos auroiz 
et coi  fait il   que uos creoiz 
lo consoil uostre mere et moi 
par foi  fait il   ie uos otroi 
don descendez  et il descent 
et zz uallez son cheual prant 
des yy qui furent uenu la 
et li autres lou desarma 
si remest en la robe sote 
es reuelins et en la cote 
de cer maufaite et maltailliee 
que sa mere li ot chargiee 
et li prodom se fait chaucier 
les esperons tranchanz d acier 
que li uallez ot aportez 
si est sor lo cheual montez 
et l escu par la guige pant 
a son col et la lance prant 
et dit   amis or aprenez 
d armes et garde uos donez 
commant len doit lance tenir 
et cheuaus corre et por saillir  
lors li a desploie l ensaigne 
si la prant et si li ensaigne 
comment en doit son escu prandre 
un petit lo uait auent pandre 
tantqu au cop do cheual lo ioint 
et met la lence ou fautre et point 
lo cheual qui yy mars ualoit 
que nus plus uolantiers ualoit 
plus tost ne de greignor uertu 
li prodom sot mout de l escu 
et do cheual et de la lance 
car il l ot apris des enfance 
si plot mout au uallet et sist 
trestot quantque li prodom fist 
qant il ot fait tot son cenbel 
deuant lo uallet bien et bel 
que bien an est garde donee 
et uient a lui lance leuee 
au uallet et demande li 
  amis saureiez uos ansin 
la lance et l escu demener 
et lo cheual poindre et mener  
et cil li dit tot a deliure 
ne querroit ia zz ior plus uiure 
ne terre ne auoit n aust 
maisqu ensin faire lo saust 
  ce qu en ne set puet lan apanre 
qui i uelt pener et entandre  
fais li prodom   biax amis chiers 
il couient a toz les mestiers 
et cuer et peine et us auoir 
par ces yy puet en tot sauoir 
et quant uos onques n apristes 
ne autrui faire ne l ueistes 
se uos faire ne lo sauez 
honte ne blasme n i auez 
mais se uos ne l apreneiez 
honte et blasme i aureiez  
lors lo fist li prodom monter 
et cil commanca a porter 
si a droit la lence et l escu 
com s il aust toz iorz uescu 
en tornoiemanz et en guerres 
et alé par totes les terres 
querant bataille et auenture 
car il li uenoit de nature 
et quant nature li aprant 
et li cuers do tot i entant 
ne li puet poine estre greuaigne 
la ou nature et cuers se paine 
par ces yy si bien lo faisoit 
que au prodome mout plaissoit 
si qu il disoit en son coraige 
que s il se fust tot son aaige 
d armes penez et entremis 
s an fust il assez bien apris 
qant li uallez ot fait son tor 
deuent lo prodome au retor 
lance leuee senz repaire 
si com il li ot ueu faire 
et dit   sire ai lo bien fait 
cuidiez uos que ia mestier m ait 
poine se ie metre l i uoil 
onques rien ne uirent mi oil 
don si grant enuie ausse 
mout uodroie que i en sausse 
autant comme nul cheualier 
qui onques montast sor destrier 
ne qui mielz s en saust aidier 
ne sa lence bien menoier 
ne de son escu bien courir 
ne de l espee escremir 
et do cheual bien aidier 
ensin con uos en ui aidier 
autretant com uos en sauez 
amis se lo cuer i auez  
fait li prodom   mout en saurez 
ia mar cusancon en aurez  
li prodom par yy foiz monta 
et yy foiz d armes li mostra 
tot quantque il mostrer l en pot 
tantque assez mostré an ot 
et par yy foiz monter lo fist 
a la darreaine li dist 
  amis se uos encontreiez 
zz cheualier que fereiez 
s il uos feroit i o referroie 
et se uostre lance pecoie 
apres ce li corroie sus 
a mon poig n en feroie plus 
amis ce ne feroiz uos mie 
que ferai donc par escremie 
a l espee l iroiz requerre  
tantost afichie cil en terre 
la lance o pre tote droite 
li prodom qui tant lo couoite 
d armes ensaignier et apanre 
que il se saiche bien desfandre 
de l espee s an lo requiert 
et enuair quant leus en iert 
puis a main a l espee mise 
  amis  fait il   en tele guise 
uos desfandroiz s en uos assaut 
de ce  fait il   se dex me saut 
n en set nul autant com ie faz 
qu aus borres et aus taleuaz 
chies ma mere en apris assez 
tantque souant an sui lassez 
donc alom hui mes a l ostel  
fait li prodom   il n i a el 
et uos auroiz cuiqu il anuit 
ostel sanz uilenie anuit  
lors s en uont andui coste a coste 
et li uallez dit a son oste 
  sire ma mere m anseigna 
qu auoc home n alase ia 
ne compaignie a lui n ause 
granzment que son non ne sause 
et ice m ensaigna por uoir 
et ie uoil lo uostre sauoir 
biax amis chiers  fait li prodom 
  gornomant de gorot ai non  
ensin iusqu a l ostel en uienent 
et main a main amedui tienent 
a la montee d un degre 
uint zz uallez tot de son gre 
qui aporta zz mantel cort 
lo uallet afubler en cort 
c apres lo chaut ne li preist 
froidure qui mal li feist 
riches maisons et bones genz 
ot li prodom et bons sergenz 
et li mangiers fu atornez 
bons et biaux et bien conreez 
si lauerent si cheualier 
et se sont assis au mangier 
et li prodom lez lui assist 
lo uallet et mengier lo fist 
auiau lui en une escuele 
des mes ne fais autre nouele 
qanz en i ot quel i furent 
mais assez mengerent et burent 
dou mangier ne fais autre fable 
qant leué furent de la table 
li prodom qui mout fu cortois 
proia de remenoir zz mois 
lo uallet que delez lui sist 
ou un an tot plain s il uosist 
lo retenist il uolantiers 
si apreist andemantiers 
tel chose que bien li pleust 
qu au besoig mestier li aust 
et li uallez li dist apres 
  sire ne sai se ie sui pres 
do menoir ou ma mere esta 
mais ie pri deu qu i me maint la 
tantqu ancor la puise ueoir 
que pasmee la ui cheoir 
el pie do pont deuant la porte 
si ne sai s ele est uiue ou morte 
de doel de moi quant la laisai 
chai pasmee bien lo sai 
et por ce ne porroit pas estre 
tantque ie sause son estre 
que ie feisse lonc seior 
ainz m en irai demain au ior  
li prodon ot que rien ne uaut 
preiere et la parole faut 
lors uont cochier sanz plus de plait 
es liz qui estoient bien fait 
li prodom par matin leua 
au li au uallet en ala 
la o il lo troua gisant 
si li fist porter en pressant 
chemises et braies de chansil 
et chauces taintes en bresil 
et cote d un dras de soie inde 
qui fu tissuz et faiz en inde 
por ce que uestir li feist 
li enuoia et si li dist 
  amis ces dras que ci ueez 
uestiroiz uos si m en creez  
et li uallez respont   biax sire 
uos porreiez assez mielz dire 
li drap que ma mere me fist 
don ne ualent il mielz que cist 
et uos uolez que ie les ueste 
uallez foi que ie doi ma teste  
fait li prodom   ainz ualent pis 
uos me deistes biaux amis 
qant ie uos amenai ceienz 
que uos toz mes comandemanz 
fereiez et ie si ferai  
fait li uallez   ie nen serai 
encontre uos de nule chose  
aus dras uestir plus ne repose 
si a les sa mere laisiez 
et li prodom s est abaisiez 
et li chauce l esperon destre 
la costume soloit tes estre 
quei cil qu l faisoit cheualier 
li soloit l esperon chaucier 
d autre uallez assez i ot 
chacuns qui auenir i pot 
a lui armer a la main mise 
et li prodom l espee a prise 
si li ceint et si li baisa 
et dit que donee li a 
la plus haute ordre auiau l espee 
que dex ot faite et commandee 
c est l ordre do cheualerie 
qui doit estre senz uilenie 
et dit   amis or uos souaigne 
s il auient que il uos couaigne 
conbatre a aucun cheualier 
ice uos uodroie proier 
que uos en uaignez au desus 
que uers uos ne se puise plus 
desfandre ne contretenir 
ainz l estuise a merci uenir 
qu a escient ne l ociez 
et gardez que uos ne seiez 
trop parlanz ne trop noueliers 
nus ne puet estre trop parliers 
que souant tel chose ne die 
que lan li torne a uilenie 
et li saiges dit et retrait 
qui trop parole pechie fait 
por ce biaux frere uos chati 
de trop parler et si uos pri 
se uos trouez home ne fame 
ou soit damoisele o soit dame 
desconsoilliee de nule rien 
conseilliez la si feroiz bien 
se uos conseillier la sauez 
et se uos pooir i auez 
une autre chose uos apraig 
ne lo tenez mie a desdaig 
qu i ne fait mie a desdaignier 
uolantiers alez au moutier 
proier celui qui a tot fait 
qui de uostre ame merci ait 
et qu an cest siegle terrien 
uos gart comme son crestien  
et li uallez dit au prodome 
  de toz les apostres de rome 
seiez uos beneiz biax sire 
q autel oi ma mere dire 
or ne dites iames biaux frere 
que ce uos aprist uostre mere 
ne qu ele uos ait ansaignié 
de ce mie ne uos blast gie 
se uos l auez dit iusque ci 
mais desormes uostre merci 
uos pri que uos an chastoiez 
que se uos plus lo diseiez 
a folie lo tanroit an 
por ce uos pri guardez uos an 
et que dire ie donc biax sire 
li uauasors ce poez dire 
qui uostre esperon uos chauca 
lo uos aprist et ensaigna  
et cil li a lo don doné 
que iamais n i aura soné 
nul mot tant com il sera uis 
se de lui non qu il li est uis 
que ce est biens qu il li ensaigne 
li prodom maintenant lo saigne 
et a sa main leuee en haut 
et dit   biaus sire dex uos saut 
alez a deu qui uos conduie 
que la demore uos anuie  
li nouiaux cheualiers s en part 
de son oste mout li est tart 
que a sa mere uenir puise 
et que sa mere uiue truise 
si se met aus forez sotaines 
que assez mielz qu a terres plaines 
as forez se reconoissoit 
et cheuauche tantque il uoit 
un chastel fort et bien seant 
mais ors des murs n auoit noiant 
fors mer et eue et terre gaste 
d errer uers lo chastel se haste 
tantque deuant sa porte uient 
mais zz pont passer li couient 
si foible ainzqu a la porte uaingne 
qu a poines cuit qu il lo sostaigne 
li cheualiers sor lo pont monte 
et lo passe que mal ne honte 
ne destorbier ne li auient 
tantque deuant la porte uient 
si la troua fermé a la clef 
mais n apela mie soef 
ne n i apela mie en bas 
tant a hurté anellopas 
uint aus fenestres de la sale 
une pucele tainte et pale 
et dit   qui est qui ca apele  
cil regarda uers la pucele 
si la uoit et dit   bele amie 
zz cheualiers sui qui uos prie 
que laienz me laissiez antrer 
et l ostel anuit mes prester 
sire  fait ele   uos l auroiz 
mais ie gre ne uos en sauroiz 
et neporquant nos uos ferons 
si bel ostel com nos porrons  
lors est la pucele arrier traite 
et cil qui la pucele agaite 
crient ne li face trop ester 
si recomance a apeler 
et tantost yy sergent uindrent 
qui granz haiches a lor cos tindrent 
et chacuns ot ceinte zz espee 
si ont la porte desfermee 
et dient   sire uenez anz  
se bien esteust as sergenz 
mout fussent bel mais il auoient 
mesaise autant qu il estoient 
de ieuner et de ueillier 
tantqu en s en poist merueillier 
ne il ot bien defors trouee 
la terre gaste et escoee 
dedanz rien ne li amanda 
que par tot la ou il ala 
troua enhermees les rues 
et les maisons toz dechaues 
c omme ne fame n i auoit 
dues mostiers en la uile auoit 
qui estoient yy abaies 
l une des nonains establies 
l autre de moines esgarez 
ne troua mie bien parez 
les mostiers ne bien portanduz 
ancois est creuez et fanduz 
li murs et les torz descouertes 
et les portes erent ouertes 
ansin de nuiz comme de iorz 
molins n i most ne n i cuist fors 
an nul leu de tot lo chastel 
ne n i auoit pain ne gastel 
ne rien nule qui fust a uandre 
don lan poist zz denier panre 
ansin troua lo chastel gaste 
qu il n i troua ne pain ne paste 
ne uin ne sidre ne ceruoise 
uers zz palais couert de loise 
la n ont yy sergent mené 
et descendu et desarmé 
et tantost zz uallez auale 
par les degrez ius de la sale 
qui aportoit zz mantel gris 
au col au cheualier l a mis 
et son cheual ont establé 
en l estable o il n auoit ble 
ne fain ne fuerre se po non 
car il n estoit en la maison 
li autre deuant es lo font 
par les degrez monter amont 
an la sale qui mout fu bele 
dui prodome et une pucele 
li sont a l encontre uenu 
li prodome estoient chenu 
non pas si que tuit fusent blanc 
de bel aage o tout lor sanc 
et a toute lor force fusent 
s anui et pessance n ausent 
et la pucele uint plus cointe 
plus acesmee et plus iointe 
que esperuiers ne papeguauz 
ses mantes fu et ses bliauz 
d une porpre uoire estelee 
d or ne n estoit mie pelee 
la pane qui d ermine fu 
d un sebelin uoir et chenu 
fu li mantes au col orllez 
ne n estoit trop lonz ne trop lez 
et se ie onques fis deuise 
en biaute que dex aust mise 
an cors de fame ne en face 
or me replaist que une en face 
ou ie ne mantire de mot 
desliee fu et si ot 
les cheuox tex s estre poist 
que bien cuidast quil les ueist 
que il fusent tuit de fin or 
tant estoient luisant et sor 
lo front ot blanc et haut et plain 
tes con se fust ourez de main 
et que de main d ome ourez fust 
de pierre ou d iuoire o de fust 
les sorcis bruns et large antroil 
an la teste furent li oil 
rient et uair cler et fandu 
et lo nes droit et estandu 
et mielz auenoit an son uis 
li uermaus sor le blanc assis 
que li sinoples sor l argent 
por anbler san et cuer de gent 
fist dex an li passemerueille 
n onques puis ne fist sa paroille 
ne deuant ce faite n auoit 
et quant li cheualiers la uoit 
si la salue et ele lui 
et li cheualiers amedui 
et la damoisele lo prant 
par la main debonairemant 
et dit   biaus sire uostre ostex 
ne n iert mie senpres itex 
com a prodome couenroit 
se ie uos disoie orandroit 
tot uostre coueigne et uostre estre 
uos cuidereiez puet ce estre 
que de malueistie lo deisse 
por ce qu aler uos en feisse 
mais se uos plaist or an uenez 
l ostel tel com il est prenez 
et dex uos doint meillor demain  
ansin l enmaine main a main 
iusqu an zz chanbre celee 
qui mout fu bele et granz et lee 
sor une coute de samit 
qui fu estandue en zz lit 
se sont andui leienz assis 
cheualier yy yy et yy 
uindrent leianz et si s asistrent 
par tropeaux et mot ne distrent 
qu il uirent celui qui se sist 
delez la dame et mot ne dist 
por ce de parler se tenoit 
que do chasti li souenoit 
que li prodom li auoit fait 
s an tenoient antr es grant plait 
tuit li cheualier a consoil 
  dex  dit li uns   mout me meruoil 
se cist cheualiers est muaux 
granz diaus seroit c onques plus biax 
cheualiers ne fu nez de fame 
mout auient bien delez ma dame 
et ma dame assez delez lui 
s il ne fusient muel andui 
tant est cist biax et cele bele 
c onques cheualiers ne pucele 
si bien n auinrent mes ensanble 
et de l un et de l autre sanble 
que dex l un et l autre feist 
por ce qu ensanble les meist  
ansin des yy qui se taisoient 
trestuit grant parole tenoient 
et la damoisele cuidoit 
que l araignast de queque soit 
tantqu ele uit tres bien et sot 
que il ne li diroit ia mot 
s ele ne l araignoit auant 
et dit mout debonairemant 
  sire don uenistes uos hui 
damoisele  fait il   ie fui 
chies zz prodome a zz chastel 
ou i oi ostel et bon et bel 
s i a yy torz fors et eslites 
une grant et yy petites 
ne sai toute l oure aconter 
ne lo chastel ne sai nomer 
mais ie sai bien que li prodom 
gornemant de goort ai non 
ha biaus amis  fait la pucele 
  com est uostre parole bele 
et mout auez dit que cortois 
gre uos en saiche dex li rois 
quant uos prodome l apelastes 
onques plus uoir mes n en parlastes 
il est prodom par saint richier 
de ce l os ie bien afichier 
et sachiez que ie sui sa niece 
mais ie n o ui mout a grant piece 
et certes puisque uos meustes 
de uostre ostel ne coneustes 
plus prodome mien esciant 
mout lie ostel et biau sanblant 
uos fist car il lo set bien faire 
comme prodom et debonaire 
puisanz et aasiez et riches 
mais ceianz n a il que yy miches 
c uns miens oncles qui est prieus 
mout sainz et mout religieus 
m anuoia por soper anuit 
et zz bocel plain de uin cuit 
de uitaille n a plus ceianz 
forsc un cheuroil c uns miens sergens 
ocist hui main d une saiete  
atant commande que lan mete 
les tables et eles sont mises 
et leianz au soper assises 
au mangier ont mout petit sis 
mais par mout grant talant l ont pris 
apres mangier se departirent 
cil remestrent qui s andormirent 
que l autre nuit ueillié auoient 
et cil s en issent qui deuoient 
la nuit par lo chastel gaitier 
sergent furent et cheualier 
li sergent qui la nuit ueillierent 
li autre mout se traueillierent 
de lor oste bien aaisier 
bons dras et couertor ot chier 
et oreillier au chief li metent 
cil qui do cochier s entremetent 
trestote l aise et lo delit 
qu an saiche deuiser en lit 
ot li cheualiers cele nuit 
forsque solemant de deduit 
de pucele que il aust 
o de dame se lui plaust 
mais il n en sauoit nule rien 
d amor ne de nule autre rien 
si s andormi auques par tans 
qu il n estoit de rien en espanz 
mais s ostesse pas ne repose 
qui dedanz sa chanbre est enclose 
cil dort a aise et cele panse 
que n a en li nule desfanse 
d une bataille qui l asaut 
mout se trestote et mout tressaut 
mout se giete mout se demaine 
un mantel cort de soie en graigne 
ha afublé sor sa chemise 
si s et en auanture mise 
comme hardie et coraigeuse 
mais ce n est mie por oiseuse 
ainz se porpanse qu ele ira 
a son oste et si li dira 
de son afaire zz partie 
lors est de son lit departie 
et issue ors de la chambre 
s a tel paor que tuit li membre 
li tranblent et li cors li sue 
plorant est de la chanbre issue 
et uient au lit ou cil se dort 
lors plore et sopire mout fort 
si s acline et agenoille 
et plore si qu ele li moille 
des ses lermes tote la face 
ne hardemant n a que plus face 
tant a ploré que cil s esuoille 
si s esbaist mout et meruoille 
de sa face qu i sant moilliee 
et uoit celi agenoilliee 
deuant son lit si lo tenoit 
par le col enbracié estroit 
et tant de cortoisie fist 
que antre ses braz la reprist 
maintenant anuers li se trait 
si li demande que li plaist 
  por coi estes uenue ci 
ha gentis cheualiers merci 
por de uos pri et por merci 
que uos ne m an aiez plus uil 
de ce que ie sui ci uenue 
por ce que ie sui presque nue 
ie n i pansai onques folie 
ne maluoistie ne uilenie 
qu il n a ou monde rien qui uiue 
tant dolante ne tant chaitiue 
que ie ne soie plus chaitiue 
xxx 
rien que i aie ne me delite 
que ie ne soie plus dolante 
c onques zz ior sanz mal ne fui 
ensin malauree sui 
ne ie ne uerrai iamais nuit 
que solemant cele d anuit 
ne ior que celui de demain 
ancois m ocirrai de ma main 
de yy cheualiers et diz 
don cist chastes estoit garniz 
n a ceianz remes que karante 
et deus et yy mains ce me sanble 
  et n i a zz cheualiers mout maux 
aguingerons li seneschaus 
clamedex des illes menez 
et m a morz et enprissonez 
ices qui ces en prisson mis 
m est il autant comme des uis 
que ie sai bien qu il i morront 
que iamais eisir n en porront 
par moi sont tant prodome mort 
si est droiz que ie m an descort 
a siege a ci deuant esté 
tot un iuer et un este 
aguinguerons toz iorz xxx 
et sa force a celui crut 
et la nostre est amenuisiee 
et nostre uitaille espuisiee 
que il ne m a ceianz remes 
don lon poist repaistre zz es 
si somes assis entressait 
demain se damedex n o fait 
li sera cist chastes randuz 
qui ne puet estre desfanduz 
et ie auoc comme chaitiue 
mais certes ainzque il m ait uiue 
m occire ie si m aura morte 
puis ne m an chaura s i m enporte 
clamadex qui auoir me cuide 
ne m aura pas s il ne m a uuide 
de uie et d arme en nule fin 
que ie gart en zz mien escrin 
un costel tot de fin acier 
que au cuer me ferai glacier 
itant a dire uos auoie 
or me remetrai a la uoie 
se uos laissera reposser  
par tans se porra aloser 
li cheualiers se faire l ose 
c onques cele por autre chose 
ne uint plorer desus sa face 
quequ ele entandant li face 
fors por ce qu ele li meist 
en coraige qu il en preist 
la bataille si l ose anpanre 
por sa terre et por li desfandre 
et cil li dit   amie chiere 
faites or huimais bele chiere 
confortez uos ne plorez plus 
mais traiez uos les moi sai sus 
s ostez les lermes de uos iaux 
dex se lui plaist uos fera miax 
demain que uos ne m auez dit 
lez moi uos cochiez en ce lit 
qu il est assez lez a eus nos 
huimes ne me laisseroiz uos  
et cele dit   se uos plaissoit 
si feroie  et il la baisoit 
et en ses braz la tenoit prise 
si l a soz lo couertor mise 
tot soauet et tot a aise 
et cele soefre qu il la baise 
ne ne cuit pas qu il li anuit 
ensin iurent tote la nuit 
li zz lez l autre boche a boche 
iusqu a main que li iorz approche 
tant li fist la nuit de solaz 
que boche et boche braz et braz 
dormirent tantqu il aiorna 
a l aiorner s en retorna 
la pucele en sa chambre arriere 
sanz pucele sanz chanberiere 
se uesti et apareilla 
onques nelui n i apela 
et cil qui la nuit ueillié orent 
tantost que lo ior ueoir porent 
isnelemant lez endormiz 
se l firent leuer de lor liz 
et cil leuerent sanz demore 
et la pucele en icele ore 
a son cheualier s en repaire 
si li dist comme debonaire 
  sire dex uos doint hui bon ior 
et si cuit bien que lonc seior 
ne fereiez mie ceanz 
do seiorner seroit neianz 
uos en iroiz pas ne m en poise 
que ne seroie pas cortoise 
s il m en pessoit de nule chose 
que point d anor a la parclose 
ne uos auon faite ceianz 
et ie pri deu omnipotant 
qu il uos maint a meillor ostel 
o plus pain ait et uin et sel 
et autres choses qu an celui  
il li dist   bele ce n ert hui 
que ie autre ostel aille querre 
ainz aurai tote uostre terre 
en paiz mise si con ie cuit 
se uostre anemi la fors truis 
pesserai moi se plus i siet 
por ce que de noient uos griet 
mais se ie l oci et conquier 
uostre druerie uos quier 
en gueredon qu ele soit moie 
autres sodees ne querroie  
et cele respont par cointise 
  sire mout m auez or requise 
de poure chose et de despite 
et s ele uos iert contredite 
uos lo tanreiez a orgoil 
por ce ueer ne la uos uoil 
et neporquant ne dites mie 
que ie deuaigne uostre amie 
par tel couant ne par tel loi 
que uos ailliez morir par moi 
que ce seroit trop granz domaiges 
car uostre cors ne uostre aaiges 
n est tex et saichiez de seur 
que uos a cheualier si dur 
ne a si fort ne a si grant 
com cil est qui la forz atant 
uos poissiez contretenir 
estor ne bataille fornir 
ce uerroiz uos  fait il   encui 
que ie m ire conbatre a lui 
ie n o lairai por nul chasti  
tel plait li a cele basti 
qu ele lo blasme et si lo uiaut 
mais souant auient que len uiaut 
escondire sa uolante 
qant an uoit bien entalanté 
home de faire son talant 
por ce que mielz li entalant 
ansin fist ele comme saige 
qu ele li a mis en coraige 
ce qu ele li blasme mout fort 
cil commande qu en li aport 
ses armes que a demandees 
et len les i a aportees 
si l arment et monter lo font 
sor zz cheual que il li ont 
apareillié ami la place 
ne n i a nul sanblant ne face 
qu il ne l en poist et qu il ne die 
  sire dex uos soit en haie 
hui en cest ior en doint grant mal 
aguingeron lo senechal 
qui tot a ce pais destruit  
et plorent mout totes et tuit 
iusqu a la porte lo conuoient 
et quant fors do chastel lo uoient 
si dient tuit a une uoiz 
  biax sire icele uoire croiz 
ou dex laisa son cors pener 
uos gart dex de grant enconbrer 
et d anconbrier et de prison 
et uos ramaint a guarison 
en leu ou uos seiez a aise 
et aiez delit qu il uos plaise  
ensin trestuit de lui parloient 
et cil de l ost uenir lo uoient 
si l ont aguingueron mostré 
ou se seoit deuant son tre 
qu il cuidoit bien qu en li deust 
lo castel randre ainzque iors fust 
et que aucuns en issist ors 
por combatre a lui cors a cors 
et auoit ses chauces laciees 
et les genz estoient moult lies 
qu il cuidoient auoir conquis 
lo chastel et tot lo pais 
cil uient a lui plus que lo pas 
sor zz cheual bien fort et gras 
et dit   uallez qui ca t anuoie 
di moi l achoison de ta uoie 
uiens tu paiz o bataille querre 
mais que faiz tu en cele terre  
fait cil   ce me diras premiers 
por qu as ocis les cheualiers 
et tot lo pais confondu  
et lors li a cil respondu 
comme orgoilleus et sorcuidiez 
  ie uoil ancui me soit uuidiez 
cist chastes et la tor randue 
qui tant a esté desfandue 
et mes sire aura la pucele 
daaz ait hui ceste nouele  
fait li uallez   et qui l a dite 
einz te couanra clamer quite 
trestout quantque tu li demandes 
or me seruez uos de bobances  
fait aguingerons   par saint pere 
souent auient que tes compere 
lo forfet que corpes n i a  
et lors au uallet enuia 
si met la lance sor lo fautre 
et li uns laist corre uers l autre 
tant com cheual porter le porent 
a l ire et au corroz qu il orent 
et a lor force de lor braz 
font les pieces et les esclaz 
de lor lances uoler andeus 
aguinguerons chai toz seus 
et fu parmi l escu naurez 
sique li braz et li costez 
lo santi dolereusemant 
et li uallez a pie descent 
qu il n o set a cheual requerre 
do cheual est uenuz a terre 
et trait l espee si li passe 
ne sai que plus uos deuisasse 
commant il auint a chascun 
ne les cos toz par zz a un 
mais la bataille dura mout 
et li cop furent mout estout 
tantque aguinguerons chai 
et cil maintenant l enuai 
tantque cil merci li cria 
et cil li dit que il n i a 
de la merci ne tant ne quant 
se li souint il neporquant 
do prodome qu il li aprist 
qu a son esciant n oceist 
cheualier desque il aust 
conquis et au deseure fust 
et cil li dist   biax amis dous 
or ne seiez pas si estous 
que uos aiez merci de moi 
que ie te creant et otroi 
que ia en est li mieldres tuens 
et cheualiers es tu mout buens 
mais non pas tantqu il fust creu 
d ome qu il ne l aust ueu 
m auses en bataille mort 
mais se ie lo tesmoig t en port 
que tu m aies d armes oltré 
uoiant ma gent deuant mont tre 
ma parole en sera creue 
et t anors en sera saue 
que nus cheualiers n ot greignor 
mais garde se tu as seignor 
qui t ait bien ne seruise fait 
don lo guerredom au n ait 
si m i enuoie et ge irai 
de par toi et si li dirai 
commant tu m as d armes conquis 
et si me randrai a lui pris 
por faire ce que bon li ert 
et daaz ait qui mielz requiert 
et sez tu donc ou tu iras 
en cel chastel et si diras 
a la bele qui est m amie 
que iamais en tote ma uie 
ne seras en son nuisemant 
si te metras oltreemant 
do tot en tot en sa merci  
et cil li respont   donc m oci 
c ausin me feroit ele ocirre 
que nule rien tant ne desirre 
comme mon mal et mon anui 
car a la mort son pere fui 
et si li ai faiz tanz corroz 
que ses cheualiers li ai toz 
que morz que pris en ceste anee 
male prison m auroiz donee 
qui a li enuoié m auroit 
ia pis faire ne me sauroit 
mais se tu as nul autre ami 
n amie autre enuoie m i 
qu il n ait de moi mal faire enuie 
que ceste me torroit la uie 
se ele me tenoit sanz faille  
et lors li dist cil que il aille 
a un chastel chies zz prodome 
do prodome lo non li nome 
en tot lo monde n a macon 
qui mielz deuisast la facon 
do chastel qu i li deuisa 
l eue et lo pont mout prissa 
et les torneles et la tor 
et les forz murs qui sont entor 
tantque cil entant bien et set 
que el leu ou len plus lo het 
lo uiaut enuoier en prisson 
  la ne sai ie ma guarison  
fait il   biax frere o tu m enuoies 
si m aist dex en males uoies 
me uiaus metre et en males mains 
car zz de ses freres germains 
en ceste guerre li ocis 
ainz m ociz tu tres dos amis 
que tu a lui aler me faces 
la iert ma morz se tu m i chaces  
et cil li dist   donc iras tu 
en la prison lo roi artu 
et me salueras lo roi 
et si li diras de par moi 
qu il te face mostrer celi 
que keu li senechaus feri 
por ce que ele m auoit ris 
et a celi te randras pris 
et si li diras se toi plaist 
que ia dex morir ne me laist 
tantqu en aie uengence prise  
et cil respont que cest seruise 
li fera il et bien et bel 
lors s en torne uers lo chastel 
li cheualiers qui uaincu a 
et cil en la prisson en ua 
s an fait porter son estandart 
et l ost do siege se depart 
qu il n i remest ne bruns ne sors 
et cil do chastel issent fors 
encontre celui qui retorne 
et a mout grant anui lor torne 
do cheualier qu il a conquis 
que il lo chief n en auoit pris 
ou que il ne lor a randu 
a grant ioie l ont descendu 
et desarmé a zz perron 
et dient   sire guingueron 
qant uos ceianz ne lo ueistes 
la teste por coi n en preistes  
il lor respont   seignor par foi 
ne feisse pas bien ce croi 
s il uos a ocis uos paranz 
ie ne li fusse pas garanz 
ainz l oceisiez malgre mien 
mout aust en soi po de bien 
desque ie au desus en fui 
se n ause merci de lui 
et sauez ques la merci fu 
an la prison lo roi artu 
se metra se couent me tient  
et la damoisele atant uient 
que de lui grant ioie demaine 
et iusqu en la chanbre lo maine 
por reposer et aaisier 
de l acoler ne do baisier 
ne li fait ele nul dangier 
en leu de boiure et de mengier 
iurent et baisent et acolent 
et debonairemant parolent 
mais clamadex folie panse 
qui uiaut et cuide sanz desfance 
lo chastel auoir maintenant 
qant zz uallez grant dol menant 
ami lo chemin encontra 
qui les noueles li conta 
de guingueron lo senechal 
  a non de sire or uait mout mal  
dit li uallez qui tel doel fait 
qu a deus poinz ses cheuos detrait 
et clamadex respont   de coi 
sire  dit li uallez   par foi 
uostre senechaus est conquis 
d armes et si se randra pris 
au roi artu ou il s en ua 
qui a ce fait diua diua 
ice commant puet auenir 
d ou puet li cheualiers uenir 
qui si prodome et si uaillant 
puet d armes faire recreant  
et cil respont   biax sire chiers 
par foi ce fu zz cheualiers 
et tant en sai que ie lo ui 
que ors de belrepaire issi 
armez d unes armes uermoilles 
et tu uallez que me consoilles  
fait cil qui par po n ist do san 
  que est sire retornez uos an 
que se uos auant aleiez 
ia rien n i esploitereiez  
a cest mot est auant uenuz 
zz cheualiers auques chenuz 
qui estoit maistre clamadeu 
  uallez  fait il   tu ne diz preu 
plus saige consoil et plus buen 
li couient croire que lo tuen 
s il te croit il fera que fos 
ainz ira auant par mon los  
puis dit   sire uolez sauoir 
commant uos porreiez auoir 
lo cheualier et lo chastel 
i o uos dirai et bien et bel 
et mout sera legier a faire 
dedanz les murs de belrepaire 
n a que boiure ne que mangier 
et sont foible li cheualier 
et nos somes et fort et sain 
ne n auomes ne soi ne fain 
si pouon grant estor soffrir 
se cil dedanz ossent issir 
a uos ca defors assambler 
yy cheualiers por cenbeler 
enuoierez deuant la porte 
li cheualiers qui se deporte 
a blancheflor sa bele amie 
uodra faire cheualerie 
plus que il soffrir ne porra 
si ert pris o il i morra 
que po d aie li feront 
li autre qui mout foible sont 
si ne feront li yy noiant 
maisque les iront faunoient 
tantque uos par ceste ualee 
uanroiz sor aus tot a celee 
s es asceindron a la parclose 
par foi ie lo bien ceste chose  
fait clamades   que uos me dites 
ci auons bones genz ellites 
yy cheualiers armez 
et yy sergenz toz acesmez 
s es panron toz comme genz morte  
yy cheualiers deuant la porte 
en a clamedex enuoiez 
qui tinrent au uant desploiez 
les confanons et les banieres 
qui furent de maintes menieres 
et quant cil do chastel les uirent 
les portes a bandon ourirent 
que li uallez lo uost ausin 
et deuanz as toz en issi 
conme hardiz et proz et fiers 
por assambler aus cheualliers 
les ancontre trestoz ansanble 
cui il ataint pas ne li semble 
que il soit d armes aprantiz 
lo ior i fu ses ferz santiz 
de sa lance en mainte boele 
cui perce piz et cui mamele 
celui ocit celui canole 
cui brisse braz et cui chanole 
celui abat et celui prant 
les prissons les cheualiers rant 
a ces qui mestier en auoient 
tantque la grant bataille uoient 
qui lo ual orent monté 
et furent yy uinz conté 
estre les yy sergenz qui uindrent 
et li nauré si pres se tindrent 
de la porte qui fu ouerte 
et li autre uirent la perte 
de lor genz afolee et morte 
si s en uienent deuant la porte 
tuit desarmé tuit desrangié 
et cil se tinrent tuit rangié 
an la porte sarreement 
se l recoiuent ardiemant 
mais po de gent et foible furent 
et li autre de force crurent 
des sergenz qui seu les orent 
tantque il sosfrir ne les porent 
mais en lor chastel se retraient 
sus la porte ot archiers qui traient 
an la grant fole et an la presse 
qui est mout ardanz et angresse 
tant c une flote de randon 
qui antre ou chastel a bandon 
s est dedanz a force enbatue 
et cil dedanz ont abatue 
la porte qui est sor auz toz 
lors debrise et escaiche toz 
ces qu a atainz an son cheoir 
ainz rien nule ne pot ueoir 
clamadex don tant fust dolanz 
car mout a la porte colanz 
de sa gent morte et lui forsclos 
s estuet qu il se taigne en repos 
que li assauz en si grant haste 
ne seroit forsque paine gaste 
et ses mestres qui lo consoille 
li dist   sire n est pas meruoille 
de prodome si li meschiet 
si com damede plaist et siet 
chiet bien et mal et chascun home 
perdu auez ce est la some 
mais il n est seinz qui n ait sa feste 
chaoite est sor nos la tempeste 
si sont li nostre maaignié 
et cil dedanz ont gaaignié 
mais il reperdront ce saichiez 
les iax amedeus me traiez 
se demorer uolez yy iorz 
uostre iert li chastes et la torz 
cil se metront tuit en merci 
se uos poez demorer ci 
tant solemant hui et demain 
li chastes est en uostre main 
et icele qui tant uos a 
refusé uos repreiera 
por deu que uos la daigniez panre  
lors font trez et paueillons tandre 
ces que il aporté i orent 
et li autre si com il sorent 
se logerent et atornerent 
et cil do chastel desarmerent 
les cheualiers qu il orent pris 
n en tors n en fers ne les ont mis 
maisqu il pleuirent solemant 
comme cheualier loiaumant 
que il leial prison tanroient 
ne que nul mal ne lor querroient 
ensin furent anclos leianz 
cel ior meismes zz granz uanz 
ot par mer chacié zz barge 
qui de fromant porte zz charge 
et d autre uitaille estoit plaine 
si com de plot antiere et saine 
est deuant lo chastel uenue 
et quant cil de l ost l ont ueue 
s anuoient sauoir et enquerre 
que il sont et qu il uienent querre 
atant do chastel aualerent 
cil qui en la barge aualerent 
si demandent ques genz i sont 
et commant il uienent et uont 
et cil dient   marcheant somes 
qui uitaille a uandre menomes 
pain et uin et bacons salez 
et bues et porz auons assez 
por tuer se mestiers estoit  
et cil dient que beneoiz soit 
dex qui au uant dona la force 
qui ca uos amena a force 
et tuit seiez uos bien uenu 
traiez ors tuit seront uandu 
si chier com uos lo sauroiz uandre 
et uenez tost uostre auoir prandre 
c ui ne uos porrez desconbrer 
do recoiure ne do nonbrer 
plates d or et plates d argent 
que nos donron por lo fromant 
et por lo uin et por la char 
auroiz d auoir chargié zz char 
et plus se faire lo besoigne  
or ont bien faite la besoigne 
cil qui achatent et qui uandent 
a la nef deschargier entandent 
s an font tot deuant es porter 
por ces dedanz reconforter 
qant cil do chastel uenir uoient 
ces qui la uitaille aportoient 
croire poez que grant ioie orent 
et au plus tost qu il onques porent 
firent lo mangier atorner 
or puet longuemant seiorner 
clamadex qui muse defors 
que cil dedanz ont bon repos 
et char salee a foisson 
et fromant iusqu a la saisson 
li keu ne furent pas oiseus 
li garcon alument les feus 
es cuisines as mangier cuire 
or se puet li uallez deduire 
delez s amie tot a aise 
cele l acole et il la baise 
si fait li zz a l autre ioie 
la sale ne rest mie coie 
ancois i a et ioie et bruit 
por lo mangier font ioie tuit 
que mout auoient couoitié 
et li keu ont tant esploitié 
que au mangier aseoir font 
ices qui grant mestier en ont 
qant orent mengié si s en lieuent 
et clamadex et sa gent crieuent 
qui la nouele ia sauoient 
do bien que cil dedanz auoient 
si dient que les en estuet 
raler que li chastes ne puet 
estre afamez en nule guise 
por noient ont la uile assise 
et clamedex qui s en enraige 
enuoie au chastel zz mesaige 
sans los d autrui et sanz consoil 
et mande au cheualier uermoil 
que iusqu a midi l endemain 
lo porra soel trouer au plain 
pur aconbatre se il osse 
qant la pucele ot ceste chose 
qui a son ami est nonciee 
mout est dolante et correciee 
et cil encontre li remande 
qu il l aura desqu il la demande 
la bataille commantqu il praigne 
lors enforce mout et engraigne 
li diaux que la pucele fait 
mais ia por doel que ele en ait 
ne remanra mie ce cuit 
mout li prisent totes et tuit 
que conbatre a celui ne s aille 
uers cui onques nuns en bataille 
ne l conquist cheualiers encore 
  seignor car uos en taisiez ore  
fait li uallez   si feroiz bien 
car ie n en laisseroie bien 
por nul home de tot lo mont  
ensin la parole lairont 
que plus aparler ne lor ossent 
ainz se cochent si se repossent 
iusqu au demain que solaus lieue 
mais de lor seignor mout se grieue 
q ainz ne lo sorent tant preier 
que lo poissent chastier 
si li auoit la nuit s amie 
mout prié que n i alast mie 
a la bataille ainz soit en pez 
que il n auoient garde mes 
de clamadeu ne de sa gent 
ne tot ce ne li uaut noient 
et ice fu meruoille estrange 
que il auoit an sa losange 
grant docor qu ele li faisoit 
que a chascun mot lo baisoit 
si docemant et si soef 
que ele li metoit la clef 
d amors en la serre do cuer 
onques ne pot estre a nul fuer 
que ele l an poist retraire 
que la bataille n alast faire 
ainz a ses armes demandees 
et len les i a aportees 
icil cui bailliees ot 
a lui armer mout grant dol ot 
qu a toz et a totes pessa 
et il toz et totes les a 
commandees au roi des rois 
puis monta o cheual norrois 
que len li auoit amené 
puis n a gaires antr es esté 
ainz s en parti tot maintenant 
si les laise lor doel menant 
qant clamadex uenir lo uoit 
qui conbatre a lui se deuoit 
si ot an lui si fol cuidier 
qu il li cuida faire uuidier 
mout tost les arcons de la sele 
la plaine fu et granz et bele 
qu il n i ot qu as deus solemant 
que clamadex tote sa gent 
ot departie et enuoiee 
chacuns ot sa lance baissiee 
deuant la sele sor le fautre 
et point li uns encontre l autre 
sanz desfience et sanz plait 
les ferz tranchanz d acier bien fait 
auoit chacuns haute poignal 
et tost alerent li cheual 
et li cheualier furent fort 
si s entreairent de mort 
si fierent si que les effroisent 
des escuz et les lances froisent 
si porte li uns l autre ius 
mais tost resailli en piez sus 
si s entreuienent d un estal 
si se conbatent par igal 
as espees mout longuemant 
assez uos deisse commant 
se ie m en uosisse antremetre 
mais por ce n i uoil paine metre 
q autant uaut zz moz comme yy 
a la fin clamadeu couint 
uenir a merci maugre suen 
si li creanta tot son boen 
si con li senechauz ot fait 
qu il ne se meist a nul plait 
en prison dedanz belrepaire 
ne que li senechauz uost faire 
ne por tot l empire de rome 
ne s en alast il au prodome 
qui a lo chastel bien seant 
mais ce li uient bien acreant 
que an la prisson se meist 
lo roi artu et si deist 
a la pucele son mesaige 
que keu feri par son oltraige 
que il la uengera son ueul 
qui qu en ait pessance ne duel 
se dex force l en uelt doner 
apres li a fait creanter 
que l andemain ainzqu il soit iorz 
toz cels qui sont dedanz ses torz 
s an reuenront sain et deliure 
ne ia tant com ill ait a uiure 
n aura deuant cest chastel oste 
se il puet que il ne l an ost 
ne par ses homes ne par lui 
n aura la damoisele anui 
ensin clamadex s en ala 
en sa terre et quant il uint la 
commanda que tuit li prison 
fussent gité ors de prison 
et si s en alesient tuit quite 
qant il ot la parole dite 
si fu ses commandemanz faiz  
ez uos les prissons ors traiz 
si s en alerent demenois 
et il et trestuit lor hernois 
que rien ne n i ot detenue 
d autre part sa uoie a tenue 
clamadex qui toz seus chemine 
costume estoit an ce termine 
se l trouon escrit en la letre 
que cheualiers s i deuoit metre 
an prisson atot son ator 
si com il partoit de l estor 
ou il aust conquis esté 
que ia rien n en aust osté 
ne rien nule n i aust mise 
clamadex en iceste guise 
s aroute apres aguingueron 
qui s en uait uers dinasdaron 
ou li rois cort tenir deuoit 
mais d autre part grant ioie auoit 
el chastel ou sont retorné 
cil qui auoient seiorné 
longuemant en prison mout male 
de ioie bruit tote la sale 
et li ostel aus cheualiers 
aus chapeles et as mostiers 
sonent de ioie tuit li sain 
ne n i ot moine ne nonain 
qui damedeu ne randist graces 
par les rues et par les places 
qu a damede ne randist graces 
par les rues et par les places 
uont corolant totes et tuit 
mout au chastel grant deduit 
que nus assaut ne guerroie 
mais aguingerons totes uoie 
s en ua et clamadex apres 
si iut yy nuiz toz pres a pres 
as ostex o cil ot geu 
bien l a par les esclos seu 
iusqu a dinasdaron en guales 
ou li rois artus en ses sales 
cort mout efforcie tenoit 
clamade esgardent qu il uoit 
trestout armé si com il dut 
clamade esgarde et conut 
qui son mesaige auoit ia fait 
a cort et conté et retrait 
des l autre nuit qu i fu uenuz 
et s estoit a cort retenuz 
de maisnie et de consoil 
son seignor tot de sanc uermoil 
uint isnel n o mesconut pas 
ancois saut sus plus que lo pas 
et dit   seignor ueez merueilles 
li uallez as armes uermoilles 
enuoie ci si m en creez 
ce cheualier que uos ueez 
qu il l a conquis n en sui toz serz 
por ce qu il est do sanc couerz 
ie conois bien lo sanc de li 
et lui meismes autresi 
il est mes sire et ie ses hom 
clamadex des illes a non 
et ie cuidoie que il fust 
tes cheualiers que il n aust 
meillor en l empire de rome 
mais il meschiet bien a prodome  
issi aguinguerons parla 
tantque clamadex paruint la 
et li zz contre l autre cort 
si s entrencontrent en la cort 
ce fu a une pantecoste 
que la raine sist deioste 
lo roi artus au chief d un dois 
si ot contes et dus et rois 
et mout raines et contesces 
et fu apres totes les messes 
que uenu furent do mostier 
li sergent et li cheualier 
et keu parmi la sale uint 
trestoz desafublez et tint 
en sa main destre zz bastonet 
o chief ot chapel de bonet 
don li cheuol estoient blonde 
n ot plus bel cheualier au monde 
et fu treciez a une trece 
mais sa biaute et sa proesce 
enpiroient si felon gap 
sa robe fu de riche drap 
de saie tote coloree 
et d or refu mout bien ouree 
s ot une corroie ferree 
qui mout estoit enluminee 
que la boche et tuit li manbre 
estoient d or fin ce me semble 
que l estoire ausin lo tesmoigne 
chacuns de sauoit sa besoigne 
si com il uint parmi la sale 
ses felons guas sa laingue male 
dotoient mout tuit li font rote 
que n est saiges qui ne redote 
felenies trop descouertes 
ou soit a guas o soit a certes 
ses felons guas trop redotoient 
trestuit cil qui leianz estoient 
issi deuant els s en ala 
c onques nelui n i apela 
iusque la ou li rois seoit 
et dit   sire s il uos plaisoit 
uos mangereiez desormais 
keu  fait li rois   laissiez m en pais 
que ia par les iax de ma teste 
ne mangerai a si grant feste 
que ie cort esforciee taigne 
tantque nouele a ma cort uaingne  
ensin parloient endemantre 
et clamadex en la cort antre 
qui uint prisson a cort tenir 
si con il dut a cort uenir 
et dit   dex saut et beneie 
lo meillor roi qui soit en uie 
lo plus saige et lo plus gentil 
si con tesmoignent trestuit cil 
deuant cui ont esté retraites 
les bones oeures qu il a faites 
or m entandez  fait il   biaus sire 
que ie uoil mon mesaige dire 
ce poise moi mais tote uoie 
reconois ie que ca m enuoie 
uns cheualiers qui m a conquis 
de par lui m estuet randre pris 
a uos que n o puis amander 
et qui me uodroit demander 
se ie sai commant il a non 
ie li respondroie que non 
mais tel noueles uos en cont 
que ses armes noueles sont 
et uos li donastes ce dit 
amis se damedex t aist  
fait li rois   di moi uerite 
se il est en sa uerite 
deliures et haitiez et sains 
oil toz en seiez certains  
fait clamadex   biax sire chiers 
comme li uaillanz cheualiers 
a cui ie onques m acointasse 
et se me dist que ie parlasse 
a la pucele qui li rist 
don keu la grant honte li fist 
c une ioee li dona 
mais il dit qu i la uangera 
se dex lo pooir li consant  
li fous quant ceste chose entant 
de ioie saut et si s escrie 
  ha rois se dex me beneie 
ele iert bien uangiee la bufe 
et ne lo tenez mie a trufe 
et lo braz brissié en aura 
ia si garder ne s i saura 
et desloiee la chenole  
keu qui entant cete parole 
lo tient a mout grant musardie 
et bien saichiez par coardie 
n o laisse il pas que ne l esfronte 
mais por lo roi et por sa honte 
et li rois en crolle lo chief 
et dit a keu   mout m est or grief 
qant il n est ceianz auiau moi 
par ta fole laingue et par toi 
s an ala il don mout me grieue  
a cest mot en estant se lieue 
guiflez cui li rois commande 
et mes sire yuains qui mande 
toz ces qui a lui s acompaignent 
et li rois lor dit que il praignent 
lo cheualier si lou conduient 
es chanbres la o il deduient 
les damoiseles la raine 
et li cheualiers li encline 
cil cui li rois l ot commandé 
l an ont iusqu an chanbres mené 
si li monstrerent la pucele 
et il li conta la nouele 
tele com oir la uoloit 
qui de la bufe se doloit 
quil li fu en la face assise 
de la bufe que ele ot prisse 
estoit elle bien respassee 
mais obliee ne passee 
la honte n auoit ele mie 
que mout est malueis qui oblie 
s an li fait honte ne laidure 
dolors trespase et honte dure 
clamadex a fait son mesaige 
puis lo retient tot son aaige 
li rois de cort et de maisnie 
et cil qui auoit desrainie 
uers lui la terre a la pucele 
blancheflor s amie la bele bele 
delez li s aaise et delite 
et si fust soe toute quite 
la terre se il li plaust 
que son coraige aillors n aust 
mais d une mout plus li tient 
que de sa mere li souient 
que il uit pasmee cheoir 
s a talant qu il l aille ueoir 
plus grant que de nule autre chose 
congie panre a s amie n ose 
mais ele li uee et desfant 
cele mande tote sa gent 
qui de remenoir mout li prient 
mais n a mestier quantqu il li dient 
mais il lor met bien en couant 
se sa mere troue uiuant 
qu i auiau lui l en amanra 
et d iluec en auant tanra 
la terre ce saichent de fin 
et s ele est morte autresin 
issi a la uoie se met 
que le reuenir lor promet 
si laise s amie la gente 
mout correciee et mout dolante 
et toz les autres entresin 
et quant ors de la uile issi 
si ot autel procession 
com s il fust iorz d acension 
ou autel comme au diemaine 
qu alé i furent tuit li maine 
chapes de pailes afublees 
et totes les nonains uelees 
et disoient celes et cil 
  sire qui nos as trait d eisil 
et ramenez en uos maisons 
n est meruoille se diau faisons 
qant tu si tost laissier nos uiaux 
mout doit estre grant nostre diaux 
si est il uoirs que plus ne puet  
et cil respont que plus n estuet 
que diaux a faire est nule riens 
  ne cuidez pas que ce soit biens 
se ma mere reueoir uois 
qui auiau li meint en ce bois 
qui la gaste foret a non 
ie reuenrai uoille ele o non 
que ia por rien n o laisseroie 
et s ele est uiue i en feroie 
nonain uelee an uostre eglise 
et s ele est morte lo seruise 
feroiz por s ame chascun an 
que dex al saint saint abraan 
la mete auiau les pures ames 
seignor moines et beles dames 
ce ne uos doit greuer de rien 
que ie uos ferai mout grant bien 
por s ame se dex me ramoine  
adonc s an retornent li moine 
et les nonains et tuit li autre 
et cil s en ua lance sor fautre 
toz fu armez si con il uint 
et tote ior sa uoie tint 
qu il n encontra rien terrieine 
ne crestien ne crestieine 
qu il li saust uoie ensaignier 
et il ne fine de preier 
damede lo souerain pere 
qu il li donast trouer sa mere 
plaine de uie et de sante 
se il li uient a uolante 
qant ot dite ceste proiere 
que il uit an une riuiere 
an l aualee d une engarde 
que il uit l eue et esgarde 
si ne s osse metre dedanz 
  ha sire rois  fait il   puissanz 
se ceste eue passer pooie 
encor ma mere troueroie 
mien escient s ele estoit uiue  
ensin selonc la riue estriue 
tantqu a une roche aproche 
et l eue a cele roche touche 
siqu il ne pot auant aler 
tantqu il uit par l eue aualer 
une nef qui d amont uenoit 
dos homes en la nef auoit 
et il s areste et atant 
si cuida qu il alassent tant 
que il uenisent iusqu a lui 
et il s arestent amedui 
ami l eue tuit coi esturent 
que mout bien aencré se furent 
et cil qui fu deuant peschoit 
a la ligne et si saichoit 
son amecon d un peisonet 
petit plus grant d un ueironet 
cil qui ne set que faire puise 
ne en quel leu pasaige truise 
les salue et demande lor 
  ensaigniez moi por de seignur 
s an ceste eue a nef ne pont  
et cil qui peische li respont 
  nenil frere a moie foi 
ne n i a nef si con ie croi 
plus grant de ceste o nos somes 
qui ne porteroit pas yy homes 
yy leues amont ne aual 
si n i puet en passer cheual 
qu il n i a pas ne pont ne gue 
don m ansaigniez seignor por de 
ou ie porroie auoir ostel  
et cil respont   de ce et d el 
aureiez uos mestier ce cuit 
ie uos esbergerai anuit 
montez uos an par cele frete 
qui est en cele roche fete 
et quant uos la amont uenroiz 
deuant uos en zz ual uerroiz 
une maison ou ie estois 
pres de riuiere pres de bois  
maintenant cil s en ua amont 
et quant il uint en son le mont 
qu il fu montez an son lo pui 
si garde mout loig deuant lui 
et ne uit rien fors ciel et terre 
et dit   ci sui ie uenuz querre 
la musardie et la bargoigne 
dex li doint hui male uergoingne 
celui qui ci m a enuoié 
que si m a il bien auoié 
qui ce me dist que ie uerroie 
maison quant ca amont uanroie 
peschierres qui ce me deis 
trop grant uilenie feis 
se tu lo me deis por mal  
lors uit deuant lui en zz ual 
lo chief d une tor qui parut 
len ne trouast iusqu a barut 
si bele ne si bien assise 
carree fu de roche bise 
s auoit yy torneles entor 
la sale fu deuant la tor 
et les loiges qui sont deuant 
li uallez cele part descent 
et dit que bien auoié l a 
cil quil l auoit enuoié la 
si se loe del pescheor 
ne l apele mais tricheor 
ne desloial ne mencongier 
desqu i troeue ou esbergier 
anuers la maison s en ala 
deuant lo pont et si troua 
torneiz qui fu aualez 
par desus lo pont est antrez 
et uallet uienent contre lui 
quatre s o desarment li dui 
et li tierz son cheual enmaine 
si li done fuerre et auaine 
li carz li afuble zz mantel 
d escarlate frec et nouel 
puis l enmenerent iusqu as loiges 
et bien sachiez iusqu a limoiges 
ne trouast len qui les ueist 
plus beles ne nus n ez i feist 
li uallez au loiges s estut 
tantqu au seignor uenir l estut 
qui dos uallez i enuoia 
et cil auiau els s en ala 
en la sale qui fu pauee 
qui est ausin granz comme lee 
ami la sale auoit zz lit 
un prodome seoir i uit 
qui estoit de chienes mellez 
et cil estoit enchapelez 
d un sebelin noir comme more 
d une porpre uert par desore 
et noire fu sa robe tote 
apoiez fu desor son coute 
s ot deuant lui zz feu mout grant 
de seiche buche cler ardant 
et fu entre yy colomes 
bien i poist yy homes 
aseoir deioste lo fu 
chacuns aust et aise et leu 
ces colomes mout forz estoient 
car zz cheminal sostenoient 
d arain espes et fort et le 
deuant lo seignor sont alé 
cil qui amenoient son oste 
sique chascuns estoit encoste 
qant li sires lo uit uenant 
si lo salue maintenant 
et dit   amis ne uos soit grief 
se ancontre uos ne me lief 
que ie n en sui mie aeisiez 
por de sire or uos en taisiez  
fait cil   qu i ne me grieue point 
se dex ioie et sante me doint  
li prodom tant por lui se grieue 
que tant com il puet se sozlieue 
et dit   amis ca uos traiez 
ne de moi ne uos esmaiez 
si seiez ci seuremant 
lez moi que i o uoil et commant  
li uallez est lez lui assis 
et li prodom li dist   amis 
de quel part uenistes uos hui 
sire  fait il   hui matin mui 
de biaurepaire issi a non 
si m aist dex  fait li prodon 
  trop grant iornee auez hui fete 
uos meustes ainzque la guete 
aust hui main l aube cornee 
encois estoit prime sonee  
fait li uallez   i o uos afi  
queque il parloient ansi 
uns uallez entre par la porte 
de la maison et si aporte 
zz espee a son col pandue 
si l a au riche home randue 
et il l a bien demie traite 
et uit bien ou ele fu faite 
car en l espee estoit escrit 
et auiau ce encor i uit 
qu ele estoit de si bon acier 
que ia ne porroit depecier 
forsque par zz tot sol peril 
que uos ne sauoit forsque il 
quil l auoit forgiee et tempree 
li uallez quil l ot aportee 
dit   sire la sore pucele 
uotre niece qui mout est bele 
uos a enuoié cest pressant 
ainz ne ueistes moins pessant 
do lonc ne do le que ele a 
uos la donrez cui uos pleira 
mais ma dame en seroit mout liee 
se ele estoit bien emploiee 
la ou ele sera donee 
onques cil qui foria l espee 
n en fist que yy et si morra 
que iames forgier ne porra 
espee nule apres ceti  
tantost li sire an reueti 
celui qui leianz est estranges 
de cele espee par les ranges 
qui ualoient tot un tressor 
li ponz de l espee fu d or 
do meillor d arrabe et de grece 
li fuerres est d orfroi de mece 
si richemant aparoilliee 
l a li sire au uallet bailliee 
et dit   biaux frere ceste espee 
uos fu iugiee et destinee 
et ie uoil mout que uos l aiez 
et seguremant la traiez  
cil l an mercie si la ceint 
ensin que pas ne s an estraint 
puis l a traite do fuerre nue 
et quant il l ot en poig tenue 
si la remist el fuerre arriere 
et saichiez que de grant meniere 
li sist el flanc et mielz el poig 
et bien sanble que a besoig 
s an deust aidier comme ber 
darrier lui uit uallez ester 
antor le feu qui cler ardoit 
celui qui ses armes gardoit 
i uit et si li comanda 
s espee et cil la guarda 
puis se rasist lez lo seignor 
qu il li portoit mout grant anor 
et leianz auoit luminaire 
si grant c on ne puet greignor faire 
de chandoiles en un ostel 
quequ il parloient d un et d el 
zz uallez d une chanbre uint 
qui zz blanche lance tint 
anpoigniee par lo mileu 
et passa par endroit lo feu 
et cil qui au lit se seoient 
et tuit cil de leianz ueoient 
la lance blanche et lo fer blanc 
s an ist zz goute de sanc 
do fer de la lance au somet 
qui iusqu a la main au uallet 
corroit cele goute uermoille 
li uallez uoit cele meruoille 
qui lo soir fu leianz uenuz 
si s et do demander tenuz 
commant cele chose uenoit 
que do chasti li souenoit 
celui qui cheualier lo fist 
qu il li commanda et aprist 
que de trop parler se guardast 
et crient se il lo demandast 
c on ne l tenist a uilenie 
por ce si n o demanda mie 
atant li autre uallet uinrent 
qui chandeliers en lor mains tindrent 
de fin or ourez a neel 
li uallet estoient mout bel 
qui les chandeliers aportoient 
en chascun chandelier ardoient 
dos chandoilles a tot lo meins 
un graal entre ses yy mains 
une damoisele i tenoit 
qui auiau les uallez uenoit 
et bele et gente et bien senee 
qant ele fu leianz antree 
atot lo graal qu ele tint 
une si grant clartez i uint 
q ausin perdoient les chandoilles 
lor clarte comme les estoilles 
qant li solaux luist o la lune 
apres celi en reuint une 
qui tint zz tailleor d argent 
uns uallez qui aloit deuant 
li uallez qui deuant aloit 
pierres precieuses portoit 
el graal de maintes menieres 
des plus riches et des plus chieres 
qui an mer ne an terre soient 
totes autres pierres passoient 
celes do graal sanz dotance 
ensin comme passa la lance 
par deuant zz lit s en passerent 
en zz chanbre aillors entrerent 
et li uallez les uit passer 
si n osa mie demander 
do graal cui lan en seruoit 
que toz iorz an son cuer auoit 
la parole au prodome saige 
si crient que il n i ait domaige 
por ce qu il l a oi retraire 
ausin bien se puet en trop taire 
com trop parler a la foiee 
o bien li praigne o mal li siee 
ne l an quiert il pas demander 
et li sires a comander 
prist au uallez et napes traire 
et cil lo font qu o durent faire 
et qui acostumé l auoient 
li sire et li uallez lauoient 
lor mains d eue chaude tempree 
et dui uallet ont aportee 
une table lee d iuoire 
ensin con tesmoigne l estoire 
qu ele estoit tote d une piece 
et deuant lor seignor grant piece 
et deuant lo uallet la tinrent 
tantque dui autre uallet uinrent 
qui aporterent deus eschaces 
li fus an fu de bones graces 
don les eschaces faites furent 
et les pieces toz iorz en durent 
don furent eles d ebenus 
d un fust a coi n abite nus 
et qu il porrise ne qu il arde 
de ces yy choses n a il garde 
sus les eschaces fu assise 
la table et la nape mise 
mais que diroie de la nape 
onques ne chardonaus ne pape 
ne mania onques sor plus blanche 
li premiers mes fu d une anche 
de cerf grasse au poiure chaut 
uins clerz a boiure ne lor faut 
as copes dorees a boiure 
de la anche de cerf au poiure 
uns uallez de ce lor trancha 
qui a lui la anche saicha 
atot lo tailleor d argent 
et les morsiaus lor met deuant 
sor zz gastel qui fu antiers 
et li graaux andemantiers 
par deuant es retrespasa 
ne li uallez ne demanda 
do graal cui len an seruoit 
par lo prodome se tenoit 
qui docemant lo chastia 
de trop parler et ill i a 
toz iorz son cuer si l en souient 
mais plus se taist qu il ne couient 
qu a chacun mes don lan seruoit 
par deuant els trespaser uoit 
lo graal trestot descouert 
mais il ne set cui len en sert 
et si lo uodroit mout sauoir 
mais il en demandera uoir 
ce dit et panse ainzqu i s en tort 
a zz des uallez de la cort 
mais iusqu au demain atandra 
que au seignor congie panra 
et a toute l autre maisniee 
ensin a la chose esploitiee 
s antant au boiure et au mangier 
c an n aporte mie a dangier 
les mes ne lo uin a la table 
tant sont plaissant et delitable 
li mangiers fu et biaus et buens 
de toz les mes que rois ne cuens 
n empereres doit auoir 
fu li prodom seruiz lo soir 
et li uallez ensanble o lui 
enpres lo mangier amedui 
parlerent ansanble et ueillerent 
et li sergent apareillerent 
lez liz o il durent couchier 
car mout auoient a mangier 
dates figues et noiz muguetes 
girofle et pomes grenetes 
et laituaire an la fin 
et gingenbrat alixandrin 
et pleris et do maticon 
resantif et amaricon 
apres si burent de maint boiure 
pimant o n ot ne uin ne poiure 
et uiez morel et cler sirop 
de tot ce se merueilloit trop 
li uallez qui ne l ot apris 
et li prodom li dist   amis 
tanz est de cochier mais anuit 
ie m en ire ne uos anuit 
leienz an mes chanbres gesir 
et cant uos uenra a plaisir 
uos uos recoucheroiz ca fors 
ie n ai nul pooir de mon cors 
si couenra que lan me port  
yy sergent deliure et fort 
maintenant ors de la chanbre issent 
la coute as yy cors saisissent 
qui el lit estandue estoit 
sor coi li prodom se seoit 
si l anportent la o il durent 
auiau lo uallet remes furent 
autre uallet qui lo seruirent 
et quantque il uost por lui firent 
qant lui plot si lo deschaucerent 
et desuestirent et cocherent 
an blanz dras deliez de lin 
et il dormi iusqu au matin 
que l aube do ior fu creuee 
et la maisniee fu leuee 
mais il ne uit leienz nelui 
qant il esgarde enuiron lui 
si l estut par lui sol leuer 
queque il li deust greuer 
desque uoit que faire l estuet 
si se lieue quent mielz ne puet 
et chauce senz aide atandre 
et puis reua ses armes panre 
c an chief d un dois les a trouees 
ou len les li a aportees 
qant il ot bien armez ses menbres 
si s en ua par les huis des chanbres 
que la nuit ot ouerz ueuz 
mais por noient an est uenuz 
qu il les troua mout bien fermez 
s apele et bote et hurte assez 
nus ne li oeure ne dit mot 
qant assez apelé li ot 
si s en ua a l uis de la sale 
ouert lo troeue si auale 
trestoz les degrez contreual 
et troue enselé son cheual 
et uoit sa lance et son escu 
qui au mur apoiee fu 
lors monte et ua par tot leianz 
mais n i troua nus des sergenz 
n escuier ne uallet n i uoit 
si s en ua a la porte droit 
et troue lo pont abaisié 
c an li auoit trestot laisié 
por ce que riens n o retenist 
de quel ore que il uenist 
que il i passast sanz arest 
et pensa que en la forest 
s en soient li uallet alé 
por lo pont qu il uoit aualé 
cordes et pieges regarder 
n a cure de plus arester 
ainz dit apres aus en iroit 
sauoir se nus d aus li diroit 
de la lance por coi el saigne 
s il puet estre por nule paine 
et do graal commant l enporte 
lors s en ist ors parmi la porte 
mais ainzqu il fust outre lo pont 
des piez de son cheual amont 
santi qu il leuerent en haut 
et ses cheuaus fist zz grant saut 
et s il n aust si bien sailli 
ami l eue fussent sailli 
li cheuaus et cil qui sus iere 
et li uallez torna sa chiere 
por ueoir que ce ot esté 
et uoit qu en ot lo pont leué 
s apele et nuns ne li respont 
  diua  fait il   tu qui lo pont 
as leué car parole a moi 
ou ies tu quant ie ne te uoi 
trai toi auant se te uerrai 
et d une chose t anquerrai 
noueles que sauoir uodroie  
ansin de parler se foloie 
que nus respondre ne li uiaut 
ensin uers la foret s aquiaut 
si antre en zz santier et xxx 
ou il ot une estroite uoie 
de cheuaus qui alé estoient 
fait il   par ci cuit que il soient 
alé cil que ie querant uois  
lors s eslaisse parmi lo bois 
tant con cele trace li dure 
tantque il uit par auenture 
une pucele soz zz chasne 
et crie et plore et si blasme 
come chaitiue dolereuse 
  lasse  fait el   malaureuse 
com de pute ore fui ie nee 
l ore que ie fui angenree 
soit maudite et que ie nasqui 
q ainz mes point ne m en irasqui 
de rien que poist auenir 
ie ne deusse pas tenir 
mon ami mort se de plaust 
qu asez mielz esploitié aust 
s il fust uis et ie fusse morte 
la mort qui si me desconforte 
por qu as pris s ame ainzque la moie 
qant la rien que ie plus amoie 
uoi morte uie que me uaut 
apres lui certes ne me chaut 
ne de m ame ne de mon cors 
mors car me giete l ame fors 
si soit chanberiere et compaigne 
a la soe se ele daigne  
ensin son doel de ce menoit 
d un cheualier qu ele tenoit 
qui auoit tranchiee la teste 
iusque deuant li ne s areste 
li uallez quent il l ot ueue 
qant il uint la si la salue 
et ele lui son chief baisié 
ne por ce n a son doel laissié 
et li uallez qui l a enquis 
  damoisle qui l a ocis 
cel cheualier qui sor uos gist 
biaus sire zz cheualiers l ocist  
fait la pucele   hui matin 
mais mout me meruoil de grant fin 
d une chose que ie esguart 
que len porroit se dex me guart 
cheuauchier ce tesmoigne lan 
cinquantes liues i puet an 
tot droit ensin com uos uenez 
c uns ostex n i seroit trouez 
qui fust leians ne hom ne sains 
et uostre cheuaus est toz sains 
les flanz et lo poil a plaignié 
qu il aust laué ne baignié 
et fait lit d auaine et de fain 
ne n aust il mielz lo cors plain 
n aust il mielz lo poil assis 
de uos meismes m est auis 
que uos aiiez anuit esté 
bien aasié et repossé 
par foi  fait il   bele ie oi 
tant d aise comme ie plus poi 
et s il i pert c est a bon droit 
mais qui crieroit orandroit 
ci ou nos somes hautemant 
lan l orroit ia mout cleremant 
la ou ie ai anuit geu 
uos n auez mie bien ueu 
cest pais ne reuerchié tot 
i ai ci ostel sanz nul redot 
lo meillor que ie ausse onques 
ha sire ou geustes uos donques 
chies lo riche roi pescheor 
pucele par lo salueor 
ne sai s il est peschieres o rois 
mais mout est riches et cortois 
rien plus dire ne uos en sai 
fors tantque yy homes trouai 
ersoir mout tart en zz nef 
qui aloient naigent soef 
li zz des does homes naioit 
li autre a l amecon peschoit 
et cil sa maison m ensaigna 
et mout cointemant m esberia  
et la pucele dit   biax sire 
rois est il bien lo uos os dire 
mais il fu en zz bataille 
naurez et mehaigniez sanz faille 
sique puis aidier ne se pot 
si fu naurez d un iauelot 
parmi les anches amedeus 
s en est encor si engoiseus 
qu il ne puet sor cheual monter 
mais quent il se uelt deporter 
o d aucun deduit antremetre 
si se fait an zz nef metre 
et uait peschant a l amecon 
por ce li rois peschierres a non 
et por ce ensin se deduit 
qu il ne porroit autre deduit 
por rien sosfrir ne andurer 
ne archoier ne riueier 
mais il a assez riueors 
ses archiers et ses ueneors 
qu il uont en ces forez uerser 
por ce li plaist a conuerser 
an ce repaire ci alues 
qui est aaissiez a son eus 
ne puet trouer meillor repaire 
et si a fait tel maison faire 
com il couient a riche roi 
damoisele  fait il   par foi 
uoirz est ce que dire uos oi 
c arsoir de ce grant merueille oi 
maintenant que deuant lui uing 
un po ansus de lui me ting 
et il me dist que ie uenise 
lez lui seoir ie n o tenise 
a orgoil se ne se leuoit 
encontre moi que il n auoit 
le haisemant ne le pooir 
et ie m alai lez lui seoir 
certes mout grant enor uos fist 
qant il delez lui uos assist 
et quant uos delez lui seistes 
or me dites se uos ueistes 
la lance don la pointe saigne 
et si n i a ne char ne uaine 
se ie la ui oil par foi 
et demandates uos por coi 
elle saignoit n en parlez onques 
si m aist dex ce saichiez donques 
que mout auez espleitié mal 
et ueistes uos lo graal 
oil bien et qui lo tenoit 
une pucele qui uenoit 
d une chanbre o en ala 
en une autre chanbre en ala 
aloit deuant lo graal nus 
oil qui dui uallet sanz plus 
et que tenoient en lor mains 
chandeliers de chandoilles plains 
et apres lo graal que uint 
une pucele et qui tint 
zz petit tailleor d argent 
demandastes uos a la gent 
quel part il aloient ensin 
ainz de ma boche n en issi 
si m aist dex de tant ualt pis 
commant auez uos donc amis  
et cil qui son non ne sauoit 
deuine et dit que il auoit 
perceuaus li gualois a non 
ne ne set s il dit uoir o non 
mais il dit uoir et si n o sot 
et quant la damoisele l ot 
si s et encontre lui dreciee 
dit comme fame correciee 
  tes nons est changiez biax amis 
commant perceuaus li chaitis 
ha perceuaux malaurous 
com ies or mal auenturous 
qant tu tot ce n as demandé 
que tant ausses amandé 
lo bon roi qui est mehaigniez 
que toz auses rehaitiez 
les manbres et terre tenist 
et que mout granz biens en uenist 
mais or saiches que grant anui 
en auenra toi et autrui 
por lo pechie ce saiches tu 
de ta mere t est auenu 
qui est morte de doel de toi 
ie te conois mielz que tu moi 
et tu ne sez pas qui ie sui 
auoques toi norrie fui 
chies ta mere mout lonc termine 
ie sui ta germaine cosine 
et tu ies mes cosins germains 
ne ne me poisse mie meins 
de ce que il t est mescheu 
que tu n as do graal sau 
q an en fait et o lan lo porte 
et de ta mere qui est morte 
et qu il fait de ce cheualier 
que i amoie et tenoie chier 
mout por ce que il me clamoit 
sa chiere amie et si m amoit 
comme frans cheualiers loiaus 
ha cosine  fait perceuaus 
  se ce est uoirz que dit m auez 
dites moi commant lo sauez 
ie lo sai  fait la damoisele 
  si ueraiemant comme cele 
que an terre metre la ui 
or ait dex de l ame merci  
fait perceuaux   par sa bonte 
felon conte m auez conté 
et desque il est mis en terre 
que iroie ie auant querre 
que por rien nule n i aloie 
fors por li que ueoir uoloie 
autre uoie m estuet tenir 
et se uos uoleiez uenir 
auiau moi i o uodroie bien 
que cil ne uos uaura mais rien 
qui ci gist morz ie l uos pleuis 
les morz au morz les uis au uis 
alons en moi et uos ansanble 
ce uos uient il mielz ce me sanble 
que ci sole gaitier zz mort 
se sierons celui qui l a mort 
et ie uos pleuis et creant 
que ie lo ferai recreant 
ou il moi se i o puis ataindre  
et cele qui ne puet refraindre 
lo grant doel qu ele a a son cuer 
li dist   biaux amis a nul fuer 
ensanble uos ne m an iroie 
ne de lui ne me partiroie 
tantque ie l ause anterré 
uos tanroiz ce chemin ferré 
si uos en iroiz par deca 
que par ce chemin par de la 
li cheualiers  fait ele   estous 
qui m a ocis mon ami dous 
mais por ce ne l ai ie pas dit 
que ie uoille se dex m aist 
que uos en ailloiz apres lui 
si uodroie ie son anui 
autant com s il l aust ocisse 
mais ou fu cele espee prisse 
qui uos pant au senestre flanc 
que onques d ome ne traist sanc 
onques ne fu a besoig traite 
ie sai bien ou ele fu faite 
et si sai bien qui la foria 
gardez ne ne uos i fiez ia 
qu ele uos trairoit sanz faille 
qant uos uanreiez en bataille 
que ele uolereit en pieces 
bele cosine zz des nieces 
mon bon oste la m anuoia 
arsoir et il la me dona 
et ie m en tin a bien paié 
mais mout m en auez esmaié 
se ce est uoirz que dit auez 
dites moi por coi lo sauez 
se c auenoit qu ele fust fraite 
s ele seroit iamais refaite 
oil mais grant paine i auroit 
qui la uoie tenir sauroit 
au lac qui est soz cototatre 
la la porrez faire rebatre 
et retamprer et faire saine 
se auenture la uos maine 
n alez chies trabuche non 
uns feures qui ansin a non 
que cil la fist et refera 
ou iamais faite ne sera 
par home qui s en antremete 
gardez que autres main n i mete 
qui ne sauroit uenir a chief 
gardez sire ne uos soit grief  
fait la dame   se elle fraint  
cil s en ua et cele remaint 
qui do mort partir ne se uiaut 
de la cui morz li cuers li diaut 
cil tote sa sante s en ua 
toz les esclos que il troua 
un palefroi et maigre et las 
qui deuant lui aloit lo pas 
do palefroi estoit auis 
tant estoit maigres et chaitis 
qu il fust en males mains chauz 
bien trauailliez et mal pauz 
sanbloit que il aust esté 
si con lon fait cheual presté 
qui lo ior est bien trauailliez 
et la nuit mal apareilliez 
autel do palefroi sembloit 
tant estoit foibles qu i tranbloit 
ansin con s il fust anfonduz 
toz li uantres li fu fonduz 
et les oroilles li pandoient 
curie et past i atandoient 
et li mastin et li gaignon 
que il n auoit se lo cuir non 
tant solemant desus les os 
une sambue sor son dos 
et lorain auoit an la teste 
tel com couient a itel beste 
et une pucele ot desus sus 
ainz tant chaitiue ne uit nuns 
neporquant bele et gente fust 
assez se il li esteust 
mais si malemant li estoit 
que la robe qu ele uestoit 
n auoit plaine palme de sain 
ainz li sailloient ors do sain 
les memeles par les rotures 
a noz et a grosses costures 
de leus an leus est estachiee 
et sa charz paroit deachiee 
ansin con s il fust fait de iarse 
que ele auoit creuee et arse 
de chaut et de gelee 
desliee et desafublee 
estoit si li paroit la face 
ou il ot mainte laide trace 
que ses lermes sanz panre fin 
li auoient fait grant train 
et iusqu a sain li aualoient 
et par desoz la robe aloient 
iusque sor les genos collant 
issi pooit auoir dolant 
lo cuer qui tant messaise auoit 
tantost com xm la uoit 
si uient a li grant aleure 
et ele estraint sa uesteure 
antor li por sa char courir 
mais lors couint pertuis ourir 
car quant ele en zz leu se coeure 
zz pertuis clost et yy en oeure 
ansin descoloree et tainte 
et si chaitiue l a atainte 
xm et an son ataindre 
l ot dolerosemant complaindre 
de la paine et de la mesaise 
  dex  fait ele   ia ne te plaise 
que ie ansin longuemant uiue 
trop ai esté lonc tans chaitiue 
trop ai malaurte sosferte 
ne n est mie par ma deserte 
dex ansin com ie lo sai bien 
que ie ui ai deserui rien 
m anuoies tu se il te siet 
qui de ceste paine me giet 
ou tu de celui me deliure 
qui a tel onte me fait uiure 
n an lui nule merci ne truis 
ne ie eschaper ne li puis 
se il ne me par uiaut ocirre 
ie ne sai por coi il desirre 
ma compaignie an tel meniere 
se por ce non que il a chiere 
ma honte et ma malaurte 
se il saust de uerite 
que ie l ausse deserui 
s an deust il auoir merci 
desque tant comparé l ausse 
se de rien nule li pleusse 
mais certes ie ne li plais mie 
qant il me fait si aspre uie 
apres lui traire et lui ne chaut  
lors li dist   bele dex uos saut  
perceuaus qui atainte l ot 
et quant la damoisele l ot 
si s enuie et respont en bas 
  sire qui salué m as 
tes cors ait ce que il uodroit 
et si n i ai ie mie droit  
et perceuaus respondu a 
que de honte color mua 
  por de bele amie por coi 
certes ie ne pans pas ne croi 
que ie onques mais uos ueisse 
ne rien nule ne uos feisse 
si as  fait ele   que ie sui 
si chaitiue et si ai enui 
que nus ne me doit saluer 
d angoisse me couient suer 
cant nus m areste ne esgarde 
uoire ie m an prenoie garde  
fait perceuaux   de ce mesfait 
que onques mes honte ne lait 
ne fis uos por ce ne uig ca 
mais ma uoie m i adreca 
des lors que ie uos oi ueue 
si antreprisse et poure et nue 
iamais ioie a mon cuer n ause 
se la uerite n en sause 
quele auanture uos maine 
a tel dolor et a tel paine 
ha sire  fait ele   merci 
taisiez uos an fuiez de ci 
si me laissiez en pais ester 
peciez uos fist ci arester 
sire  fait ele   ne uos poist 
mais fuieiz uos en qant uos loist 
que li orgoilleus de la lande 
qui nule chosse ne demande 
se bataille non et mellee 
ne soruaigne a ceste assanblee 
et s il uos troeue ci alues 
sachiez qu il uos ocirra lues 
tant li poise quent nus s areste 
que nus n en puet porter la teste 
qui a parole me retaigne 
por coi il a tans i soruaigne 
n a guaires qu il en ocist un 
mais il conte auent a chascun 
por coi il m a en tel uilte 
et misse an tel chaitiuete  
qantque il parloient ansin 
li orgoilleus do bois eisi 
et uint ansin com une foudre 
par lo sablon et par la poudre 
criant   uoir mar i arestas 
tu qui lez la pucele estas 
saches que ta fins est uenue 
por ce que tu l as retenue 
et arestee zz tot sol pas 
mais ie ne t ocirroie pas 
tantque ie t ausse retrait 
por quel chose et por quel forfait 
ie la faz uiure a si grant honte 
mais or m antan s orras lo conte 
oen en bois alez estoie 
et ceste damoisele auoie 
laissiee en zz paueillon 
ie n amoie rien se li non 
tantque par auenture auint 
que zz uallez gualois i uint 
ne sai quel uoie il ala 
mais tant fist que il la baisa 
par force si lo me conut 
cele me manti que li nut 
et s il la baissa maugre suen 
n en fist il apres tot son buen 
oil ce ne crerroit ia nus 
qu il la baisast sanz faire plus 
que l une chose l autre atrait 
qui baisse fame et plus n i fait 
desqu il sont sol et sol andui 
don cuit ie qu il remaint an lui 
fame qui sa boche abandone 
lo soreplus de legier done 
s est qui a certes i entande 
et bien soit qu ele se desfande 
si set en bien sanz nul redot 
que fame uelt uaincre par tot 
forsqu en cele mellee soele 
qu ele tient home par la goele 
si esgratine et mort et tue 
si uodroit ele estre uaincue 
et se desfant et si li tarde 
ainz uelt qu a force len li face 
tant est de l ostreier coarde 
puis si n en a ne gre ne grace 
por ce cuit ie qu il iut a li 
et un anenet li toli 
que ele portoit an son doi 
si l an porta ce poise moi 
mais ainz iut et mania assez 
d un fort uin et de yy pastez 
que ie me faisoie estoier 
or an a si cortois loier 
m amie com il li apert 
qui fait folie se l conpert 
si que se guart dou rancheoir 
mout me puet an irié ueoir 
qant ie reuing et ie lo soi 
mout et droit an oi 
que d auoine ne mangeroit 
ses palefroiz ne ne serroit 
saigniez ne ferrez de nouel 
ne n auroit cote ne mantel 
autre qu ele auoit au deseure 
tantque ie uenise au deseure 
de celui qui l ot esforciee 
et mort et la teste tranchiee  
qant perceuaux escouté ot 
se li respont tot mot a mot 
  amis or sachiez sanz dotance 
qu ele a faite sa penitance 
que ie sui cil qui la baisa 
maugre suen et si l en pessa 
et son anel an son doi pris 
ne plus n i ot ne plus n i fis 
et si maniai i o uos afi 
des yy pastez zz et demi 
et do uin bui tant com ie uos 
de ce ne fis ie pas que fos 
par mon chief  dit li orgoilleus 
  or as tu dit que oltrageus 
qant ceste chosse as regeie 
or as tu bien mort deseruie 
qant tu en ies uerais confes 
ancor n est plus la morz si pres 
con tu cuides  fait perceuaus 
lors laissent corre les cheuaus 
li zz uers l autre sanz plus dire 
si s antrefierent sanz plus dire 
qu il font de lor lances esteles 
si qu amedui uoident lor seles 
si porte li uns l autre ius 
mais tost furent resailli sus 
et traient nues les espees 
si s antredonent granz colees 
la bataille fu fiere et dure 
de plus deuiser n ai ie cure 
que paine gastee me samble 
mais tant se conbatent ensanble 
que li orgoilleus de la lande 
recroit et merci li demande 
et cil qui onques n oblia 
lo prodome quil li pria 
que ia cheualier n oceist 
puisque merci li requeist 
si dist   cheualiers par ma foi 
ie n aurai ia merci de toi 
iusque tu l aies de t amie 
que lo mal n auoit ele mie 
deserui ce puez tu iurer 
que tu li as fait andurer  
cil qui l amoit plus que son oil 
li a dit   sire ie lo uoil 
a uostre deuise amander 
ia rien ne sauroiz commander 
que ie ne soie pres d o faire 
do mal que ie li ai fait traire 
a ie lo cuer et triste et noir 
ua donc au plus prochain menoir  
fait cil   que tu as ci entor 
si la fai baignier a seior 
tantqu ele soit garie et saine 
puis t aparoille et si la maine 
bien atornee et bien uestue 
au roi artus si me salue 
et si te met en sa merci 
si con tu partiras de ci 
s il te demande de par cui 
et tu li diz de par celui 
cui il fist cheualier uermoil 
par lo los et par lo consoil 
mon seignor keu lo senechal 
et la penitance et lo mal 
que ta damoisele as fait traire 
te couenra a cort retraire 
oiant toz cels qui i seront 
si que tuit et totes l orront 
et la raine et ses puceles 
qu auiau li en a mout de beles 
mais sor totes une an i pris 
que por ce qu ele m auoit ris 
une colee li dona 
keu si que tote l estona 
cele querras i o te commant 
et li diras que ie li mant 
que ia n entrerrai por nul plait 
en cort que li rois artus ait 
tantque ie l aurai si uangiee 
qu ele en sera ioeuse et liee  
cil respont que il iera 
mout uolantiers et si dira 
trestout quentque il a enioint 
ia de delai n i aura point 
fors tantque aurai seiornee 
sa damoisele et atornee 
si com il li sera mestiers 
lui meismes mout uolantiers 
i manroit il por seiorner 
por guarir et por atorner 
ses bleceures et ses plaies 
  or ua que bone auanture aies  
fait perceuaux   si panse d el 
et ie querre aillors ostel  
la parole remest atant 
ne cist ne cil plus n i atant 
ainz departirent atant de plait 
et cil la nuit s amie fait 
uestir et baignier richemant 
atant li fait de haisemant 
q an sa biaute est reuenue 
apres ont la uoie tenue 
andui uers carlion tot droit 
ou li rois artus cort tenoit 
mais c estoit mout priueemant 
qu il n i auoit que solemant 
trois mile cheualiers de pris 
uoiant toz s ala randre pris 
au roi artus cil qui uenoit 
et sa damoisele amenoit 
et dit quant il uint deuant lui 
  sire  fait il   prissoniers sui 
por faire quantque uos uodroiz 
et si est bien raisons et droiz 
car ansin lo me commanda 
li uallez qui uos demanda 
armes uermoilles si les ot  
tot maintenant que li rois ot 
s antant mout bien que il uiaut dire 
  desarmez uos  fait il   biax sire 
et ioie et bone auenture ait 
cil qui de uos pressant me fait 
et uos seiez li bien uenuz 
por lui seroiz uos chier tenuz 
et enorez en mon ostel 
sire encor me diroiz uos el  
fait cil   ainzque desarmé soie 
mais tant i a que ie uodroie 
que la raine et ses puceles 
uenissent oir les noueles 
que ie uos ai ci aportees 
qu eles ne seront ia contees 
tantque cele i sera uenue 
qui en la face fu ferue 
por zz sol ris qu ele auoit fait 
la feri keu tot autressait  
issi ci sa parole fine 
et li rois ot que la raine 
deuant lui garder li couint 
il la mande et ele i uint 
totes ses puceles i uienent 
et main et main totes se tienent 
qant la raine assise fu 
lez son seignor lo roi artus 
et li orgoilleus de la lande 
li dist   dame saluz uos mande 
uns cheualiers que ie mout pris 
qui par ses armes m a conquis 
de lui ne sai ie plus que dire 
mais il uos anuoie m amie 
ceste pucele qui est ci 
amis la soe grant merci  
fait la raine et il li conte 
tote la uiltance et la honte 
qu il li auoit longuemant faite 
et la poine qu ele auoit traite 
et l achoison por qu il li fist 
trestot sanz rien celer li dist 
apres li mostrassent celi 
que keu li senechauz feri 
  et il me dist et me proia 
pucele qui ca m enuoia 
que de par lui uos saluase 
ne ia mes piez ne remuase 
tantque ie uos ause dit 
que ia puis dex ne li ait 
qu il antrera por rien qu auaigne 
an cort que li rois artus taigne 
tantque cil uos aura uangiee 
de la bufe et de la frangiee 
que por lui donee uos fu  
et quant li fox l a entandu 
si saut em piez et si s escrie 
  keu keu se dex me beneie 
uos lo conparrez uoiremant 
mais ce sera prochainemant  
apres lo fol li dist li rois 
  a keu mout feis que cortois 
do uallet que tu me guabas 
par ton gabois tolu lo m as 
sique iamais n o puis uooir  
lors fait deuant lui aseoir 
li rois son cheualier prisson 
et li pardone sa prisson 
et puis desarmer li commande 
et mes sire xm demande 
qui delez lo roi sist a destre 
  por deu sire qui puet cil estre 
qui seus par ses armes conquist 
si bon cheualier comme cist 
q an totes les illes de mer 
n ai oi cheualier loer 
ne ne lo ui ne ne conui 
qui se poist panre a cetui 
d armes ne de cheualerie 
biaux nies ie ne lo conois mie  
fait li rois   et si l ai ueu 
mais quant i o ui tant ne m en fu 
que rien nule li requeisse 
et il me dist que ie l feisse 
cheualier trestot maintenant 
ie lo ui bel et auenant 
si li dis frere uolantiers 
mais or sosfrez andemantiers 
tantqu an uos aura aportees 
unes armes totes dorees 
et il dist que ia ne l panroit 
ne ia a pie ne descendroit 
tantqu il i aust armes uermoilles 
et si me dist autres merueilles 
qu il ne uoloit armes baillier 
se celes non au cheualier 
qui ma cope d or anportoit 
et keu li enuieus estoit 
et iert encor et toz iorz iert 
ne ia nul bien dire ne quiers 
et dit frere li rois te done 
les armes et les t abandone 
que maintenant les aille panre 
cil ne sot lo gabois entandre 
cuida que cil uoir li deist 
s alat apres et si l ocist 
d un iauelot que il lanca 
ne sai commant il commanca 
ne li corroz ne li orguiax 
maisque li cheualiers nouiaus 
de la foret de quingeroi 
lo feri si ne sai por coi 
de sa lance fist grant orgoil 
et li uallez tres parmi l oeil 
lo feri de son iauelot 
si l ocist et les armes ot 
puis si m a si en gre serui 
que par mon seignor saint daui 
que lan aore et prie en guales 
iamais en chanbres ne an sales 
c une sole nuit ne gerrai 
iusque atantque ie saurai 
s il est uis n en mer ne en terre 
ainz mourai ge por l aler querre  
desque li rois ot ce iuré 
furent trestuit aseuré 
qu il n i auoit que de l aler 
lors ueissiez dras enmaler 
et couertors et oreilliers 
cofres emplir trosser somiers 
et chargier charetes et charz 
qu il n en mainent mie a escharz 
tantes et paueillons et trez 
zz clerz bien saiges et letrez 
ne poist escriure an zz ior 
tot l afaire et tot l ator 
qui fu apareilliez et tost 
ensin com por aler en ost 
se part li rois de carlion 
et lo siuent tuit li baron 
et neis pucele n i remaint 
que la raine n en i maint 
por hautece et por seignorie 
la nuit en zz praerie 
lez une forest sont logié 
au matin ot mout bien negié 
que froide estoit la matinee 
et perceuaux par xxx 
fu leuez si con il soloit 
que querre et ancontrer uoloit 
auanture et cheualerie 
et uint droit uers la praierie 
qui fu gelee et annegiee 
et l oz lo roi estoit logee 
mais ainzque il uenist as xxx 
uoloit zz rote de gentes 
que la nois les a esboies 
ueues les a et oies 
qu eles s en aloient bruiant 
por zz faucon qui ua uolant 
apres eles de grant randon 
et uint ataignent a bandon 
une fors des autres seuree 
si l a ferue et matee 
que contre terre l abati 
mais trop par fu nois si pardi 
qui ne s i uost lier ne ioindre 
et perceuaux commance a poindre 
la ou il ot ueu lo uol 
la gente fu nauree el col 
si saigna yy goutes de sanc 
qui espandirent sor lo blanc 
si senbla naturel color 
la gente n a mal ne dolor 
qui contre terre la tenist 
tantque cil a tanz i uenist 
qu ele s en fu auant uolee 
qant perceuaux uit defolee 
la noif sor coi la gente iut 
et lo sanc qui entor parut 
si s apoia desus sa lance 
por esgarder cele senblance 
et li sanz et la nois ensanble 
la fresche color li resanble 
qui est en la face s amie 
et panse tant que toz s oblie 
q autresin estoit en son uis 
li uermaus sor lo blanc asis 
com des yy gotes de sanc furent 
qui sor la blanche noif parurent 
en l esgarder que il faisoit 
li est auis tant li plaissoit 
qu il ueist la color nouele 
de s amie qui tant est bele 
perceuaux sor les goutes muse 
tote la matinee i use 
tantque fors des tantes issirent 
escuier qui muser lo uirent 
si cuiderent qu il someillast 
ancoisque li rois se leuast 
qui encor dormoit an son tre 
ont li escuier encontré 
deuant lo paueillon lo roi 
sagremor qui par son desroi 
estoit desreez apelez 
  diua  fait il   ne me celez 
por coi uos uenez ca si tost 
sire  fait il   de ors cest ost 
auons ueu zz cheualier 
xxx 
est il armez par foi oil 
g irai a lui parler  fait il 
  issi l en amenrai a cort  
tot maintenant sagremors cort 
au tref lo roi et si l esuoille 
  sire  fait il   la ors somoille 
zz cheualiers en cele lande  
et li rois aler li commande 
et apres ce li dist et prie 
qu i l en amaint et ne laist mie 
tantost commande sagremors 
q an li traie son fors 
et ses armes redemanda 
fait fu desqu il lo commanda 
si s en est bien armez et tost 
trestoz armez en ist de l ost 
et uait tantqu au cheualier uient 
  sire  fait il   il uos couient 
uenir au roi  et cil ne mot 
ainz fait senblant que il ne l ot 
et cil li recommance a dire 
et il se taist et cil s aire 
et dit   par saint pere l apostre 
uos i uanrez ia malgre uostre 
de ce que ainz uos en priai 
me poise mout que ie i ai 
ma parole bien emploiee  
lors a l ensaigne desploiee 
qui est entorse antor sa lance 
et li cheuaus soz lui s eslance 
si porprant terre a zz part 
et crie celui qu il se guart 
qu il li ferra s il ne s i garde 
et perceuaux uers lui esgarde 
se l uoit uenir tot eslaissié 
si a tot son panser laissié 
et il reuient uers lui encontre 
a ce que li zz l autre ancontre 
sagremors sa lance pecoie 
la perceuaux ne fraint ne ploie 
ancois l enpoint de tel uertu 
q ami lo champ l a abatu 
et li cheuaus sanz demoree 
s en uait fuient parmi la pree 
xxx 
xxx 
s enuia mout a tes i ot 
et keu qui onques ne se pot 
tenir de uilenie dire 
s an guabe et dit au roi   biax sire 
ueez com sagremors reuient 
lo cheualier par lo frain tient 
si l en amoine malgre suen 
keu  fait li rois   est ce or buen 
qui si uos guabez des prodomes 
or i alez et si uerromes 
con uos lo feroiz mielz de lui 
sire  fait keu   mout liez en sui 
qant il uos plaist que ie i aille 
et ie l en amenre sanz faille 
tote a force uoille il o non 
et li ferai nomer son non  
lors se fait armer tot a sam 
armez est et montez ua s an 
a celui qui tant antandoit 
as yy gotes qu il esgardoit 
qu il n auoit d autre chosse soig 
et cil li cria mout de loig 
  uasaus uasaus uenez au roi 
uos i uanrez ia par ma foi 
ou uos le conparrez mout fort  
lo chief de son cheual estort 
perceuaus qui sot menacier 
et point des esperons d acier 
lo cheual qui pas ne ua lant 
de bien faire a chascuns talant 
si s antrefierent sans faintise 
keu fiert si que sa lance brisse 
et esmie com une escorce 
car il i met tote sa force 
et perceuaux pas ne se faint 
desus la face l a ataint 
si l abati sor zz roiche 
que la chanole li esloiche 
et qu antre lo cote et l aisele 
ensin com zz seiche estele 
l os do braz destre li brissa 
si con li soz lo deuissa 
que mout souant deuiné l ot 
uoirz fu li deuinaus au sot 
kex se drece de la destrece 
et ses cheuaus uers l ost s adrece 
uers les tantes lo grant randon 
li cheual uoient li breton 
qui reuient sanz lo senechal 
et uallet uienent a cheual 
et dames et cheualier mueuent 
et lo senechal pasmé troeuent 
si cuident tuit que il soit morz 
lors commance zz diaux si forz 
qui sor lui furent tuit et totes 
et perceuaux sor les yy gotes 
se rapoia desus sa lance 
et li rois a si grant pessance 
do senechal qui est bleciez 
mout est dolanz et correciez 
tantqu an li dist qu il ne s esmait 
qu il guarra bien maisque il ait 
sire qui se sache antremetre 
de la canole an son leu metre 
et l os brissié faire repanre 
et li rois qui mout auoit tanre 
lo cuer et dit an son coraige 
li enuoia zz mire saige 
et lors yy puceles d escole 
qui li renoent la canole 
et si li ont lo braz xxx 
et resodé et afaitié 
puis l ont au tre lo roi porté 
et si l ont mout reconforté 
qu il li dient qu il garront bien 
ia ne s en desconfort de rien 
et mes sire xm li dist 
  sire se damedex m aist 
il n est pas droiz bien lo sauez 
si con uos meismes l auez 
toz iorz dit et iugié a droit 
que cheualiers autre ne doit 
oster si com cil yy ont fait 
de son panser queque il ait 
et cil en ont lo tort au 
si ne sai ie mes mescheu 
lor en est ce est chose certe 
li cheualiers d aucune perte 
estoit pansis qu en li a faite 
ou s amie li a ors traite 
si l en anuie si pansoit 
mais se uostre plaisirs estoit 
ueoir sa contenance iroie 
et se g en tel point lo trouoie 
qu il aust son panse garni 
diroie et proroie li 
qu il uenist auiau iusque ci  
a cest mot keu se correca 
et dit a mon seignor xm 
  uos l an amanroiz par la main 
lo cheualier mais bien li poist 
il est bien fait se il uos loist 
et la bataille uos remaint 
ensin en auroiz uos pris maint 
qant li cheualiers est lassez 
et il a fait d armes assez 
lors doit prodom lo don requerre 
xxx 
yy daez ait mes cors 
ne uos n estes mie si fos 
q an ne poist a uos apanre 
bien sauez uos paroles uandre 
qui mout sont gentes et polies 
granz orguiax et granz felenies 
et de granz diauz li diroiz ia 
et daez ait qui lo cuida 
et qui lo cuide que ie soie 
certes en zz bliaut de soie 
porroiz ceste besoigne faire 
ia ne uos i couenra traire 
espee ne lance brissier 
de ce uos poez uos prissier 
que se la langue ne uos faut 
por dire sire dex uos saut 
et il uos doint ioie et sante 
fera il uostre uolante 
n en di rien por uos ensaignier 
que bien lo sauroiz aplaignier 
si com lan aplaigne lo chat 
si dira len or se conbat 
mes sire gauain fieremant 
ha sire keu plus belemant  
fait il   lo me poissiez dire 
uos cuideiez ore uostre ire 
et uostre maltalant a moi 
ie l an amanre par ma foi 
se i onques puis tres dox amis 
ia n i aure lo braz malmis 
et sanz canole desloier 
que ie n ain mie tel loier 
or m i alez dont  fait li rois 
  que mout auez dit que cortois 
s estre puet si l en amenez 
mais totes uos armes prenez 
que desarmez n iroiz uos pas  
armer se fait enellopas 
cil qui de toutes les bontez 
ot lo pris et si est montez 
sor zz cheual fort et droit 
et uient au cheualier tot droit 
qui sor sa lance est apoiez 
n encor n estoit mie anuiez 
de son panser que mout li plot 
et neporquant li solauz ot 
de dos goutes de sanc remises 
qui sor la noif erent assises 
et la tierre aloit remetant 
por ce ne pansoit mie atant 
li cheualiers com il ot fait 
et mes sire gauain se tait 
uers lui tot soauet enblant 
sanz faire nul felon senblant 
et dit   sire ie uos ausse 
salué s autretel sausse 
uostre cuer com ie faz lo mien 
mais tant uos puis ie dire bien 
que ie sui mesaiges lo roi 
qui uos mande et prie par moi 
que uos uaigniez parler a lui 
il en i out ia esté dui  
fait perceuax   qui me toloient 
m ame et mener m i uoloient 
ansin com se ie fusse pris 
et ie estoie si pansis 
d un panser qui mout me plaisoit 
et cil qui partir m en faisoit 
n aloit mie querant son preu 
que deuant uos an icel leu 
auoit yy gotes de sanc 
qui enluminoient lo blanc 
en l esgarder m estoit auis 
que la fresche color do uis 
m amie la bele ueisse 
ne ia partir ne m en queisse 
certes  fait mes sire gauains 
  cil pansers n estoit pas uilains 
ainz estoit mout cortois et dolz 
et cil estoit soz et estouz 
qui uostre cuer en remouoit 
mais or desir mout et couoit 
a sauoir que uos uodroiz faire 
c au roi se uos ne doit desplaire 
uos manroie mout uolantiers 
or me dites biax amis chiers 
premieremant  fait perceuaux 
  se keu i est li senechaus 
par foi uoiremant i est il 
et bien saichiez que ce fu cil 
que orandroit a uos iosta 
et la ioste mout li costa 
que lo braz destre li auez 
peceié et si ne sauez 
et la chanole desloie 
donc ai ie bien celi loie 
la pucele que il feri  
qant mes sire gauains l oi 
si se meruoille et si tressaut 
et dit   sire se dex me saut 
li rois ne queroit se uos non 
por de commant auez uos non 
perceuaux sire et uos commant 
sire sachiez ueraiemant 
que ie ai non en baptestire 
gauains gauains biax sire  
perceuaux mout s en esioi 
et dit   sire bien ai oi 
de uos parler en plusors leus 
la compaignie de nos deus 
desirroie ie mout auoir 
se ele uos deuoit seeir 
par foi  fait mes sire gauains 
  ele ne me plaist mie mains 
qu ele fait uos mes plus ce croi  
et perceuaux respont   par foi 
donc ire ie car il est droiz 
orandroit la ou uos uodroiz 
et mout en esterai plus cointes 
de ce que ie sui uostre acointes  
lors ua li zz l autre anbracier 
si commancent a deslacier 
hiaumes et coifes et uentailles 
et traient contreual les mailles 
puis si s en uont ioie menant 
et uallet corrent maintenant 
qui entreconioir les uoient 
d une engarde o il estoient 
si sont uenu deuant lo roi 
  sire sire  fait il   par foi 
mes sire gauains en amoine 
lo cheualier et si demaine 
li zz de l autre mout grant ioie  
n i a nul qui la nouele oie 
que ors de sa tante ne saille 
et c a l encontre ne lor aille 
et keu dit au roi son seignor 
  or en a lo pris et l anor 
mes sire gauains uostre nies 
mout fu or perilleus et gries 
la bataille se ie ne mant 
que tot ensin antieremant 
s an retorne com il i mut 
c onques autrui cop n i recut 
n autres de lui cop n i santi 
ne il de rien n o desmanti 
s et droiz que los et pris en ait 
et qu en die que il ait fait 
ce don nos autre ne poimes 
uenir a chief et si meismes 
toz nos pooirs et nos efforz  
ensin dit keu soit droiz soit torz 
sa uolante si com il siaut 
et mes sire gauains ne uiaut 
mener a cort son compaignon 
armé se tot desarmé non 
en son tref desarmer li fait 
et zz siens chanberlans atrait 
une robe ors de son cofre 
a uestir li pressante et offre 
qant il fu uestuz bien et bel 
et de la cote et do mantel 
qui mout fu bele et bien li sist 
au roi qui deuant son tref sist 
s an uienent andui main a main 
et dit   sire ie uos amain  
fait mes sire gauains au roi 
  celui qui uos si com ie croi 
que ueissiez mout uolantiers 
passé a yy iorz antiers 
c est cil don uos tant parleiez 
c est cil por que tant aleiez 
ie lo uos bail ueez lo ci 
biax nies la uostre grant merci  
fait li rois cui il en est tant 
q ancontre lui saut en estant 
et dit   biaux sire bien uaigniez 
or uos pri que uos m ensaigniez 
commant ie uos apelerai 
par foi ie le uos apanrai  
fait perceuaux   biaux sire rois 
i ai non perceuaux li galois 
ha perceuaux biax dox amis 
desqu an ma cort uos estes mis 
iamais n en partiroiz mon ueil 
mout ai au de uos grant duel 
desque uos ui premieremant 
que ie ne soi l amandemant 
que dex uos auoit destiné 
si fu il mout bien deuiné 
sique tote ma corz l oi 
par la pucele que ie ui 
que keu li senechauz feri 
et uos l auez bien aueri 
lor deuinal do tot an tot 
de ce n est ore nul redot 
que de uostre cheualerie 
ai ueraie nouele oie  
la raine uint a ce mot 
qui la nouele oie ot 
de celui qui uenuz estoit 
tantost com perceuaux la uoit 
et dit li fu que ce iert ele 
et uint apres la damoisele 
quil rit quent il la regarda 
maintenant uers eles ala 
et dit   dex doint ioie et enor 
a la plus bele a la meillor 
de totes les dames qui soient 
tesmoig de toz ces qui la uoient 
et toz ces qui ueue l ont  
et la raine li respont 
  et uos serez li bien trouez 
comme cheualiers esprouez 
de haute proesce et de bele  
puis resalua la pucele 
perceuaux celi qui li rit 
si l acola et si li dit 
  bele se uos estoit mestiers 
ie seroie li cheualiers 
qui ia ne uos faudroit d aie  
et la pucele l en mercie 
granz fu la ioie que li rois 
fist de xm lo galois 
et la raine et li baron 
qui l an mainent a carlion 
que la nuit retorné i sont 
et tote ior grant ioie font 
et l andemain autel i firent 
iusque l endemain que il uirent 
une damoisele qui uint 
sor une fauue mule et tint 
en sa main destre zz escorgiee 
la damoise fu treciee 
a deus treces tortes et noires 
et se les paroles sont uoires 
si con li liures lo deuise 
onques riens si laide a deuise 
ne fu neis dedanz anfer 
ainz ne ueistes si noir fer 
com ele ot lo cors et les mains 
mais encor estoit ce do mains 
a l autre laidece qu ele ot 
qui si estoient dui crot 
petit ensin com oil de rat 
ses nes fu de singe o de chat 
et ses leures d asne o de buef 
ses danz resanble moiel d euf 
de color tant estoient ros 
et s auoit barbe comme bos 
ami lo piz ot une boce 
deuers l eschine senbloit crosce 
et s ot les mains et les espaules 
trop bien faites por mener baules 
s ot boce el dos et anches tortes 
qui uont ansin comme reortes 
trop bien faites por mener dance 
iusque deuant lo roi s auance 
la damoisele sor la mule 
ainz mes tes damoisele nule 
ne fu a cort de roi ueue 
lo roi et ses barons salue 
toz ensanble communemant 
forsque perceuaux solemant 
et dit desor la mule fauue 
  ha perceuaux fortune est chauue 
darriere et deuant xxx 
et daaz ait qui te salue 
et qui nul bien t ore ne prie 
que tu ne l as deserui mie 
fortune quent tu la trouas 
chies lo roi pescheor entras 
et ueis la lance qui saigne 
et fust ce ore si grant paine 
d ourir ta boche et de parler 
que tu ne pois demander 
por coi cele gote de sanc 
saut par la pointe do fer blanc 
et do graal que tu ueis 
ne demandas ne n enqueis 
quel riche home an en seruoit 
mout est malaurez qui uoit 
si bien tant que plus n i couaigne 
s atant encor que plus i uaigne 
ce ies tu li malaureus 
qant ueis qu i fu tans et leus 
de parler et si te taus 
assez grant parler en aus 
li riches rois qui mout s esmaie 
fust ia toz gariz de sa plaie 
et si tenist la terre en pais 
dom il ne tanra point iamais 
et sez tu qu il en auenra 
do roi qui terre ne tanra 
ne n iert de sa plaie gariz 
dames en perdront lor mariz 
terres en seront essilliees 
et puceles desconseillees 
qui orferines remanront 
et maint cheualier en morront 
tuit cil aueront par toi  
et la pucele dit au roi 
  rois ie m en uois ne uos anuit 
et me couient encor anuit 
mon ostel panre loig de ci 
ne sai se uos auez oi 
do chastel orgoilleus parler 
car anuit m i couient aler 
au chastel cheualiers de pris 
a yy et yy et dis 
et sachiez qu il n i a celui 
qui n ait s amie auiau lui 
iantis fame et cortoise et bele 
por ce uos an di la nouele 
que la ne faut nus qui i aille 
qu il n i truisse ioste ou bataille 
qui uiaut faire xxx 
se la la quiert n i faura mie 
mais qui uodroit lo pris auoir 
de tot lo mont i o sai de uoir 
lo leu et la piece de terre 
o lan lo porroit mielz conquerre 
se il estoit qui l osast faire 
au pin qui est soz montesclaire 
a une damoiselle assise 
mout auroit grant enor conquisse 
qui lo siege en porroit oster 
et la pucele deliurer 
si auroit totes les loanges 
et l espee aus estranges ranges 
porroit ceindre tot aseur 
qui dex donroit si bon aur  
la damoisele atant se tot 
qant bien ot dit ce que li plot 
si s an parti sanz dire plus 
et mes sire gauains saut sus 
si dit que son pooir fera 
de li rescorre et si ira 
et guiflez li filz do redist 
qu il ira se dex li aist 
deuant lo chastel orgoilleus 
  et ie sus lo mont dolereus  
fait kaadins   monter irai 
ne iusque la ne finerai  
et perceuaux redit tot el 
que il ne ierra en ostel 
deus nuiz en trestot son aaige 
ne n orra d estrange passaige 
nouelles que passer n i aille 
ne de cheualier qui mielz uaille 
q autres cheualiers ne que dui 
que il n aille combatre a lui 
tantque il do graal saura 
cui len an sert et qu il aura 
la lance qui saigne trouee 
tantque la uerite prouee 
li soit dite por qu ele saigne 
ia n o laira por nule paine 
et bien ansin iusqu a cinquante 
en sont leué et si craente 
li zz a l autre et dit et iure 
que merueille ne auenture 
ne sauront que il n aille querre 
tant soit an felonesse terre 
et queque il s apareilloient 
parmi la sale et s armoient 
guingebresil antre en la porte 
parmi la sale et si aporte 
un escu d or et en l escu 
ot une bande qui d or fu 
li tierz de l escu fu la bande 
tot a mesure et tot a rande 
guinguebresil lo roi conut 
s o salua si com il dut 
mais gauain ne salue mie 
ainz l apele de felenie 
et dit   gauains tu oceis 
mon seignor et si lo feis 
ensin c onques n o deffias 
honte et reproche et blasme i as 
si t en apel de traisson 
et bien saichent tuit cil baron 
que ie n i ai de mot manti  
a ce mot en estant sailli 
mes sire gauains toz honteus 
et agreuains li orgoilleus 
ses frere saut et si lo tire 
et si dist   por de biaux sire 
ne honisiez uostre lignaige 
de cest blasme de cest oltrage 
que cist cheualiers uos amet 
uos desfandrai uos promet  
et il dit   frere ia nus hom 
ne m en desfandra se ie non 
et por ce desfandre m en doi 
qu il n en apele autrui que moi 
mais se ie rien mesfait ausse 
au cheualier et ie sausse 
mout uolantiers paiz en queisse 
et tel amande l en feisse 
que tuit si ami et li mien 
lo deusient tenir a bien 
et se il a dit son oltraige 
ie m an desfant et tan mon gaige 
ou ci ou la ou lui plaira  
et cil dit que lo prouera 
de traisson laide et uilaine 
iusqu au chief de la quarantaine 
deuant lo roi de carlion 
  qui est plus que assalon 
au mien los et au mien auis 
ensin  fait gauains   te pleuis 
que ie te suirai orandroit 
et la uerrons qui aura droit  
tantost guiguenbresis s en torne 
et mes sire gauains s atorne 
d aler apres sanz demorance 
qui bon cheual o bone lance 
o bon hiaume ou bone espee ot 
pressanta li mes ne li plot 
qu il emportast rien de l autrui 
un escuier meine auiau lui 
et zz destrier et dos escuz 
ainzque il fust de cort meuz 
ot apres lui mout grant doel fait 
maint piz batu maint cheuol trait 
et mainte face esgratinee 
ainz n i ot dame si senee 
qui por lui grant doel ne demaint 
grant doel en font maintes et maint 
et mes sire gauains s en ua 
des auentures qu il troua 
m orroiz conter mout longuemant 
une rote premieremant 
de cheualiers parmi la lande 
uoit trespaser et si demande 
a zz escuier qui uenoit 
toz seus apres et si menoit 
en destre zz cheual espaignol 
si ot zz escu a son col 
  escuiers di moi qui cil sont 
qui ci trespassent  cil respont 
  sire c est melienz de liz 
uns cheualiers proz et hardiz 
ies tu a lui sire ie non 
trae de nez mes sire a non 
qui ne uaut mie de lui mains 
par foi  fet mes sire gauains 
  trae de ne conois ie bien 
ou ua il ne m en celer rien 
sire a zz tornoiemant ua 
que melianz dou lis pris a 
contre tiebaut de tintagueil 
et si uos ierez uoir mon ueil 
au chastel contre ces de fors  
lors fait mes sire gauains lors 
  don ne fu melianz de liz 
en la maison tiebaut norriz 
oil sire se dex me saut 
mais ses pere ama mout tiebaut 
comme son home tant lo crut 
qu au lit mortel la ou il iut 
son petit fil li commanda 
et cil lo norri et garda 
au plus hautemant que il pot 
tantc une sole fille ot 
prier et requerre d amor 
et cele dit que a nul ior 
s amor ne li ostroieroit 
tantque il cheualiers seroit 
cil qui mout uoloit esploitier 
se fist lors faire cheualier 
puis si reuient a sa preiere 
ne puet estre an nule meniere 
fait la pucele par ma foi 
tantque uos aiez deuant moi 
tant d armes fait et tant iosté 
que m amors uos aura costé 
que les choses qu an a en bades 
ne sont si doces ne si sades 
comme celes que lan compere 
prenez zz tornoi a mon pere 
se uos m amor uolez auoir 
que ie uoil sanz dote sauoir 
se m amoir seroit bien assise 
se ie en uos l auoie misse 
si con cele lo deuisa 
lo tornoiemant pris en a 
c amors a si grant seignorie 
sor ces qui sont en sa baillie 
qu i n oseroient rien ueer 
que il lor daignast commander 
et uos fereiez mout que lanz 
se uos ne uos metez dedanz 
qu il en auroient grant mestier 
se uos lor uoleiez aidier  
et il li dist   frere ua t en 
di ton seignor si feras sen 
si laise ester ce que tu diz  
maintenant est cil departiz 
et mes sire gauains chemine 
d errer uers tintagueil ne fine 
qu il ne pooit aillors passer 
et tiebauz ot fait amasser 
toz ses paranz et ses cosins 
et ot mandez toz ses ueisins 
et il i furent tuit uenu 
et haut et bas et ioesne et chenu 
mais tiebauz n ot mie troué 
au los de son consoil priué 
qu il tornoiast a son seignor 
qu il auoient mout grant paor 
qu il ne l uosist do tot destruire 
s ot bien fait murer et anduire 
do chastel totes les antrees 
bien furent les portes murees 
maisc une petite poterne 
don li huis n estoit pas de uerne 
qu il orent laissié a murer 
li huis fu por toz iors durer 
de cuiure fu a une esparre 
en l uis ot de fer zz barre 
tant com une charrete porte 
mes sire gauains de la porte 
apres tot son hernois uenoit 
car par iluec lo couenoit 
passer o retorner arriere 
q autre uoie n autre cherriere 
iusqu a yy liues n auoit 
qant la poterne ferme uoit 
s antre an zz pre deuant la tor 
qui estoit clos de pes entor 
s est soz zz cherme descenduz 
et ses escuz i est panduz 
et les genz do chastel lo uoient 
don li plussor grant doel auoient 
do tornoi qui remes estoit 
mais zz uiel uauasor auoit 
ou chastel mout doté et saige 
puissant de terre et de linaige 
ne ia de rien que il ueist 
commantque la fins en prist 
ne fust el chastel mescreuz 
commantque li plaiz fust tenuz 
ces uirent qu en li a mostré 
ainzqu o pre clos fussent entré 
s an ala parler a tiebaut 
et dit   sire se dex me saut 
ie ai mon escient ueu 
des compaignons lo roi artu 
dos cheualiers qui ceienz uienent 
dui prodome mout tost i uienent 
que zz prodom zz tornoi 
ie loeroie endroit de moi 
que uers lo tornoiemant 
alesiez tot seuremant 
que uos auez bons cheualiers 
et bons sergenz et bons archiers 
qui lor cheuaus lor ocirront 
et ie sai bien que il xxx 
torneier deuant ceste porte 
se lor orguiaus lor i aporte 
nus en aureien lo gaaig 
et il la perde et lo mahaig  
par lo consoil que cil dona 
tiebauz a toz abendona 
que sa maisniee si s en issent 
trestuit armé cil qui uosissent 
or ont ioie li cheualier 
as armes corrent escuier 
et as cheuaus si metent seles 
et les dames et les puceles 
uont par les plus hauz leus seoir 
por lo tornoiemant ueoir 
et uinrent sor eles au plain 
lo hernois mon seignor gauain 
et cuiderent bien de premiers 
qu il aust yy cheualiers 
por ce que deus escuz ueoient 
qu au chasne pandu estoient 
et dient que bien sont monté 
et do ueoir bonaure 
qui ces yy cheualiers uerront 
qui deuant eles s armeront 
ensin les unes deuisoient 
et de tes i ot qui disoient 
  dex biaux sire cist cheualiers 
a tant hernois et tant destriers 
qu il en aussent assez dui 
si n a compaignon auiau lui 
que fera il de dos escuz 
ainz cheualiers ne fu ueuz 
qui portast yy escuz ensanble 
por ce grant merueille me sanble 
se cil cheualiers qui est seus 
porte ces escuz amedeus  
queque celes ansin parloient 
et li cheualier an issoient 
et la fille tiebaut l ainznee 
fu en la tor en haut montee 
qui lo tornoi auoit fait panre 
auiau l ainznee fu la maindre 
qui si cointemant se uestoit 
de manches qu apelee estoit 
la puceles as manches petites 
qant es braz les auoit escrites 
auiau les yy filles tiebaut 
sont totes montees en haut 
dames et puceles ensanble 
et li tornoiemanz assanble 
deuant lo chastel maintenant 
mais n i ot nul si auenant 
com melianz de liz estoit 
tesmoig s amie qui disoit 
as dames tot anuiron li 
  dames ainz uoir ne m abeli 
nus cheualiers que ie ueisse 
ne sai por coi uos en mentisse 
tant con fait melienz de liz 
don n est il solaz ne deliz 
de si bel cheualier ueoir 
cil doit bien sor cheual seoir 
et l anor de l escu porter 
qui si bel s en set deporter  
sa suer qui delez lui seoit 
li dit que plus bel i auoit 
et cele an fu mout correciee 
et s est por li ferir dreciee 
mais le dames artur la traient 
si la detienent et delaient 
tantque cele ne l adessa 
et mout duremant l en pessa 
et li tornoiemanz commance 
ou ot brissiee mainte lance 
et maint cop d espee feru 
et maint cheualier abatu 
mais sachiez que mout chier li coste 
celui qui a melient ioste 
que deuant sa lance ne dure 
nus qu i ne port a terre dure 
et se la lance li pecoie 
grant cop de l espee i emploie 
s o fait mielz que tuit cil ne font 
qui d une part et d autre sont 
s an a si grant ioie s amie 
qu ele ne se puet tenir mie 
et dit   dames ueez merueilles 
ainz ne ueistes les paroilles 
ne mais ne n oistes parler 
ueez lo meillor bacheler 
q ainz mes ueissiez de uos iax 
qu il est biax et si lo fait miax 
que tuit cil qui sont au tornoi  
et la petite dit   ie croi 
ge i uoi plus bel se deuient  
et cele maintenant li uient 
et dit comme enflamee et chaude 
  uos garce uos fustes si baude 
que par uostre malauanture 
ossastes nule creature 
blasmer que i ausse loee 
et tenez or ceste ioee 
si uos en gardez autre foiz  
lors la fiert si que toz les doiz 
ainz el uis li a seellez 
et les dames qui sont delez 
l an blasment mout et si li tolent 
et puis apres si reparolent 
de mon seignor gauain antr eles 
  dex  fait l une des damoiseles 
  cil cheualiers desoz cel cherme 
que atant il quent il ne s arme  
un autre plus desmesuree 
li dist   il a la pais iuree  
et une autre li dist apres 
  marcheanz est n o dites mes 
qu il doie a torneier entandre 
toz ces cheuauz maine il uandre 
ainz est changierres  fait la quarte 
  il n a talant que il departe 
as poures cheualiers ancui 
ses armes qu il a auiau lui 
ne cuidez pas que ie uos mante 
c est monoie ou uaiselemante 
an ces forres et an ces males 
mout par auez les langues males  
fait la petite   et s auez tort 
cuidez uos que marcheanz port 
si grosses les lances con il porte 
certes mout m en auez hui morte 
qui tel deiablie auez dite 
foi que ie doi saint esperite 
il samble miaux tornoieeur 
que marcheant ne changeor 
cheualiers est et bien lo samble  
et totes les dames ensamble 
li dient   por ce bele amie 
si lo samble ne l est il mie 
mais il lo se fait resanbler 
por ce que ansin cuide ambler 
les costumes et les pasaiges 
fox est si cuide estre saiges 
que par cel san sera repris 
comme lerres en autrui pais 
de larrecin uilain et fol 
si en aura la art ou col  
mes sire gauains arramant 
ot ces renpones et entant 
que les dames dient de lui 
s an ai grant honte et grant anui 
mais il panse si a raison 
qu an l apele de traisson 
s estuet que desfandre s en aille 
que si n aloit a la bataille 
ensin com il a couenant 
il auroit soi honi auant 
et puis son lignaige trestuit 
et por ce que iert en reduit 
qu il ne fust afolez et prise 
si s et do tornoi antremis 
et s en a il mout grant talant 
de ueoir lo tornoiemant 
qui toz iorz aforce et amande 
et melianz de liz demande 
grosses lances por mielz ferir 
tote ior iusqu a l anserir 
fu li tornoiz deuant la porte 
que gaaig i fist si l en porte 
la o mielz lo cuide auoir sauf 
un escuier mout grant et chauf 
uoient les dames qui tenoit 
zz tros de lance et si portoit 
une testiere sor son col 
les dames lo tienent por fol 
tantost l apelent et li dist 
  dans escuiers se dex t aist 
mout es ore fos estapez 
qant uos an cele presse alez 
por fer de lances et de testieres 
et por retros de ces cropieres 
si uos faistes estoceier 
qui ci s anbat mout s a po chier 
et ie uoi ci mout pres de uos 
en cest pre qui est desoz nos 
l auoir sanz garde et sanz desfanse 
fox est qui a son preu ne panse 
demantresque il lo puet faire 
or ueez lo plus debonaire 
cheualier qui onquest fust nez 
quequ il li auroit toz plumez 
les grenons ne se mouroit il 
or n aiez pas lo gaaig uil 
mais prenez si feras sauoir 
tot lo hernois et tot l auoir 
que ia nus n o uos desfandrai  
maintenant cil el pre entra 
et si feri zz des cheuaus 
de son troncon et dit   uasaus 
don n estes uos sains et haitiez 
qant tant ior ici gaitiez 
ne nule rien n i auez faite 
escu troé ne lance fraite 
diua  fait il   a toi que tient 
l acheison por coi il remaint 
espoir sauras tu bien ancore 
mais par mon chief ce n iert pas ore 
que dire n o te deigneroie 
or fui de ci et ua ta uoie 
et si ua faire ta besoigne  
maintenant cil de lui s esloigne 
ne ne fust tes que il ossast 
faire rien qu il li enuiast 
et li tornoiemanz remaint 
maint cheualier i ot pris maint 
et maint cheual i ot ocis 
s an orent cil de fors lo pris 
et cil dedanz i gaaignerent 
et au partir refiencerent 
que l andemain rasanbleront 
el champ et si tornoieront 
ensin departirent la nuit 
puis rentrerent el chastel tuit 
cil qui en estoient issu 
et mes sire gauains refu 
que apres la rote i entra 
et deuant la porte troua 
lo prodome lo uauasor 
qui le consoil a son seignor 
dona do tornoi commancier 
si lo pria por esbergier 
mout debonairemant et bel 
et dit   biaux sire an ce chastel 
est uostre ostel toz atornez 
si uos plaist hui mes seiornez 
que se uos auant aleiez 
hui mes bon ostel n aureiez 
por ce de remenoir uos pri 
ie remenrai uostre merci  
fait mes sire gauains   biax sire 
que i ai oi assez plus dire  
li uauasors a son ostel 
l en maine parlant d un et d el 
et li demande que deuoit 
que lo ior auoc aus n auoit 
armes portees au tornoi 
et il li dit tot lo por coi 
q an l apele de traisson 
  si me doi garder de prisson  
et son cors saluer sanz malmetre 
tantque il se puisse fors metre 
do blasme que li est amis 
por lui et trestoz ses amis 
porroit onir por sa demore 
s il ne pooit uenir a l ore 
a la bataille que prisse a 
li uauasors mout l en prissa 
et dit que bon gre l en sauoit 
se il por ce laissié l auoit 
lo tornoi il ot bien raisson 
ensin l enmaine en sa maison 
li uauasors et si descendent 
et les genz de la cort antandent 
a lui encusser duremant 
si en mainent lor parlemant 
commant li sire panre l aille 
et s ainznee fille trauaille 
de quantque ele puet et set 
por sa seror que ele het 
  sire  fait ele   i o sai bien 
que uos n auez hui perdu rien 
ainz cuit que guaaignié auez 
assez plus que uos ne sauez 
et si uos dire bien commant 
ia mar feroiz que solemant 
commander que len l aille panre 
ia cil ne l ossera desfandre 
qui l a amené en la uile 
il sert de mout malueise guile 
escuz et lances fait porter 
et cheuax an destre mener 
et ensin les costumes amble 
por ce que cheualier resamble 
il se fait franc en ceste guise 
qant il uet an marcheandise 
mais or l an randez la deserte 
il est chies garni lo fil berte 
a l ostel que esbergé l a 
par ci orandroit s en ala 
que i o ui que il l en menoit 
tot ensin que cele se penoit 
qu ele li poist faire honte 
et li sire maintenant monte 
qu il meismes aler i uiaut 
tot droit uers la maison s aquiaut 
ou mes sire gauains estoit 
qant sa petite fille uoit 
que il n i a en tel meniere 
si s en ist parmi l uis darriere 
qu ele n a soig que nus la uoie 
et ua mout tost et droite uoie 
a l ostel mon seignor gauain 
chies dan garin lo fil bertain 
qui auoit yy filles mout beles 
et quant ce uirent les puceles 
que lor petite dame uient 
ioie faire lor an couient 
et si font eles sanz faintise 
chascune l a par la main prisse 
si l enmaine ioie faisant 
les iax et la boche baissant 
mais remontez fu dans garins 
qui n estoit poures ne frarins 
et ses filz estoit auiau lui 
si s en aloient amedui 
a la cort si com il soloient 
c a lor seignor parler uoloient 
si l encontrent ami la rue 
et li uauasors lo salue 
si li demande o il aloit 
et il li dist qu il s en uoloit 
en sa maison aler deduire 
  par foi ce ne me doit pas nuire  
fait dans garins   ne desseoir 
et uos porrez ia uooir 
lo plus bel cheualier de terre 
par foi ce ne uois ie pas querre  
fait li sires   ainz lo uois panre 
marcheanz est si maine uandre 
cheuaus et cheualiers se fait 
auoi ci a trop uilain plait  
fait guarins   que ie uos os dire 
ie sui uostre hom et uos mes sire 
mais ie uos rant ci uostre homaige 
de moi et de tot son linaige 
uos desfi ci tot maintenant 
ainzque setui desauenant 
faire en mon ostel uos sosfrise 
ainz n oi talant que ie l feisse  
fait li sire   si m aist dex 
ne uostre ostex n est mie tex 
n aura ia s enor non par moi 
non pas por ce en moie foi 
que il ne m ait mout bien esté 
conseillié et amonesté 
granz merciz  fait li uauasors 
  et si m et il mout granz enors 
que uos uenrez ueoir mon oste  
li uns delez l autre s acoste 
tot maintenant et si s en uont 
tantque a l ostel uenu sont 
ou mes sire gauains estoit 
qant mes sire gauains les uoit 
qui mout estoit bien ensaigniez 
si se lieue et dit   bien uaigniez  
et il lo saluent andui 
puis si s asieent amedui 
lors li a li prodom enquis 
qui estoit sires do pais 
por coi s estoit lo ior tenuz 
puisqu au tornoi estoit uenuz 
por coi il n auoit torneié 
et il ne li a pas noié 
que il n i aust lait ne honte 
mais tote uoie apres li conte 
que de traisson l apeloit 
zz cheualiers si s en aloit 
desfandre an une cort reial 
  acoison austes leial  
fait li sire   sanz nule faille 
mais ou sera ceste bataille 
sire  fait il   deuant lo roi 
d escaualon aler en doi 
et ie i uois bien droit ce cuit 
et ie uos liuerrai conduit  
fait li sires   qui uos manra 
et por ce qu il uos couenra 
par mout poure terre passer 
uos donrai uitaille a porter 
et cheuaus qui la porteront  
et mes sire gauains respont 
que il n a nul mestier do panre 
que s an lo puet trouer a uandre 
il aura a plante uitaille 
et bons ostex quel part i aille 
et tot quantque mestiers li ert 
por ce do suen noiant ne quiert 
a cest mot li sire s en part 
au partir uit de l autre part 
sa petite fille uenant 
qui par la iambe maintenant 
mon seignor gauain enbraca 
et dit   biax sire entandez ca 
c a uos clamer me sui uenue 
de ma seror qui m a batue 
si m en faistes droit se uos plest  
et mes sire gauains se teist 
qu il ne sauoit que ele dist 
et mes sire gauains li mist 
sa main sor lui ele li tire 
et dit   a uos sui ie biax sire 
de ma seror clamer me claim 
que ie n ai chiere ne ne l ain 
qui por uos m a hui fait grant honte 
a moi  fait il   bele que monte 
quel droit faire uos an puis gei  
li prodom qui ot pris congie 
ot ce que sa fille demande 
et dit   fille qui uos commande 
uenir clamer as cheualiers  
et gauains dit   biax sire chiers 
est ele uostre fille donques 
oil mais ne uos en chaille onques  
fait li sire   de sa parole 
enfes est nice chosse et fole 
certes  fait mes sire gauains 
  don seroie ie trop uilains 
se sa uolante ne faissoie 
dites moi  fait il   tote uoie 
mes anfes dox et debonaire 
quel droit ie uos porroie faire 
de uostre seror et commant 
sire demain tant solemant 
se uos plaist por amor de moi 
porterez armes au tornoi 
dites moi donc amie chiere 
s onques mes feistes preiere 
a cheualier por nul besoig 
nenil sire ne n aiez soig  
fait li pere   quequ ele die 
n antandez pas a sa folie  
et mes sire gauains li dist 
  sire se damedex m aist 
ainz en a bone enfance dite 
come pucele si petite 
ne ia ne l am refuserai 
mais quant li plaist demain serai 
une piece ses cheualiers 
uostre merci biaux sire chiers  
fait cele qui tel ioie en a 
que iusqu au pie li enclina 
atant departent sanz plus dire 
sa fille en reporte li sire 
sor lo col de son palefroi 
et si li demande por coi 
cele tancons estoit montee 
et cele li a bien contee 
la uerite de chief an chief 
et dit   sire il m estoit mout grief 
de ma seror qui tesmoignoit 
que melianz de liz estoit 
mieldres et li plus biax de toz 
et ie auoie la desoz 
el pre ueu cel cheualier 
et ie ne poi mie laissier 
que ancontre ne li deisse 
que plus bel de lui i ueisse 
et por ce ma suer m apela 
fole garce et rampona 
et daez ait cui ce est bel 
les treces iusqu au haterel 
yy tranchier me laisseroie 
don mout empireie seroie 
par couent que demain el ior 
cil cheualiers ami l estor 
abatist melienz de liz 
adonc seroit chaoir li criz 
que ma dame de suer en fait 
si en a hui tenu grant plait 
qu a totes les dames anuie 
mais granz uanz chiet a po de pluie 
bele fille  fait li prodom 
  ie uos comant et abandom 
por ce qu il sera cortoisie 
que uos aucune druerie 
li enuoiez ou manche o guimple  
et cele dit qui mout fu simple 
  mout uolantiers quant uos lo dites 
mais mes manches sont si petites 
q anuoier ne li osseroie 
espoir se ie li enuoioie 
il ne la prisseroit ia rien 
fille i em panserai mout bien  
fait li peres   or uos taissiez 
que mout an sui bien aaissiez  
ensin parlant antre ses braz 
l enporte s en a grant solaz 
de ce que il l acole et tient 
tantque deuant son palais uient 
et quant l autre lo uit uenir 
et cele deuant lui tenir 
s an ot grant anui a son cuer 
et dit   sire don uient ma suer 
la pucele as petites manches 
assez set de torz et de ganches 
mont si est ia tost atornee 
sire don l auez aportee 
et uos  fait il   qu en uolez faire 
uos uos an deussiez bien taire 
qu ele ne uaut mielz que uos ne faites 
et ses treces li auez traites 
et batue dom mout me poise 
n auez mie fait que cortoise  
lors fu cele mout desconfite 
por son pere qui li ot dite 
ceste rampone cest afit 
et il fait zz uermoil samit 
d un sien cofre maintenant traire 
si en a fait taillier et faire 
une mange mout longue et lee 
et si l a sa fille baillee 
si li dist   sire or uos leuez 
demain matin et si alez 
au cheualier ainzqu i se moeue 
por amor ceste manche noeue 
li donroiz quent il iera 
au tornoi si la portera  
et cele respont a son pere 
qu aluec que uerra l aube clere 
iert ele son uoel esueilliee 
leuee et apareilliee 
li pere s en part a ce mot 
et cele qui mout grant ioie ot 
a totes ces compaignes crie 
que eles ne li laissent mie 
au matin dormir longuemant 
ainz l esuoillent astiuemant 
lorsque eles uerront lo ior 
s eles uolent auoir s amor 
et celes mout tres bien lo firent 
que l endemain lorsqu eles uirent 
au matinet l aube creuer 
la firent uestir et leuer 
la pucele matin leua 
et trestote sole en ala 
a l ostel mon seignor gauain 
mais n i ala mie si main 
que il ne fussent tuit leué 
et furent au mostier alé 
oir messe qu en lor chanta 
et la damoisele tant a 
chies lo uauasor demoré 
qu il orent longuemant oré 
et oi tot quantque il durent 
qant do mostier reuenu furent 
contre mon seignor gauain saut 
et dit   sire se dex me saut 
ie uos ce bon ior 
mais portez por la moie amor 
ceste manche que ie taig ci 
uolantiers la uostre merci  
fait mes sire gauains   amie  
apres ce ne tarderent mie 
li cheualier que il ne s xxx 
armé ors de la uile amassent 
et les damoiseles resont 
montees sor les murs amont 
et les dames do chastel totes 
et uirent aprochier les rotes 
des cheualiers forz et hardiz 
deuant tot melienz de liz 
s en ua el ranc toz ellaissiez 
et ot ses compaignons laissiez 
bien loig deus arpanz et demi 
qant l ainznee uoit son ami 
si ne puet la langue tenir 
ainz dit   dames ueoir uenir 
celui qui de cheualerie 
et lo pris et la seignorie  
et mes sire gauains s esmuet 
tant con cheuaus porter lo puet 
uers celui qui point ne redote 
et met sa lance en pieces tote 
et mes sire gauains fiert lui 
si qu il li fist mout grant anui 
que maintenant lo porte au plain 
et met a son cheual la main 
s o prant au frain et si lo baille 
a zz uallet et dit sanz faille 
qu aille a celui por cui tornoie 
et li die qu il li enuoie 
lo premier guaaig qu il a fait 
lo ior qu il uiaut que ele l ait 
et li uallez atot la sele 
lo cheual maine a la pucele 
que de la tor a bien ueu 
d une fenestre ou el fu 
dan melianz de liz cheoir 
et dit   suer or poez ueoir 
dan meliant de liz gissant 
que uos aleiez si prissant 
qui set ie dot a droit prissier 
or apert ce que ie dis ier 
or uoit an bien se dex me saut 
que il i a tel qui mielz uaut  
tot ansin cele a esciant 
uait sa seror contraliant 
siqu ele l an giete do san 
et en li dist   garce tais t am 
que s ui mes t en oi mot soner 
ie t irai tel bufe doner 
que n auras pie qui te sostaigne 
ha suer de deu uos resouaigne  
fait la damoisele petite 
  por ce se i ai uerite dite 
ne me deuez uos mie batre 
par foi ie lo ui bien abatre 
et uos ansin bien con ie fis 
n ancor ne m est il mie auis 
qu il ait pooir de releuer 
et s or an deueiez creuer 
si diroie ie tote uoie 
que n a ci dame qui ne uoie 
et gesir tot plat  
lors li aust doné zz flat 
l autre s an li uosist sosfrir 
mais ne li laisserent ferir 
les dames qui entor estoient 
atant l escuier uenir uoient 
qui lo cheual menoit en destre 
la pucele a une fenestre 
troue seant si li pressante 
cele merciz plus de yy 
li rant et lo cheual fait panre 
et cil en ua les merciz randre 
a son seignor qui sanbloit estre 
do tornoiemant sire et mestre 
qu il n i a si cointe 
se de lance a lui s acointe 
que ne li toille les estriers 
onques de gaaignier destriers 
ne fu mes si entalantez 
catre en a lo ior pressantez 
que il gaaigna de sa main 
si pressanta l premerain 
a la damoisele petite 
de l autre a la fame s aquite 
au uauasor cui il mout plot 
une de ses yy filles ot 
lo tierz et l autre rot lo quart 
et li tornoiemanz depart 
si s en antre parmi la porte 
mes sire gauains qui aporte 
d une part et d autre lo pris 
n il n estoit pas encor midis 
qant il fu partiz de l estor 
mes sire gauains au retor 
ot de cheualiers si grant rote 
que plaine an fu la uile tote 
que trestuit cil qui lo queroient 
enquerre et demander uoloient 
qui il est et de quel contree 
lors a la pucele ancontree 
tot droit a l uis de son ostel 
et ele ne fist onques el 
maisque leus a l estrier lo prist 
se l salua et si lo dist 
yy merciz et dit   biax sire  
et il sot qu ele uoloit dire 
si li respondi comme franz 
  ainz sereiez chenuz et blanz 
amie que ie me recroie 
de uos seruir ou que ie soie 
ia de uos ne serai si loig 
puisque saiche uostre besoig 
que ia essoigne me retaigne 
q au premier mesaige ne uaingne 
granz merciz  fait la damoisele 
ausin parole cil et cele 
qant ses pere uint en la place 
qui de tot son pooir porchace 
que mes sire gauains remaigne 
la nuit et son ostel i praigne 
mais encois li requiert et prie 
se lui plest que son non li die 
mes sires gauains s escondit 
do remenoir et si li dist 
  sire gauains sui apelez 
onques mes nons ne fu celez 
s auant ne l dis ne anquis 
n onques encore ne lo dis 
s auant demandez ne me fu  
et quant li sire a entandu 
que estoit mes sire gauains 
mout fu ses cuers de ioie plains 
et dit   sire or uos remenez 
huimes mon seruise prenez 
car ainz de rien ne uos serui 
n onques en ma uie ne ui 
cheualier se uos puis iurer 
que ie tant uosisse anorer  
de remenoir mout li pria 
et mes sire gauains li a 
tote sa preiere escondite 
et la damoisele petite 
qui n estoit fole ne malueise 
lo prant au pie et si li baisse 
et a damede lo commande 
et mes sire gauains demande 
que ele i auoit antandu 
et ele li a respondu 
que ele li auoit baisié 
par tel antancion lo pie 
que de li li resouenist 
an quelque leu que il uenist 
et il li dist   n en dotez mie 
que si m aist dex bele amie 
ie mais ne uos oblierai 
qant ie de ci departirai  
atant s en part et congie prant 
a son oste et a l autre gent 
si lo commandent a de tuit 
mes sire gauains cele nuit 
an une obedience iut 
si ot quantque il li estut 
a l andemain bien par matin 
aloit demandant son chemin 
tantque il uit en trespassant 
bestes qui aloient paissant 
lez l oroille d une foret 
a zz uallet dit qu i s arest 
que zz de ses cheuaus menoit 
tot lo meillor et si tenoit 
une lance mout roide et fort 
la lance dit qu il li aport 
et que son cheual li restraingne 
celui qu i maine en destre xxx 
et cil li a sanz demorance 
baillié lo cheual et la lance 
et il s an torne aupres les biches 
et si lor fist tanz torz et guiches 
que zz blanche en antreprist 
an zz roncenoi et li mist 
sor lo col sa lance an trauers 
et la biche saut comme cerz 
si li estort et il apres 
et a bien po que a bien pres 
la retenist et arestast 
se ses cheuaus ne desferrast 
d un des piez deuant tot a net 
et mes sire gauains se met 
apres son hernois a la uoie 
qui sant que ses cheuaus tanroie 
lez lui si l en anuie trop 
ne il ne set qui li fait clop 
se tros el pie feru ne l a 
atant yonez l apela 
si lo commande a descendre 
et de son cheual garde panre 
que il clochoit trop duremant 
et cil fait son commandemant 
qu il li lieue lo pie en haut 
et troue que zz ferz li faut 
et dit   sire il l estuet ferrer 
ne n i a maisque de l aler 
tot souauet tantqu il ca truisse 
feure qui referre lo puisse  
puis errerent tantque il uirent 
genz qui ors d un chastel issirent 
et uinrent tot une chauciee 
deuant auoit gent esforciee 
garcons a pie qui chiens menoient 
et ueneors apres uenoient 
qui portoient espiez tranchanz 
apres ot archierz ne sai quanz 
qui arz et saietes portoient 
et apres cheualiers uenoient 
et apres toz les cheualiers 
en uinrent dui sor lo destiers 
don li zz estoit iouenciax 
sor toz les autres li plus biax 
et cil seus mon seignor gauain 
salua et prist par lo frain 
et dit   sire ie uos retaig 
alez uos an la don ie uaig 
si descendez an mes maisons 
il est huimais tans et saisons 
de esbergiers s or ne uos poisse 
i ai une seror mout cortoisse 
qui de uos grant ioie fera 
et cil sire uos i manra 
que uos ueez ci delez moi  
lors dist   alez ie uos anuoi 
biax compainz auiau ce seignor 
si lo menez a ma seror 
saluez la premieremant 
et li dites que ie li mant 
par l amor et par la grant foi 
qu il doit estre antre li et moi 
s ele onques ama cheualier 
qu ele aint celui et taigne chier 
et qu ele tant face celui 
com a moi qui ses freres sui 
tel solaz et tel uilenie 
li face qu il ne s en plaint mie 
tantque nos seien reuenu 
qant ele l aura retenu 
auiau li debonairemant 
si uos fuiez astiuemant 
que ie m en uodrai retenir 
por lui compaignie tenir 
au plus tost que ie porrai onques  
li cheualiers s en part adonques 
qui mon seignor gauain conduit 
la ou de mort lo heent tuit 
mais il n i iert pas coneuz 
car onques mes n i fu ueuz 
si n i cuide auoir nule garde 
lo siege do chastel esgarde 
qui sor zz braz de mer seoit 
et les murs et la tor ueoit 
si fort que nule rien ne dote 
et esgarde la uile tote 
puplee de mout bele gent 
et les changes d or et d argent 
trestoz couerz et de monoies 
et uoit les places et les uoies 
toutes plaines de bons ouriers 
qui faisoient diuers mestiers 
si com li mestier sont diuers 
cil fait hiaumes et cil auberz 
et cil seles et cil blazons 
cil lorains et cil esperons 
et cil les espees forbisent 
cil folent dras et cil les tissent 
cil les paignent et cil les tondent 
cil autre argent forient et fondent 
cil font oeures chieres et beles 
coupes enas et escuelles 
et orciaux ourez aneaux 
aignes ceintures et fermaux 
bien poist an cuidier et croire 
que an la uile toz iors ait foire 
que de tanz auoirs estoit plaine 
de cire de poiure et de graine 
et de panes uaires et grises 
et de totes marcheandises 
totes ices choses esgardent 
et de leus en leus i regardent 
tant ont alé qu a la tor furent 
et uallet saillent qui recurent 
lors cheuaux et tot l autre ator 
li cheualiers entre en la tor 
seus auiau mon seignor gauain 
et si lo maine par la main 
iusqu an la chambre la pucele 
et si li dist   amie chiere 
uostre freres saluz uos mande 
et de cest seignor uos commande 
qu il soit conreez et seruiz 
et n o faites mie a enuiz 
mais trestot ansin de bon cuer 
com se uos esteiez sa suer 
et com s il estoit uostre frere 
or gardez ne seiez auere 
de tote sa uolante faire 
mais saige et franche et debonaire 
or en pensez que ie m an uois 
qu il lo me couient siure el bois  
et cele dit que grant ioie a 
  beneoiz soit qui m anuoia 
tel compaignie come ceste 
qui si bel compaignon me preste 
ne me me het pas soe merci 
biaux sire or uenez seoir ci  
fait la pucele   delez moi 
por ce que bel et iant uos uoi 
et por mon frere qui m en prie 
uos ferai bone compaignie  
tantost li cheualiers s an torne 
qui auec li plus ne seiorne 
et mes sire gauains remaint 
qui de ce mie ne se plaint 
qu il est seus auec la pucele 
qui mout estoit cortoise et bele 
qui tant estoit bien affaitie 
que pas ne cuide estre enginie 
de ce qu ele est sole auec lui 
d amors parolent amedui 
car s il d autre chose parlassent 
de grant oiseuse se meslassent 
mes sire gauains la requiert 
d amors et prie et dit qu il iert 
ses cheualiers tote sa uie 
et cele ne l refuse mie 
ainz l otroie mout uolantiers 
uns uauasors endemantiers 
entra laianz qui mout lor nut 
qui mon seignor gauain conut 
si les troua entrebaisant 
et grant ioie entredemenant 
et desque il uit cele ioie 
ne pout tenir sa boiche coie 
ainz s escria a grant uertu 
  fame honie soies tu 
et deux te destruie et confonde 
que l ome de trestot le monde 
que tu deuroies plus hair 
te laisses ensin conioir 
et si te baise et acole 
fame maleureuse et fole 
tu fais bien ce que tu doiz faire 
a tes mains li deusses traire 
le cuer del uentre ainzque la bouche 
se tes baisiers au cuer li touche 
lo cuer del uentre li a trait 
mas assez mielz eusses fait 
s as mains arachié li eusses 
car ensi faire le deusses 
se fame doit faire nul bien 
en cesti n a de fame rien 
qui het le mal et le bien aime 
tort a qui plus fame la claime 
que la en pert ele le non 
ou ele n aime se bien non 
mes tu ies fame bien le uoi 
que cil qui la siet delez toi 
ocist ton frere et tu lo baises 
quant fame puet auoir ses aises 
de soreplus petit li chaut  
a cest mot cil arriere saut 
ancoisque mes sire gauains 
li eust dit ne plus ne mains 
et cele chiet el pauement 
et iut pasmee longuement 
et mes sire gauuains l ahert 
si l an relieue pale et uert 
de la peor qu ele ot eue 
et quant ele fu reuenue 
dist   ha or somes nos tuit mort 
por uos morrai ancui a tort 
et uos mien escient por moi 
ia uenra ci si cum ie croi 
la commune de ceste uile 
tost en aura plus de yy mile 
deuant ceste porte amassez 
mais ceanz a armes assez 
dont ie uos armerai mout tost 
uns prodom de trestot un ost 
porroit ceste crote desfandre  
maintenant cort les armes prandre 
cele qui n estoit pas seure 
quant ele l ot de l armeure 
bien armé se doterent mains 
et ele et mes sire gauuains 
maisque tant de meschief i ot 
que d escu point auoir ne pot 
si fist escu d un eschaquier 
et dist   amie ie ne quier 
que uos m ailliez autre escu querre  
lors uersa les eschas a terre 
d yuoire furent yy tanz gros 
que autre eschas et de dur os 
or mais quique doie uenir 
cuiderai bien contretenir 
l uis et l antree de la tor 
qu il auoit ceinte escalibor 
la meillor espee qui fust 
qu ele tranche fer comme fust 
et cil defors s an fu alez 
s ot troué seant lez et lez 
une maisniee de uoisins 
les maiors et les escheuins 
et autres boriois a foison 
qui pas n auoient pris poison 
qu il estoient et gros et gras 
et cil uint la plus que lo pas 
criant   or as armes seignor 
s irons panre le traitor 
gauuain qui mon seignor ocist 
ou est ou est  fait cil et cist 
  par foi  fait cil   ie l ai troué 
gauuain lo traitor proué 
en cele tor ou il s aaise 
nostre pucele acole et baise 
ne ele n an contredist rien 
ancois le uielt et soffre bien 
mas or uenez si l irons prandre 
se mon seignor lo poons randre 
mout l aurons bien a gre serui 
traites a bien deserui 
qu il soit a honte demenez 
et neporquant uif lo pernez 
qu il l ameroit mielz uif que mort 
mes sire si n auroit pas tort 
car chose morte riens ne dote 
estormissiez la uile tote 
si fates ce que uos deuez  
tantost s est li maires leuez 
et tuit li escheuuin apres 
lor ueissiez uilains angres 
qui prenent haiches et iusarmes 
cil prant un escu sanz enarmes 
et cil un huis et cil un uan 
li crierres crie le ban 
et trestoz li pueples aune 
sone li sains de la commune 
por ce que nus n i remaigne 
n i a si maluais qui ne praigne 
forche o flael o pi o mace 
onques por assaillir limace 
n ot en lombardie tel noise 
n i a si petit qui n i uoise 
et qui aucune arme n i port 
ez uos mon seignor gauuain mort 
se dameldeux ne lo consoille 
la damoisele s aparoille 
de lui laidier come hardie 
et a la commune s escrie 
  hu hu  fait ele   uilenaille 
chien enraigié pute seruaille 
quel deable uos ont mandez 
que querez uos que demandez 
que ia deux ioie ne uos doint 
si m ait deux n an manrez point 
del cheualier qui est ceianz 
ainz en i aura ne sai quanz 
se deu plaist morz et affolez 
il n est mie ceanz uolez 
ne uenuz par uoie reposte 
ainz lo m a enuoié a oste 
mes frere et mout proiee en sui 
q autretel feisse de lui 
com del cors mon frere demeine 
et tenez m an uos a uileine 
se por sa priere li faz 
compaignie ioie et solaz 
qui oir le uoldrai si l oie 
c onques a home ne fis ioie 
n autre folie n i pansai 
por ce peor gre uos en sai 
quant uos si grant honte me faites 
que uos espees auez traites 
a l uis de ma chambre sor moi 
si ne sauez dire por coi 
et se uos dire le sauez 
araisnie ne m en auez 
si me uient a mont grant despit  
queque cele son talant dit 
et cil l uis a force pecoient 
as coignies que il tenoient 
si l ont en deus meitiez fendu 
et mont lor a bien deffendu 
li portiers qui dedenz estoit 
a l espee que il tenoit 
a si lo premerain feru 
que li autre en sunt esperdu 
ne nus auant traire ne s ouse 
chascuns garde la soe chose 
et chascuns de sa teste crient 
nus si hardiz auant ne uient 
que lo portier si ne redout 
ia n iert teux que la main i bout 
ne que il face auant zz pas 
la damoisele les eschas 
qui iurent sor le pauement 
lor riue mout iriement 
si s est estroite et escorcie 
et iure comme corrocie 
qu ele les fera toz destruire 
s ele onques puet ainzqu ele muire 
mas li uilain enrieure sunt 
si s afichent qu il abatront 
sor als la tor s il ne se randent 
et cil mielz et mielz se deffandent 
des gros eschas que il lor ruient 
li plusor arriere s an fuient 
que lor assaus soffrir ne pueent 
et as pis d acier la tor fueent 
ausin com por la tor abatre 
c assaillir n osent ne combatre 
a l uis qui bien lor est ueez 
de l uis se uos plaist me creez 
qu il estoit si estroiz et bas 
qu ensamble n i entrassent pas 
dui prodome s a poines non 
por ce le pooit zz preudom 
bien contretenir et desfandre 
por uilains desarmez porfandre 
iusqu as denz et escerueler 
n i couient mie apeler 
meillor portier que il i auoit 
de trestot ce mot ne sauoit 
li sire qui herbergié l ot 
mas il reuint plus tost qu il pot 
del bois ou il aloit chacier 
et totes uoie as pis d acier 
entor la tor picoient cil 
atant ez uos ginguenbresil 
qui pas ne sot ceste auanture 
el chastel uint grant aleure 
et fu durement esbaiz 
de l urt et del marteleiz 
que il oi faire as uilains 
de ce que mes sire gauuains 
fu en la tor n en sauoit mot 
mas quant ce uint que il le sot 
si desfandi qu il n i eust 
nul tant herdi quique il fust 
si cum il auoit son cors chier 
qui pierre en osast esloichier 
et il dient qu il n an lairoient 
noient por lui ainz l abatroient 
sor son cors meismes ancui 
se il iert laienz auec lui 
et quant il uoit que sa desfanse 
n i ualoit rien si se porpense 
qu il ira encontre le roi 
si li mostrera le desroi 
que commancié ont li boriois 
et ia uenoit del bois li rois 
et il l ancontre si li conte 
  sire mout uos ont fait grant honte 
uostre maire et uostre escheuin 
qui assaillent des hui matin 
a uostre tor et si l abatent 
s il n ou comperent et achatent 
ie uos en saurai maluais gre 
i auoie gauuain apelé 
de traison bien lo sauez 
et ce est il que uos auez 
fait herbergier en uoz maisons 
se fust mout bien droiz et raisons 
desque uostre hoste en auez fait 
qu il n i eust honte ne lait  
et li rois a guinguebresil 
respont   maistre n en aura il 
desque nos serons la uenu 
de ce que l an est auenu 
m enuie il et poise mout fort 
se mes genz lo heent de mort 
ie ne m an doi pas corrocier 
mas de son cors panre et blecier 
por m enor lo garderai gie 
por ce que ie l ai herbergié  
ensint uienent iusqu a la tor 
et trouent la commune entor 
qui mout demenoient grant noise 
au maior dist que il s an uoise 
et que la commune en remeint 
cil s an uont que nus n i remaint 
des puisque il au maior plot 
en la place un uauasor ot 
qui de la uile estoit nais 
si conseilloit tot lo pais 
car mout par estoit de cler san 
  sire  fait il   or uos doit an 
a bien et a foi conseillier 
il ne fait mie a meruillier 
se cil qui la traison fist 
de uostre pere qu il ocist 
a esté ceanz assailliz 
car il i est de mort haiz 
et si a droit com uos sauez 
mas ce que herbergié l auez 
lo doit garantir et conduire 
qu il ne soit pris ne qu il n i muire 
et qui n en reuoldroit mantir 
sauuer le doit et garantir 
guiguenbresil que ie uoi la 
qui de la traison l ala 
a la cort le roi apeler 
ice ne fait mie a celer 
qu il s an estoit uenuz desfandre 
en uostre cort mas ie lous prandre 
un respit de ceste bataille 
iusqu a zz an et si s an aille 
querre la lance don li fers 
seigne toz iors ia n iert si ters 
c une gote de sans n i pende 
ou il cele lance uos rande 
ou il se remete en merci 
en tel prison cum i o uoi ci 
lors auroiz meillor acoison 
de lui retenir en prison 
que uos orendroit n en auez 
ia ce cuit ne lo sauerez 
metre en nule poine si grief 
qu il n en porroit uenir a chief 
de tot quantque lan puet et set 
doit an greuer ce que lan het 
de uostre hanemi trauaillier 
ne uos sai ie mielz conseillier  
li rois a ce consoil se tient 
en la tor a sa seror uient 
si la troue mout corrociee 
contre lui s est sa suer dreciee 
et mes sire gauuains ensamble 
qui ne mue coleur ne tramble 
por nule peor que il ait 
ginguembresil auant se trait 
s a la pucele saluee 
qui la color auoit muee 
et dit trois paroles en uain 
  sire gauuain sire gauuain 
ie uos auoie en conduit pris 
mas tant i ot que ie uos dis 
que ia tant hardiz ne fussiez 
que uos el chastel entrissiez 
n en cite que mes sire eust 
se destorner uos en pleust 
de ce que lan uos a ci fait 
n estuet il or tenir nul plait  
et un saiges uauasors dist 
  sire se dameldeux m aist 
tot ce puet lan bien amender 
cu en doit lan rien demander 
se li uilain l ont assailli 
li plaiz n en seroit pas failli 
deuant le grant ior del ioise 
mas il iert fait a la deuise 
mon seignor le roi qui est ci 
il me commande et ie lo di 
masqu il ne poist ne uos ne lui 
que uos respitoiz amedui 
iusqu a zz an ceste bataille 
et mes sire gauuains s an aille 
masque sor soi tant en prandra 
a mon seignor qu il li randra 
iusqu a zz an san plus de terme 
la lance dont la pointe lerme 
dou sanc tot cler que ele plore 
et s est escrit qu il iert une ore 
que toz li realmes de logres 
qui iadis fu la terre as ogres 
sera destruiz por cele lance 
de ce sairement et fiance 
uielt auoir mes sire li rois 
certes ie me lairoie ancois  
fait mes sire gauuains   ceanz 
morir ou languir bien set anz 
que ie ce sairement feisse 
ne que ma foi uos en pleuisse 
n ai pas de ma mort tel peeur 
que ie mielz ne uoille a heneur 
la mort sosfrir et endurer 
que uiure a honte et pariurer 
biaux sire  dist li uauasors 
  il ne uos iert ia deshenors 
ne ia ce croi n an seroiz pire 
en un san que ie uos uoil dire 
uos iureroiz que de la lance 
querre feroiz uostre puissance 
se uos la lance n aportez 
en ceste tor uos remetez 
si feroit del sairement quites 
ensin  fait il   com uos lo dites 
sui ie prestz del sairement faire  
zz mout precieux saintuaire 
li a lan maintenant fors trait 
et il a son sairement fait 
que il merra tote sa peine 
a querre la lance qui seigne 
ensi la bataille ont laissié 
iusqu a zz an est respité 
de lui et de guinguebresil 
eschapez est de grant peril 
quant il de cestui est estors 
quant il issi de la tor fors 
a la pucele congie prist 
et a trestoz ses uallez dist 
que en sa terre s an alassent 
et ses cheuax en remenassent 
trestoz fors sol son guingalet 
plorant departent li uaslet 
de lor seignor ensin s an uont 
ne d als ne dou duel que il font 
rien plus a dire ne me plaist 
de mon seignor gauuain se taist 
atant li contes dou graal 
si commence de perceual 
perceuax ce conte l estoire 
a si perdue la memoire 
que de deu ne li souient mais 
yy foiz passa auris et mais 
ce sunt yy anz trestuit antier 
ainzque il entrast en mostier 
ne deu ne sa croiz n aora 
tot ensin yy anz demora 
por ce ne relaissoit il mie 
a requerre cheualerie 
que les estranges auentures 
les felonesses et les dures 
aloit querant et s an troua 
tantque mout bien s i esproua 
n onques n enprist chose si grief 
dom il ne uenist bien a chief 
yy cheualiers de pris 
a la cort le roi artu pris 
dedenz yy anz i enueia 
ensinc les yy anz empleia 
n onques de deu ne li souint 
au chief de ces yy anz auint 
que il par zz desert aloit 
cheminant si com il soloit 
de totes ses armes armez 
s a trois cheualiers acontrez 
et auec dames iusqu a yy 
lor chies en lor chaperons mis 
et s aloient trestuit a pie 
et en langes et deschaucié 
de celui qui armez uenoit 
et la lance et l escu tenoit 
se merueillierent mout les dames 
et por sauuement de lor ames 
lor penitence a pie faisoient 
por les pechiez que faiz auoient 
et li zz des trois cheualiers 
l areste et dit   biau sire chiers 
dont ne creez uos ihesu crist 
qui la nouele loi escrist 
si la dona as crestiens 
certes ce n est raisons ne biens 
d armes porter ainz est granz torz 
au ior que ihesu cristz fu morz  
et cil qui n auoit nul espantz 
de ior ne de nul autre tans 
tant auoit en son cuer enui 
respont   quel ior est il donc hui 
quel ior sire se ne sauez 
c est li uendredis aorez 
li iors que lan doit aorer 
la croiz et ses plorer 
car huiz fu cil en croiz penduz 
qui fu yy deniers uenduz 
cil qu de toz pechiez fu mondes 
uit les pechiez dont toz li mondes 
iert enliez et entoichiez 
si deuint hom por nos pechiez 
uoirs est que deux et hom fu il 
que la uirge enfanta zz fil 
qui par saint esperit concut 
o cuer et char et sanc recut 
si fu sa deitez couerte 
en char d ome c est chose certe 
et qui ensi ne lo crera 
ia en la face ne l uerra 
il fu nez de la uirge dame 
et prist d ome la forme et l ame 
auec la sainte deite 
qui a cel ior par uerite 
cum huiz fu en la croiz mis 
et traist d anfer toz ses amis 
mout par fu sainte icele morz 
qui sauua les uis et les morz 
resuscita de mort a uie 
li faux iuif por lor enuie 
qu an deuroit tuer comme chiens 
firent lor mal et noz granz biens 
quant il en la croiz lo leuerent 
als perdirent et nos sauuerent 
tuit cil qui en lui ont creance 
doiuent hui estre en penitance 
hui ne deust hom qui deu croie 
armes porter ne champ ne uoie 
dont uenez uos ores ensi  
fait perceuaus   sire de ci 
d un bon home d un saint hermite 
qui en ceste forest abite 
ne ne uit tant par est preudom 
se de la gloire dou ciel non 
por deu seignor la que feistes 
que demandastes que queistes 
coi sire  fait l une des dames 
  de noz pechiez li demandasmes 
consoil et confesse preismes 
lo plus grant besoig i feismes 
que nus crestiens puis faire 
qui a dalmedeu uoille plaire  
ce que xm oi ot 
lo fait plorer et si li plot 
que au saint home alast parler 
  la uoldroie  fait il   aler 
a l ermite se ie sauoie 
tenir lo santier et la uoie 
sire qui aler i uoldroit 
si tenist cest santier tot droit 
ensi com nos somes uenu 
par ces bois espes et menu 
si se preist garde des rains 
que nos meismes a nos mains 
noasmes quant nos i uenimes 
tex entreseignes i feismes 
por ce que nus n i esgarast 
qui uers le saint hermite alast  
atant a deu s antrecommandent 
que nule rien plus n i demandent 
et cil en son chemin s an entre 
qui sospire del cuer del uentre 
por ce que mesfaiz se santoit 
uers deu dont mout se repantoit 
plorant s an ua uers le boischaige 
et quant il fu uers l ermitaige 
si descent et si se desarme 
son cheual aresne a un charme 
puis si s en entre chies l ermite 
en une chapele petite 
troua l ermite et lo preueire 
et zz clerzon ce est la uoire 
qui commancerent lo seruise 
lo plus grant que en sainte eglise 
puisse estre faiz et lo plus dolz 
xm se met a genouz 
tantost com entre en la chapele 
et li boens hom a lui l apele 
qui mout lo uit simple et plorant 
et desqu enz el menton corrant 
l eue des iauz li degotoit 
et xm qui mout dotoit 
auoir uers dalmedeu mespris 
par le pie a l ermite pris 
si l encline et ses mains li ioint 
et li prie que il li doint 
conseil que grant mestier en a 
et li prodom li commanda 
a dire la confession 
qu il n aura ia remission 
s il n est confes et repantanz 
  sire  fait il   bien a yy anz 
que ne soi ou ie me fui 
ne deu n amai ne deu ne crui 
n onques puis ne fis se mal non 
ha biax amis  dit li prodom 
  di moi por quoi tu as ce fait 
et prie que merci ait 
de l ame de son pecheor 
sire chies le roi pescheor 
fu une foiz et ui la lance 
dont li fers saigne san dotance 
et de cele gote de sanc 
et a la pointe dou fer blanc 
ui pandre et rien n an demandai 
n onques puis certes n amandai 
et do graal que ie i ui 
ne sai pas cui len en serui 
que morz eusse esté mien uuel 
se n ai puis eu si grant duel 
que dameldeu en obliai 
ne puis merci ne li criai 
ne ne fis rien que ie deusse 
por coi iamais merci eusse 
ha biax amis  dit li prodom 
  or me di comment tu as non  
et il li dit   perceuax sire  
a cest mot li prodom sospire 
qui a le non reconeu 
et dit   frere mout t a neu 
uns pechiez don tu ne sez mot 
ce fu li diels que ta mere ot 
de toi quant tu partis de li 
que pasmee a terre chai 
au chief del pont deuant la porte 
et de ce duel fu ele morte 
por le pechie que tu en as 
t auint que tu ne demandas 
de la lance ne do graal 
si t an sunt auenu maint mal 
ne n eusse pas tant duré 
s ele ne t eust commandé 
a dalmedeu ce saiches tu 
mas sa parole ot tel uertu 
que dex por li t a regardé 
de mort et de prison gardé 
pechiez la laingue te traincha 
que lo fer qui ainz n estaincha 
descouert deuant toi ueis 
ne la raison n an enqueis 
et tu del graal ne seus 
cui lan en sert fol sans eus 
cil cui lan en sert est mes frere 
ma suer et soe fu ta mere 
et del riche pescheor croi 
que il est filz a celui roi 
qui del graal seruir se fet 
ne ne cuide pas que il ait 
luz ne lamproies ne salmon 
d une sole hoiste li sainz hom 
que lan en cel graal li porte 
s ame sostient et conforte 
tant sainte chose est li graals 
et il qui est esperitax 
c autre chose ne li couient 
que l oiste qui el graal uient 
yy anz i a esté ainsi 
que fors de la chambre n isi 
ou le graal ueis antrer 
or te uoil enioindre et doner 
penitance de ton pechie 
biaux oncles ensi le uoil gie  
fait xm mout de boen cuer 
  car ma mere fu nostre suer 
bien me deuez neuou clamer 
et ie uos oncle et mielz amer 
uoire biax nies mas or m entent 
se de t ame pitie te prant 
si aies bone repentance 
et ua el non de penitance 
au mostier ainzqu en autre leu 
chascun main si auras grant preu 
ia ne laissier tu por nul plait 
se tu ies en leu o il ait 
mostier chapele ne baroiche 
ua i quant sonera la cloiche 
ou ancois se tu ies leuez 
ia de ce ne seras greuez 
ainz en iert t ame auancie 
et se la messe est commancie 
tant i fera il meillor estre 
tant i demore que li prestre 
aura tot dit et tot chanté 
se ce te uient a uolante 
ancor porras monter en pris 
s auras honor et paradis 
deu croi deu aime deu honore 
bon home et bone fame aore 
contre les preuoirres te lieue 
c est mis seruises qui po grieue 
et dex l aime por uerite 
por ce qu il uient d umilite 
se pucele aide te quiert 
aide li que mielz t en iert 
a ueue fame o orfenine 
icele aumosne iert enterine 
ce uoil que por tes pechies faces 
se rauoir uiels totes les graces 
ansi cum tu auoir le siels 
or me di se faire le uiels 
oil  fait il   mout uolantiers 
or te pri que yy iors antiers 
auec moi ceanz te remaignes 
et que en penitance preignes 
tel uiande cum iert la moie  
et xm ce li otroie 
et li hermites li consoille 
une oreison dedanz l oreille 
si li ferma tantqu il la sot 
en cele oreison si ot 
assez des nons nostre seignor 
car il i furent li greignor 
que nomer ne doit boiche d ome 
se por peor de mort n es nome 
quant l oreison li ot aprise 
desfandi li por nule guise 
ne les deist san grant peril 
  n o ferai ie sire  fait il 
ensi remest et si oi 
lo seruise et mout s esioi 
apres lo seruise aora 
la croiz et ses pechiez plora 
icele nuit a mangier ot 
ice qu au saint hermite plot 
mas il n i ot s erbetes non 
cerfuel laitues et creson 
et mil et pain d orge et d aueigne 
et eue de froide fonteigne 
et ses cheuals ot de l estraim 
et de l orge zz boissel plaim 
ensi perceuax reconut 
que dex au uenderdi recut 
mort et si fu crucefiez 
a la pasque comeniez 
fu perceuax mout dignement 
de perceuax plus longuement 
ne parole li contes ci 
ancois auroiz assez oi 
de mon seignor gauuain parler 
que riens m oiez de lui conter 
mes sire gauuains tant erra 
quant il de la tor eschapa 
o la commune l asailli 
que entre tierce et midi 
uers une esgarde uint errant 
et uit zz chaisne haut et grant 
trop bien foillu por ombre rendre 
au chasne uit zz escu prandre 
et delez une lance droite 
mes sire gauuains tant esploite 
d errer que lez lo chasne uit 
un palefroi norois petit 
si li uint mout a grant meruoille 
que ce n est pas chose paroille 
que pas n auienent ce li samble 
armes et palefroiz ensamble 
se li palefrois fust cheuax 
dont li samblast qu aucuns uassax 
qui por s enor et por son pris 
alast errant par lo pais 
eust montee cele engarde 
atant desoz lo chasne garde 
et uoit seant une pucele 
qui mout li sambloit estre bele 
se ele eust ioie et leesce 
mas ele ot ses doiz en sa trece 
fichiez por ses cheuox detraire 
si s esforcoit mout de duel faire 
por zz cheualier duel faisoit 
que ele mout souant baisoit 
es iauz el front et en la boiche 
quant mes sire gauuains l aproiche 
si uoit lo cheualier blecié 
qui lo uis auoit depecié 
et si auoit zz cop mout grief 
d une espee parmi lo chief 
et d autre part parmi le flans 
li coroit a randon li sans 
li cheualiers pasmez se fu 
souent del mal qu il ot eu 
tantqu en la fin se reposa 
quant mes sire gauuains uint la 
si ne sot s il fu morz ou uis 
et dit  bele que uos est uis 
del cheualier que uos tenez  
et cele dit   ueoir poez 
qu en ses plaies a grant peril 
que de la menor morroit il  
et il li redist   bele amie 
esuoilliez lo ne uos poist mie 
que noueles li uoil enquerre 
des affaires de ceste terre 
sire ie ne l esuoilleroie  
fait la pucele   ainz me lairoie 
trestoz les manbres detranchier 
qu onques nul home n oi tant chier 
ne ia n aurai tant cum ie uiue 
mout seroie fole chaitiue 
que ie uoi qu il dort et repose 
se ie faisoie nule chose 
por quoi il se plaigsist de moi 
et ie l esuoillerai par foi  
fait mes sire gauuains   mon uuel  
lors torne desoz l arestuel 
de sa lance et si l adoise 
a l esperon et pas n apoise 
sore celui si l esuoilla 
et si soauet li crolla 
l esperon que mal ne li fist 
ancois l an mercia et dist 
  sire gauuains merciz uos rant 
quant uos si debonairement 
boté et esuoillié m auez 
que de noient ne sui greuez 
mas por uos meisme uos pri 
que uos n ailliez auant de ci 
que uos feriez mout que fox 
remenez si creez mon los 
remenez sire et ie por coi 
ie uos dirai  fait il   por foi 
desque uos le uolez oir 
ainz cheualiers n en pot ioir 
qui ca alast ne champ ne uoie 
que c est la bone de galuoie 
que cheualiers ne puet passer 
qui iamais puisse retorner 
n ancor n an est nus retornez 
fors moi qui i sui atornez 
si malement que iusqu a nuit 
ne t aurai pas si cum ie cuit 
por ce uos en uient mielz aler 
que de ceste engarde aualer 
que li retorz est trop greuains 
par foi  fait mes sire gauuains 
  ie ne uig pas por retorner 
en lo me deuroit atorner 
a trop laide recreandise 
que i ai hore la uoie emprise 
se ie de ci m an retornoie 
tant irai que ie saiche et uoie 
por coi nus retorner n an puet 
ie uoi bien que faire l estuet  
fait li cheualiers afolez 
  uos i iroiz que mout uolez 
uostre pris croistre et esleuer 
mas s il ne uos deuoit greuer 
mout uolantiers uos prieroie 
que se dex l enor uos enuoie 
c onques cheualiers a nul tans 
ne pot auoir ne ie ne pans 
que ie aueigne que nus l ait 
ne uos ne autres por nul plait 
que uos en retornoiz par ci 
et uerroiz la uostre merci 
se ie serai o morz o uis 
et s il me sera mielz o pis 
se ie sui morz por charite 
et por la sainte trinite 
de ceste pucele uos pri 
que uos preigniez garde de li 
qu ele n ait honte ne mesaise 
et por ce a faire uos plaise 
qu ainz dex ne fist ne ne uolst faire 
plus frainche ne plus debonaire  
mes sire gauuains li otroie 
xxx 
o de prison o d autre enui 
que il s an reuenra par lui 
et a la pucele donra 
si bon consoil cum il porra 
ensi lor laisse et si lor fine 
par plains et par forestz ne fine 
tantqu il uit zz chastel mout fort 
qui d une part auoit lo port 
de mer mout granz et la nauie 
petit ualoit meins que pauie 
li chastiaus qui mout estoit nobles 
d autre part estoit li uignobles 
et la riuiere granz desoz 
qui aceignoit les murs trestoz 
s auoit iusqu an la mer l estors 
ensi li chastiax et li bors 
estoit tot enuiron fermez 
mes sire gauuains est entrez 
el chastel par desoz zz pont 
et quant il fu uenuz amont 
ou plus bel de tot lo chastel 
desor un orme en zz prael 
troua une pucele sole 
qui miroit sa face et sa gole 
qui plus estoit blanche que nois 
d un cercelet estroit d orfrois 
ot fait entor son chief corone 
mes sire gauuains esperone 
uers la pucele l ambleure 
et ele li crie   mesure 
mesure sire or belement 
que uos uenez mout folement 
ne uos couient pas si haster 
por uostre embleure gaster 
fox est qui por neant esploite 
de deu soiez uos beneoite  
fait mes sire gauuains   pucele 
or me dites amie bele 
de quoi uos fustes apansee 
qui si tost m auez amenbree 
mesure et ne sauez por quoi 
si faz cheualiers par ma foi 
que ie sai bien que uos pansez 
et quoi  fait il   uos me uolez 
prandre et porter ci contraual 
sor le col de uostre cheual 
uoir uos auez dit damoisele 
ie lo sauoie bien  fait ele 
  mal daez ait qui lo pansa 
garde n o ce panser tu ia 
que tu sor ton cheual me metes 
ne sui pas de ces foles bretes 
dont cil cheualier se deportent 
qui desor lor cheuals les portent 
cant il uont en cheualerie 
mas moi n an porteras tu mie 
mener auec toi m an porroies 
et non porec se tu osoies 
se tant te uoloies pener 
que tu m alasses amener 
de ce iardin mon palefroi 
ie iroie tant auec toi 
que male auenture et pesance 
et dials et honte et mescheance 
t auenist en ma compaignie 
et remaindra il bele amie 
se por hardement non  fait il 
  par lo mien escient nenil  
fait la damoisele   uassalx 
ha damoisele mes cheualx 
o remandra se ie i pas 
que passer n i porroie pas 
par cele planche que ie uoi 
non cheualiers bailliez lo moi 
si uos en passez outre a pie 
lo cheual uos garderai gie 
tant cum ie lo porrai tenir 
mas hastez uos do reuenir 
que puis n an porroie ie mais 
s il ne uoloit ester en pais 
ou s a force m estoit toluz 
ainzque uos fussiez reuenuz 
uerite  fait il   auez dite 
s an le uos tout seiez an quite 
et s il uos eschape autretel 
que ia ne m en orroiz dire el  
ensinc li baille si s an ua 
et panse que il portera 
totes ses armes auec lui 
que si troue el uergier nelui 
qui ueer la uoille et desfandre 
lo palefroi qu il ne l aut prandre 
ainz i aura noise et estor 
qu il ne l an amaint a la tor 
atant a la planche passee 
et troue assez gent amassee 
qui a meruoille lo regardent 
et dient tuit   deable t ardent 
pucele qui tant mal as fait 
li tuens cors male auenture ait 
qu onques prodome n aus chier 
tant cheualier as fait tranchier 
la teste dom il est granz dials 
cheualiers qui mener en uials 
lo palefroi tu ne sez ore 
les mals qui t an uanront ancore 
se tu de tes mains i atoiches 
ha cheualiers por quoi aproiches 
que ia moi n i aproicheroies 
se tu les granz hontes sauoies 
et les granz mals et les granz poines 
qui t auenront se tu l an moines  
ensi tuit et totes parloient 
por ce que chacier en uoloient 
mon seignor gauuain qu il n alast 
au palefroi ainz s an tornast 
et il les ot et entent bien 
mas por ce n en laira il rien 
ainz s en ua les rotes 
et il li dient tuit et totes 
saluz et si que il li samble 
que il en aient tuit ensamble 
mout grant angoisse et destrece 
et mes sire gauuains s adresce 
au palefroi et tant sa main 
si le uost prandre par lo frain 
que frains ne sele n i failloit 
mas uns granz cheualiers seoit 
soz zz olmier uerdoiant 
et dit   cheualiers por neant 
ies uenuz por lo palefroi 
or n i tandre tu ia lo doi 
qu il te uiendroit de grant orguol 
et neporquant dire te uoil 
que ia ne lo t irai desfandre 
se tu as grant talant d ou prandre 
mas ie te lo que tu t an ailles 
qu aillors de ci se tu lo bailles 
trop grant desfanse i troueras 
por ce ne laisserai ie pas  
fait mes sire gauuains   biau sire 
que la pucele qui se mire 
desoz cel orme m i enuoie 
et se ie ne l i amenoie 
que seroie ie uenuz querre 
ie seroie honiz en terre 
comme recreanz et failliz 
et tu en seras malbailliz  
fait li cheualiers   biaus doulz frere 
que par de lo souerain pere 
cui ie uoldroie l ame randre 
ainz ne l osa cheualiers prandre 
ensi cum tu prandre le uiels 
dom il n auenist si granz diels 
que la teste n eust tranché 
ansi dot ie que t oi uanchié 
et se ie lo t ai desfendu 
ie n i ai nul mal entendu 
et se tu uiels tu l en menras 
ia por moi ne lo laisseras 
ne por home que ceanz uoies 
mas tu tanras mout males uoies 
se fors de ceanz l oses metre 
ie ne t an los pas entremetre 
que tu en perdroies la teste  
mes sire gauuains n i areste 
ne tant ne quant apres cest mot 
lo palefroi qui la teste ot 
d une part noire et d autre blanche 
fait deuant lui passer la planche 
que mout bien passer la sauoit 
que souent passee l auoit 
s en estoit bien duiz et apris 
et mes sire gauuains l a pris 
par la resne qui fu de soie 
et uint a l orme droite uoie 
o la pucele se miroit 
qui son mantel laissié auoit 
et sa guimple a terre cheoir 
por ce que lan poist ueoir 
sa face et son cors a deliure 
et mes sire gauuains li liure 
lo palefroi otot la sele 
et dist   or ca uenez pucele 
si uos aiderai a monter 
ce ne te laist ia dex conter  
fait ele   en terre o tu remaignes 
que tu entre tes braz me teignes 
se tu auoies rien tenue 
qui sor moi fust de ta main nue 
ne menoiee ne santie 
ie cuideroie estre perie 
il me seroit trop mescheu 
s il estoit conté ne seu 
c a ma char eusses toichié 
que i en uoldroie auoir tranchié 
d iluec endroit bien dire l os 
lo cuer et la char iusqu as os 
leissiez me tost mon palefroi 
que ie monterai bien par moi 
de uostre aide ne quier point 
et dex hui en ce ior me doint 
de uos ueoir ce que ie cuit 
grant ioie aurai iusqu a la nuit 
et ua quel part que tu uoldras 
que a mon cuir ne a mes dras 
ne tocheras tu de plus pres 
mas ie irai toz iors apres 
tantque por moi t iert auenue 
aucune grant descouenue 
de honte et de male auanture 
et ie en sui tote segure 
que ie te ferai malbaillir 
ne qu a la mort n i pues faillir  
mes sire gauuains tot escoute 
quantque la damoisele estoute 
li dit qu onques mot ne li sone 
masque son palefroi li done 
et ele son cheual li laisse 
et me sire gauuains s abaisse 
qui de terre uoloit leuer 
son mantel por li affubler 
et la damoisele l esgarde 
qui n estoit lante ne coarde 
de dire au cheualier honte 
  uassax  fait ele   toi que monte 
de mon mantel ne de ma guimple 
par deu ie ne sui pas si simple 
com tu cuides de la moitie 
ie n ai uoir nule couoitie 
que de moi seruir t antremetes 
que tu n as mie tes mains netes 
por baillier chose que ie ueste 
ne que ie mete en toi ma teste 
doiz tu baillier chose qui toiche 
ne a mes mains ne a ma boiche 
ne a mon front ne a ma face 
ia dex puis honor ne me face 
que ie aura en nule guise 
talant de prandre ton seruise  
ensint la pucele est montee 
si s est uestue et affublee 
et dist   cheualiers or alez 
quel part que uos onques uolez 
et ie n o siurai tote uoie 
tantque por moi honni uos uoie 
auenir en quel leu que soit 
se mes cheuax moi ne recroit 
et ce iert ancui se deu plaist  
et mes sire gauuains se taist 
qu onques zz mot ne li respont 
atant sunt monté si s en uont 
si s an torne lo chief baissié 
uers lo chasne ou il ot laissié 
la pucele et lo cheualier 
qui de mire auoit grant mestier 
por les plaies que il auoit 
et mes sire gauuains sauoit 
plus que nus hom de garir plaie 
une herbe uoit en une haie 
qu il conoissoit lons tens auoit 
et sa mere apris li auoit 
et enseigné et mostree 
et il l a mout bien esgardee 
s a la damoisele atenue 
  dame  fait il   or ai ueue 
une herbete et une racine 
qui a en soi trop grant mecine 
trop bone est por delor tolir 
de plaie  cil la uait coillir 
l herbe a coillie si s an ua 
tantque la pucele troua 
soz le chasne son duel faisant 
et ele li dit maintenant 
  entendez moi biaus sire chiers 
or cuit ie que cist cheualiers 
est morz qu il n ot mais ne entent  
et mes sire gauuains descent 
si uient au cheualier errant 
se l prant et taste maintenant 
se trueue qu il auoit mout roide 
le polz et n auoit pas trop froide 
ne piz ne boiche ne maissele 
  cist cheualiers  fait il   pucele 
est uis tot en soiez certeine 
il a bon polz et bone aleine 
et se il n a plaie mortel 
ie li aport une herbe tel 
qui mout ce cuit li aidera 
et ses dolors li ostera 
de ses plaies une partie 
tantost cum il l aura santie 
que lan ne set sor plaie metre 
meillor herbe ce dit la letre 
qui dit que ele a si grant force 
que qui la serroit sor l escorce 
d un arbre qui fust enteichiez 
masque del tot ne fust seichiez 
que la racine repanroit 
et li arbres reuerdiroit 
qu il porroit foillier et florir 
n auroit pris garde de morir 
ma damoisele nostre amis 
quant de l erbe li auroiz mis 
sor les plaies et bien liee 
mas une guimple deliee 
por bande faire i couanroit 
ie uos baillerai orendroit  
fait cele cui n est mie grief 
celi meisme de son chief 
a cele maintenant ostee 
q autre n ot illuec aportee 
qui mout fu deliee et blanche 
et mes sire gauuains li trainche 
qu einsi feire lo couenoit 
quar de l erbe que il tenoit 
sor totes les plaies li lie 
et la pucele li aie 
au mielz que ele set et puet 
mes sire gauuains ne se muet 
tantque li cheualiers sospire 
et parole et dit   dex li mire 
qui la parole m a randue 
que mout ai grant peor aue 
de morir san confession 
et san prandre commenion 
ia la mort ne redoteroie 
puisque comeniez seroie 
et ma confesse auroie prise 
mas or me faites zz seruise 
se il ne uos doit henuier 
lo roncin a cel escuier 
me donez qui la uient lo trot  
et quant mes sire gauuains l ot 
si se trestorne et uoit uenant 
un escuier desauenant 
et quels fu il dirai lo uos 
les cheuols ot meslez et ros 
roides en contremont dreciez 
comme pors sanglers corrociez 
et les sorcis ot toz auteis 
que tot lo uis et tot lo neis 
li couroient iusqu as grenons 
que il auoit tortiz et lons 
boiche ot fandue et barbe lee 
forchie et puis recrecelee 
et tort lo col et lo piz haut 
talant a que contre lui aut 
mes sire gauuains por sauoir 
s il porroit lo roncin auoir 
mas ancois au cheualier dist 
  sire se dalmedex m aist 
ne sai qui est cil escuiers 
ainz uos donroie yy xxx 
se les auoie ci en destre 
que son roncin tex puet il estre 
sire  fait il   or sachiez bien 
qu il ne uait querant nule rien 
se uostre mal non se il puet  
et mes sire gauuains s esmuet 
contre l escuier qui uenoit 
si li demande ou il aloit 
cil qui ne fu pas debonaire 
li dist   uassalz qu as tu affaire 
ou ie uoise ne don ie ueigne 
quel uoie que ie onques teigne 
li tuens cors ait male auanture  
mes sire gauuains a droiture 
tantost li paie sa deserte 
qu il lo fiert de la paume ouerte 
o ce qu il ot le braz armé 
et de ferir grant uolante 
si qu il uerse et la sele uoide 
et quant il releuer se cuide 
si rechancele et chiet ius 
bien rechai yy foiz o plus 
en meins de terre san nul gap 
ne tient une lance de sap 
et quant il se fu releuez 
si dist   uassax feru m auez 
uoires  fait il   feru t ai gie 
mas ne t ai gaire domaigié 
et si me poise tote uoie 
quant ie t ai feru se deu uoie 
mas tu deis grant musardie 
ancor ne lairai que ne die 
quel deserte uos en auroiz 
lo braz et la main en perdroiz 
dont uos m auez le cop doné 
que ia ne uos iert pardoné  
endemantiersque ce auint 
au cheualier plaié reuint 
qui lo cors ot mout eu uain 
et dist a mon seignor gauuain 
  laissiez cel escuier biau sire 
que ia rien n en orroiz dire 
ou uos doiez henor auoir 
laissiez lo si feroiz sauoir 
mas son roncin en amenez 
et cele pucele prenez 
que uos ueez ci deuant moi 
si restreigniez son palefroi 
puis si m i haidiez a monter 
car ie ne uoil plus ci ester 
ainz monterai se onques puis 
sor le roncin et querrai puis 
ou ie me porrai conseillier 
car ie ne quier iamais cessier 
iusque ie soie enoiliez 
confessez et commeniez  
tot maintenant lo roncin prant 
mes sire gauuains si li rant 
au cheualier cui la ueue 
fu resclarcie et creue 
s a mon seigno gauuain ueu 
lors primes l a reconeu 
et mes sire gauuains a prise 
la damoisele si l a mise 
desor lo palefroi norrois 
come debonaire et cortois 
endemantiersque il ce fist 
li cheualiers son cheual prist 
et monta sus se l commanca 
a porsaillir et ca et la 
et mes sire gauuains l esgarde 
qu il galopoit parmi l angarde 
si s an meruoille et si s an rit 
et en riant l apele et dist 
  sire cheualiers par ma foi 
c est granz folie que ie uoi 
que uos mon cheual porsailliez 
descendez si lo me bailliez 
que tost uos porriez greuer 
et uos plaies faire escreuer  
et cil respont   gauuains tais t an 
pran le roncin si feras san 
que au cheual as tu failli 
ie l ai a mien hues porsailli 
auoi ie uig ci por ton bien 
si l an manra come lo mien 
et tu me feroies tel mal 
n anmener mie mon cheual 
que tu feroies traison 
gauuains par itel mesprison 
uoldroie ie ton cuer tenir 
quequ il en deust auenir 
de ton uantre entre mes yy mains 
par foi  fait mes sire gauuains 
  or uoi ce qu an toz iors retrait 
que lan die de bienfait col frait 
mas ie uoldroie bien sauoir 
por quoi tu uoldroies auoir 
mon cuer et mon cheual me tous 
que onques mais faire ne uous 
ne ne fui ia ior de ma uie 
ice ne cuidoie ie mie 
enuers toi auoir deserui 
car mais de mes iauz ne te ui 
si as gauuains tu me ueis 
la ou grant honte me feis 
ne te souient il de celui 
que tu feis si grant henui 
que li feis contre son pois 
auec les chiens mangier zz mois 
les mains liees tres le dos 
saiches que tu feis que fox 
car orendroit grant honte i as 
ies tu dont greorreas 
qui la damoisele preis 
par force et ton bon en feis 
nonporcant bien sauoies tu 
qu an la terre lo roit artu 
sunt puceles aseurees 
li rois lor a triues donees 
si les garde et si les conduit 
et ie certes mie ne cuit 
que tu por cel forfait me haces 
ne que por ce nul mal me faces 
se ie l fis por leal iostise 
qui est establie et assise 
par tote la terre lo roi 
gauuains tu la preis de moi 
la iostise bien m an souient 
s est or ensi qu il te couient 
a sosfrir ce que ie ferai 
lo bon guingalet en manrai 
que ne m an puis or plus uangier 
au roncin lo t estuet changier 
dont l escuier as abatu 
c autre eschange n i auras tu  
atant georreas lo laisse 
et apres s amie s eslaisse 
qui s an aloit grant ambleure 
et il la sieut grant aleure 
la male pucele s an rit 
et mon seignor gauuains a dit 
  hai uassalx que feroiz uos 
or puet an bien dire de uos 
que mal musarz n est mie morz 
com il ne m est mie desconforz 
de uos sigre se dex me gart 
ia ne torneroiz cele part 
que ie uolantiers ne uos sigue 
car fust or uostre iumenz igue 
c a l escuier tolu auez 
ie lo uoldroie ce sauez 
por ce que plus aureez honte  
tantost mes sire gauuains monte 
cum cil qui bien faire le sot 
sor lo roncin trotant et sot 
el roncin ot mout laide beste 
graisle ot le col grosse la teste 
longues oreilles et pendanz 
de uiellece ot perduz les denz 
et l une leure de la boiche 
de yy doiz a l autre ne toiche 
les iauz ot trobles et oscurs 
les piez grapeus les costez durs 
toz depeciez a esperons 
li roncins fu grailles et lons 
s ot maigre crope et torte eschine 
les resnes et la cheuecine 
del frain fure d une cordele 
et descouerte fu la sele 
que pieca n auoit esté nueue 
les estriers corz et si les trueue 
foibles qu afichier ne s i ose 
  ha certes or uait bien la chose  
fait la pucele ataineuse 
  or sui ie liee et ioieuse 
d aler quel part que uos uoldroiz 
or est il bien raisons et droiz 
que ie uos siue uolantiers 
yy iors ou yy toz antiers 
ou yy semainnes ou zz mois 
c or iestes uos bien a hernois 
or seez uos sor bon destrier 
et si samblez bien cheualier 
qui pucele doiue conduire 
or prime me uoil ie desduire 
de ueoir uoz maleurtez 
uostre cheual un po urtez 
des esperons si l essaiez 
ne ia ne uos en esmaiez 
qu il est mout roides et coranz 
ie uos sigrai qu il est couanz 
ne ie ne uos laisserai ia 
tantque hontes uos auanra 
por uoir ne uos n i faudrez mie  
et il li respont   bele amie 
uos diroiz quantque boen uos iert 
mas a damoisele n afiert 
que ele soit si maldisanz 
puisque ele a passé yy anz 
se ele a soig de bien aprendre 
coment uolez me uos aprendre 
cheualiers par male auanture 
de uostre enseigne n ai ie cure 
mas alez et si uos taisiez 
c or iestes uos aaisiez 
si uos uoloie ie ueoir 
bien sauez sor cheual seoir  
ensinc parloient amedui 
cil s an ua et cele apres lui 
mas il ne set qu il puisse faire 
de son roncin qu i n en puet traire 
trot ne galoit por nule poine 
o uoille o non lo pas lo moine 
tant l esperone tant lo bat 
mas de folie se combat 
qu il est tant maluais que dou pas 
por uoir n ou remuast il pas 
tant se penast en nule fin 
ensi s en ua sor lo roncin 
par forestz gastes et soteignes 
tantque il uint a terres pleignes 
sor une riuiere parfonde 
ensi lee que nule fonde 
de mangonel ne de perriere 
ne gitast outre la riuiere 
ne harbeleste n i traissist 
de l autre part sor l eue sist 
uns chastiaus trop bien compassez 
trop forz et trop riches assez 
ie ne cuit que mentir me loise 
li chastiaux sor une faloise 
enfermez par si grant richesce 
qu onques si riche forteresce 
ne uirent oil d ome qui uiue 
car sor une roiche naiue 
ot un palais si riche assis 
que toz estoit de marbre bis 
o palais fenestres ouertes 
ot bien yy totes couertes 
de dames et de damoiseles 
qui esgardoient deuant eles 
les prez et les uergiers floriz 
les damoiseles de samiz 
furent uestues les plusors 
bliauz de diuerses colors 
et dras de soie orent uestuz 
plusors autres a or batuz 
issi as fenestres seoient 
les puceles si aparoient 
li chief defors et li gent cors 
si que lan les uit par defors 
des les ceintures en amont 
et la plus nule riens del mont 
que mon seignor gauuains menoit 
uint a la riuiere tot droit 
puis si s areste si descenz 
d un petit palefroi baucent 
et trueue a la riue une nef 
qui fu fermee a une clef 
et estaichie a un perron 
en la nef ot un auiron 
et sor lou perron fu la clef 
de quoi fermee fu la nef 
la damoisele en la nef entre 
qui felon cuer auoit el uentre 
et apres li ses palefroiz 
qui ansi ot fait mainte foiz 
  uassax  fait ele   descendez 
et auec moi ceanz entrez 
otot uostre cheual roncin 
qui plus est maigres d un poucin 
et desaancrez cest chalan 
que ia entreroiz en mal an 
se uos ceste eue ne passez 
ou se uos foir ne poez 
auoi damoisele por quoi 
ne ueez pas ce que ie uoi 
cheualiers que uos fuireez 
mout tost se uos lo noieez  
mes sire gauuains maintenant 
torne sa chiere et uoit uenant 
un cheualier parmi la lande 
trestot armé et il demande 
a la pucele   ne uos griet 
dites moi qui est cil qui siet 
sor mon cheual que me toli 
li faus lerres que ie gari 
de ses plaies hui au matin 
ie te dirai par saint martin  
fait la pucele loiaument 
  mas saiches bien ueraiement 
que por rien ne l te deisse 
se de ton bien point meisse 
mas por ce que ie sui seure 
qu il uient por ta male auanture 
ne lo te celerai ie pas 
ce est li nies georreas 
qu il enuoie ca apres toi 
et si te dirai bien por quoi 
desque tu le m as demandé 
ses oncles li a commandé 
qu il ueigne ca tantqu il t ait mort 
et ta teste en presant li port 
por ce te lo ie a descandre 
se tu la mort ne uials atandre 
s antre ceanz et si t an fui 
certes ia ne fuirai por lui 
damoisele ancois l atandrai 
iamais uoir ne l uos deffandrai  
fait la pucele   ancois m an tais 
que biaux poindres et biax eslais 
feroiz ia deuant ces puceles 
qui de la sunt iantes et beles 
apoies sor ces fenestres 
por uos lor abelist li estres 
et por uos uenues i sunt 
orandroit grant ioie feront 
quant il uos uerront trabuischier 
or sanblez uos bien cheualier 
qui a autre doie ioster 
queque il me doie coster 
pucele ia n i gainchirai 
mas a l ancontre li irai 
que se ie recourer pooie 
mon cheual mout liez en seroie  
tantost uers la lande s atorne 
lo chief de son roncin atorne 
uers celui qui par lo sablon 
uenoit poignant a esperon 
et mes sire gauuains l atant 
si s afiche si durement 
sor les estriers que il les ront 
li senestres tot a reont 
et il lo destre guerpi 
s atant lo cheualier ensi 
qu onques li roncins ne se muet 
qu esperoner tant ne lo puet 
que il lo puise remouoir 
  ha la  fait il   com mal seoir 
fait sor roncin boroacier 
quant en uielt d armes esploitier  
et totes uoies uers lui broiche 
sor sun cheual qui pas ne cloiche 
li cheualiers et tel li done 
de sa lance que ele arcone 
et pecoie tot en trauers 
si remest en l escu li fers 
et mes sires gauuains l asane 
en son escu de soz la pane 
si l urte si que il li passe 
l escu et lo hauberc en masse 
si l abat el sablon menu 
et tant la main s a retenu 
lo cheual et saut en la sele 
ceste auanture li fu bele 
s an ot tel ioie en son coraige 
qu onques en trestot son aaige 
ne fu si liez de tant d afaire 
a la pucele s an repaire 
qui en la nef estoit entree 
mas il ne l i a pas trouee 
ne de la nef ne de celi 
mas ce mout li desabeli 
quant il ensi l auoit perdue 
qu il ne set qu ele est deuenue 
quequ il pansoit a la pucele 
si uoit uenir une barcele 
que nus notoniers amenoit 
et deuers lo chastel uenoit 
et quant il fu uenuz au port 
si dist   sire ie uos aport 
saluz de part ces damoiseles 
et auec ce uos mandent eles 
que uos mon fie ne deteigniez 
rendez lo moi se uos deigniez  
et il respont   dex benoie 
tot ensamble la compaignie 
les damoiseles et puis toi 
tu ne perdras ia rien par moi 
ou tu puisses clamer droiture 
de toi tort faire n ai ie cure 
mas quel fiel me demandes tu 
sire uos auez abatu 
uoiant moi ci un cheualier 
dont ie doi auoir lo destrier 
se uers moi ne uolez mesprandre 
lo destrier me deuez uos randre  
et il respont   amis cist fies 
me seroit a randre trop gries 
qu a pie raler m an conuanroit 
auoi cheualiers orendroit 
uos tiennent mout a desloial 
et mout lo tienent a grant mal 
les puceles que uos ueez 
qu a nos mon fie ne ne randez 
qu onques n auint ne dit ne fu 
c a cest port eust abatu 
cheualier por que i o seusse 
que ie lo cheual n an eusse 
et se ie lo cheual n an oi 
au cheualier faillir ne poi  
et mes sire gauuains li dit 
  amis prenez san contredit 
lo cheualier et si l aiez 
n est pas ancor si esmaiez  
fait li notoniers  par ma foi 
uos meisme si cum ie croi 
aureez que faire a lui prandre 
s il se uoloit uers uos desfrandre 
et neporcant se tant uolez 
prandre et amener le m alez 
si seroiz quites de mon fie 
frere se ie descent a pie 
porrai me ie fier en toi 
de mon cheual garder a foi 
oil  fait il   seurement 
ie l uos garderai loiaument 
et uolantiers lo uos randrai 
ne ia uers uos n an mesprandrai 
de rien tant cum ie serai uis 
bien le uos creant et pleuis 
et ie  fait il   lo te recroi 
sor creance et sor ta foi  
tantost de son cheual descent 
si li commande et cil lo prant 
et dit qu a foi si gardera 
et mes sire gauuains s en ua 
l espee traite uers celui 
qui n a mestier de plus d enui 
qu il estoit si naurez el flanc 
que mout auoit perdu del sanc 
et mes sire gauuains li passe 
  sire ne sai que uos celasse  
fait cil qui mout fu esmaiez 
  ie sui si durement plaiez 
que de pis auoir n ai mestier 
del sanc ai perdu zz sestier 
si me met en uostre merci 
leuez uos donc  fait il   deci  
et il se lieue a quelque poine 
et mes sire gauuains l anmoine 
au notonier si l an mercie 
et mes sire gauuains li prie 
qu il li die d une pucele 
se il en set nule nouele 
que il auoit la amenee 
quel part ele en estoit alee 
et cil dit   sire ne uos chaille 
de la pucele ou ele aille 
que pucele n est ele pas 
ainz est pire c uns satanas 
car a cest port a fait tranchier 
mainte teste de cheualier 
mas se croire m an uoleiez 
humais herbergier uenreiez 
a tel hostel cum est li miens 
qu il ne seroit pas uostre biens 
de remenoir en cest riuaige 
que c est une terre saluaige 
tote pleine de granz meruoilles 
amis quant tu lo me conseilles 
a ton consoil me uoil tenir 
quel que il m en doiue auenir  
au los do notonier lo fait 
et son cheual apres lui trait 
s antre en la nef et si s an uont 
a l autre riue uenu sont 
pres de l eiue fu li osteux 
au notonier et si fu teux 
que descendre i poist uns cuens 
et fu mout aaisiez et buens 
li notoniers son oste enmoine 
et son prison et si demoine 
si grant ioie cum il plus puet 
de quanque a proudome estuet 
fu mes sire gauuains seruiz 
plouiers et faisanz et perdriz 
et uenoison ot au soper 
et li uin furent fort et cler 
blanc et uermoil nouel et uiez 
de son prisonier fu mout liez 
li notoniers et de son oste 
tant ont maingié que lan lor oste 
la table et releuent lor mains 
la nuit ot mes sire gauuains 
hostel et hoste a sa deuise 
qu il prist mout en gre lo seruise 
au notonier et mout li plot 
l andemain tantost cum il pot 
ueoir que li iors aparut 
si se leua si cum il dut 
c a costume l auoit ansi 
et li notoniers autresi 
se leua por amor de lui 
et furent apoié andui 
as fenestres d une tornele 
la contree qui mout fu bele 
esgarde mes sire gauuains 
uit les forestz et uit les plains 
et lo chastel sor la faloise 
  sire  fait il   s il ne uos poise 
demander uos uoil et enquerre 
qui est sire de ceste terre 
et de cest chastel ci alues  
et li ostes respondi lues 
  sire ne sai uos ne sauez 
c est meruoille que dit auez 
que del chastel estes serianz 
et si auez rantes mout granz 
ne ne sauez qui en est sire 
por uoir  fait il   lo uos puis dire 
que ie ne sai ne ne soi onques 
biax ostes or me dites donques 
qui desfant lo chastel et garde 
sire il i a mout bone garde 
yy que ars que arbelestes 
qui toz iors sunt de traire prestes 
se nus i uoloit rien forfaire 
ia ne fineroient de traire 
ne ia ne seroient lassees 
par tel engin sont compassees 
mas tant uos dirai del couine 
que il i a une reine 
mout haute dame riche et saige 
et si est mout de haut paraige 
la reine atot son tresor 
que ele a grant d argent et d or 
s en uint en ce pais menoir 
et si i fist ce fort menoir 
si cum uos poez ueoir ci 
et si amena auec li 
une dame qu ele tant aime 
que reine et fille la claime 
et cele i a une autre fille 
qui son parante pas n auille 
ne nule honte ne li fait 
que ie ne cuit que soz ciel ait 
plus bele ne mielz affaitiee 
et la sale est mout bien gaitiee 
par art et par anchantement 
cum uos sauroiz proichienement 
se uos plaist que ie le uos die 
uns clers saiges d astronomie 
que la reine i amena 
en ce grant palais qui est ca 
a fait unes si granz meruoilles 
ainz ne ueistes les paroilles 
que par la foi qu ie uos doi 
ce sachiez uos bien de part moi 
que cheualier n i pot antrer 
qui poist mie arester 
demie liue uis ne sains 
qui fust de couoitise plains 
ne qui ait en lui nul mal uice 
de losainge ne d auarice 
coarz ne traites n i dure 
li foi mantie li pariure 
cil i muerent si a deliure 
qu il n i puent durer ne uiure 
mas il i a uaslez assez 
de maintes terres amassez 
qui por armes seruent leanz 
bien en i a plus de yy cenz 
les uns barbez les autres non 
yy qui n ont barbe ne grenon 
et yy autres qui barbes poignent 
et yy qui reent et reoignent 
lor barbes chascune semaigne 
s en i a yy plus blans que laigne 
et yy qui uont meslant de chienes 
et si a dames ancienes 
qui n ont ne mariz ne seignors 
ainz sunt de terres et d enors 
deseritees a grant tort 
puisque lor mari furent mort 
et damoiseles orphenines 
et auec les does reines 
qui mout a grant honor les tienent 
telx genz el palais uont et uienent 
s atandez une grant folie 
que ne porroit auenir mie 
qu eles atandent que ca ueigne 
uns cheualiers qui les mainteigne 
qui rande as dames lor enors 
et as puceles doint seignors 
et des uaslez cheualiers face 
mas ainz iert mers tote de glace 
que lan zz tel cheualiers truisse 
qui en cest leu remanoir puisse 
qu il lo couanroit a deuise 
large et preu san coueitise 
bel et hardi franc et leal 
sanz coueitise et san mal 
s uns tex en i pooit uenir 
s i porroit lo pais tenir 
cil randroit as dames lor terres 
et feroit pais des mortex guerres 
les puceles marieroit 
et les uaslez adoberoit 
et hosteroit sanz nul relais 
les enchantemanz del palais  
mon seignor gauuains ces noueles 
plorent et mout li furent beles 
  ostes  fait il   alons aual 
et mes armes et mon cheual 
me faites san demore randre 
que ie ne uoil ci plus atandre 
ainz m en irai sire quel part 
car seiornez se dex uos gart 
hui et demain et plus ancore 
ostes ce ne sera pas ore 
que beneoiz soit uostre ostelx 
ie m an irai si m ait dex 
ueoir les dames lai amont 
et les meruoilles qui i sunt 
taisiez sire ceste folie 
se deu plaist ne feroiz uos mie 
mais creez moi si remenez 
taisiez ostes uos me tenez 
por recreant et por coart 
ia dex n ait puis en m ame part 
que ie nul conseil en querrai 
par foi sire ie m en tairai 
que ce seroit poine gastee 
cant li aler si uos agree 
uos ieroiz dont mout m enuie 
s estuet que ie uos i conduie 
c autres conduiz ce sachiez bien 
ne uos i uaudroit plus del mien 
mas un don uoil de uos auoir 
ostes quel don ie l uoil sauoir 
ainz lo m aurez acreanté 
biax ostes uostre uolante 
ferai masque onte n i aie  
lors commande que lan li traie 
fors de l estable son destrier 
tot atorné por cheuauchier 
et ses armes a demandees 
et eles li sunt aportees 
il s arme et monte si s atorne 
et li notoniers se retorne 
de monter sor un palefroi 
que conduire le uielt a foi 
la ou il ua contre son gre 
tant ua que au pie del degre 
qui estoit au pie del palais 
trueue sor zz trossel de glais 
un eschaacier tot sol seant 
qui auoit eschace d argent 
a neel et mout bien doree 
et fu de leus en leus bandee 
d or et de pierres precieuses 
n auoit mie les mains oiseuses 
li eschaciers car il tenoit 
un caniuet si entandoit 
a doler zz baston de fraisne 
li eschaciers de riens n araisne 
cels qui par deuant lui s an uont 
ne cil un mot dit ne li ont 
et li notoniers a lui tire 
mon seignor gauuains et dit   sire 
d icest eschacier que uos samble 
s eschace n est mie de tramble  
fait mes sire gauuains   par foi 
que mout est bel ce que ie uoi 
e non deu  fait li notoniers 
  foi que uos doi biax sire chiers 
li eschaciers est preuz et riches 
cil enuers lui ne fu pas chiches 
qui a la porte l a assis 
ie uos di qu il i a assis 
mout tres granz rantes et mout beles 
uos oissiez ia tex noueles 
qui uos enuissient mout fort 
ne fust por ce que ie uos port 
compaignie si uos condui  
ensinc s an passent amedui 
tantqu il sunt au palais uenu 
dont l antree mout haute fu 
et les portes et hautes et beles 
que tuit li gon et les uerneles 
furent d or fin ce dit l estoire 
l une des portes fu d yuoire 
bien entailliee par desus 
l autre porte fu d ebenus 
autresi par desus ouree 
et fu chascune enluminee 
d or et de pierre de uertu 
li pauement dou palais fu 
uerz et uermeus indes et pers 
de totes coleurs fu diuers 
mout bien ourez et bien poliz 
enmi lo palais fu uns liz 
ou n auoit nule rien de fust 
ne rien nule qui d or ne fust 
forsque les cordes solement 
qui totes estoient d argent 
del lit nule fable ne faz 
que a chascun des antrelaz 
ot une campane pendue 
desoz lo lit ot estandue 
une grant coute de samiz 
a chascun des quepouz del lit 
ot une escarbonche fermé 
qui randoit tres si grant clarte 
cum quatre cierge bien espris 
li liz fu sor gocez assis 
qui mout rechinnoient lor ioes 
et li grocez sor yy roes 
si isneles et si mouanz 
c a zz sol doi par tot leianz 
de l un chief iusqu a l autre alast 
li liz qui un po uos botast 
tex fu li liz qui uoir en conte 
c onques por roi ne por conte 
ne fu telx fait ne n iert iamais 
et fu toz couerz li palais 
del palais uoil que lan me croie 
qu il n i ot nule rien de croie 
de marbre furent les maisieres 
et par desus auoit uerrieres 
si cleres qui garde preist 
que par la uerriere ueist 
toz ceux qui el palais antrassent 
qui parmi la porte passassent 
li uaurres fu pains a colors 
des plus riches et des meillors 
q an saiche deuiser ne faire 
mais n en uoil ore point retraire 
ne deuisser totes les choses 
el palais ot fenestres closses 
bien yy et yy ouertes 
mes sire gauuains tot a certes 
lo palais regardant ala 
et ius et sus et ca et la 
qant il ot par tot esgardé 
s a lo notonier apelé 
et dit   biax ostes ie ne uoi 
ceianz nule chose por coi 
li palais face a redouter 
que lan n i doie bien antrer 
or me dites que entandez 
qant si fort lo me desfandez 
que ie n i uenisse ueoir 
an cel lit me uoil aseoir 
ha biax sire dex uos en guart 
que uos n aprochez de cele part 
que se uos i aprocheiez 
de la peior mort morreiez 
que nus cheualiers morist onques 
hostes et que ie ferai donques 
coi sire ce uos dirai gei 
qant ie uos uoi encoraigé 
de uostre uie retenir 
qant uos deustes ca uenir 
uos demandai en mon ostel 
un don uos ne saustes quel 
or uos uoil ie lo don requerre 
que uos railloiz en uostre terre 
si conteroiz a uos amis 
et as genz de uostre pais 
que uos ne autres ne sauez 
zz tel palais auez trouez 
ainz si bel ne fu esgardez 
xxx 
xxx 
don dire ie que dex me het 
et que ie sui honiz ansemble 
neporquant ostes il me sanble 
que uos lo dites por mon preu 
mais ie ne lo crerroie preu 
que ie el lit ne me seisse 
et les puceles ne ueisse 
que arsoir apoies ui 
par les fenestres qui sont ci  
cil qui por mielz ferir recule 
li respont   uos n en uerroiz nule 
des puceles don uos parlez 
mais tot ansin uos en alez 
con uos estes uenus ceianz 
que do ueoir est il noianz 
a uostre eus por nes une rien 
se uos uoient orandroit bien 
parmi ces fenestres uerrines 
les puceles et les raines 
et les dames se dex me gart 
qui sont en chambres d autre part 
par foi  fait mes sires gauuains 
  ou lit me serre ie au mains 
se ie les puceles ne uoi 
que ie ne pans mie ne croi 
que tes liz faiz estre deust 
se por ce non qu en i geust 
o gentis hom o gentis dame 
et ie irai seoir par m ame 
queque il m en doie auenir  
cil uoit qu i ne se puet tenir 
si laisse la parole ester 
mais il n i uost mie arester 
ou palais tantque il lo uoie 
ou lit seoir ainz tient sa uoie 
et dit   sire de uostre mort 
m anuie et poisse mout fort 
c onques nus cheualiers ne sist 
an cel lit que il ne morist 
que c est li liz de la merueille 
ou nus ne dort ne ne somoille 
ne ne reposse ne ne siet 
que iamais sains et sauz en liet 
de uos est si tres granz domaiges 
que ci laissiez la uie en gaiges 
sanz achat et sanz reancon 
que par amor ne par tancon 
ne uos en puis mener de ci 
dex ait de uostre ame merci 
que mes cuers ne porroit sosfrir 
que ie uos ueisse morir  
atant ors do palais s en ist 
et mes sire gauuains s asist 
el lit si armez com il fu 
qu il ot a son col son escu 
en l aseoir que il a fait 
et les cordes gietent zz brait 
et totes les campanes sonent 
si que tot lo palais estonent 
et totes les fenestres ourent 
et les merueilles se descoeurent 
et li enchantemant aperent 
qui par les fenestres uolerent 
carres et saietes leianz 
s an ferirent plus de yy 
mon seignor gauuains an l escu 
ne il ne set qu il l ot feru 
li enchantemanz tex estoit 
que nus hom ueoir ne pooit 
de quel part li carrel uenoient 
ne les archiers qui les traoient 
et ce poez uos bien entandre 
que granz escrois ot au descendre 
des arbeletes et des arz 
n i uosist estre por yy marz 
mes sire gauuains a cele ore 
mais les fenestres sanz demore 
reclostrent que nus ne l bota 
et mes sire gauuains osta 
les carres qui feru estoient 
en son escu et si l auoient 
en plusors leus nauré el cors 
si que li sanz en sailloit ors 
ancoisque les aust toz traiz 
li resordi uns autres plaiz 
c uns uilains a un pel feri 
en zz huis et li huis ouri 
et zz lions toz fameilleus 
granz et gros fiers et uertueus 
par l uis ors d une uote saut 
et mon seignor gauuain asaut 
par grant fierte et par grant ire 
et tot ansin comme par cire 
totes ses ongles li enbat 
en son escu et si l abat 
si qu as genos uenir lo fait 
mais il saut sus tantost et trait 
ors do fuerre sa bone espee 
et fiert si qu il li a copee 
la teste et amedeus les piez 
lors fu mes sire gauuains liez 
et li pie remestrent pandu 
par les ongles a son escu 
si que li zz parut dedanz 
et li autres defors pandanz 
qant il rot lo lion ocis 
si ret ami lo lit assis 
et ses ostes o liee chiere 
tantost uint o palais arriere 
si lo troua el lit seant 
et dit   sire ie uos creant 
que uos n auez mes nule dote 
ostez uostre armeure tote 
que les merueilles do palais 
sont remeses a toz iorz mais 
par uos qui i estes uenuz 
et des ioenes et des chenuz 
seroiz seruiz et enorez 
ceienz don dex soit aorez  
atant uienent uallet a flotes 
trestuit trop bien uetu de cotes 
si se metent tuit a genos 
et dit   sire biax sire dos 
nos seruises uos pressantones 
com a celui que nos auomes 
mout atandu et desirré 
que trop nos auoit demoré 
a nostre eus ice m est auis  
maintenant li zz d aus l a pris 
s o commencent a desarmer 
et li autre uont establer 
son cheual qui defors estoit 
et queque il se desarmoit 
une pucele uint leanz 
qui mout est bele et auenanz 
sor son chief zz cercelet d or 
don li cheuol estoient sor 
autretant com li ors sanz plus 
la face ot blanche par desus 
l ot anluminee nature 
d une color uermoille et pure 
la pucele fu mout adroite 
bele et bien faite longue et droite 
et apres li uinrent puceles 
autres ausin gentes et beles 
et uns toz seus uallez i uint 
qui une robe a son col tint 
et cote et mantel et sercot 
pane d ermine ou mantel ot 
et sebelin noir comme more 
et la couerture desore 
fu d une escarlate uermoille 
mes sire gauuains se merueille 
des puceles qu i uoit uenir 
ne ne se puet mie tenir 
q ancontre ele ne saille an piez 
et dit   pucele bien uaigniez  
et la pucele li encline 
et dit   ma dame la raine 
biax sire cheualiers saluz uos mande 
et a totes si uos commande 
que por lor droit seignor uos tienent 
et que trestuit seruir uos uienent 
si uos promet lo mien seruise 
tote premiere sanz faintise 
et ces puceles qui ci uienent 
trestotes seignor uos tienent 
que mout desirré uos auoient 
or sont lies quant eles uoient 
lo meillor de toz les prodomes 
sire n i a plus que nos somes 
de uos seruir apareilliees  
a cest mot sont agenoilliees 
trestotes et si li enclinent 
come celes qui se destinent 
a lui seruir et enorer 
et il les fait sanz demorer 
releuer et puis raseoir 
que mout li plaissent a ueoir 
auques por ce que beles sont 
et plus par ce que eles font 
de lui lor prince et lor seignor 
ioie a conquis n ot mes greignor 
de l anor que dex li a faite 
lors est la pucele auant traite 
et dit   ma dame uos enuoie 
por uestir ainzqu ele uos uoie 
ceste robe que ele cuide 
comme cele qui n est pas uuide 
de cortoisie ne de san 
que grant trauail que grant aan 
et grant chalor au auez 
uestez la et si l essaiez 
s ele est bone a uostre mesure 
qu apres lo chaut de la froidure 
se gardent cil qui saige sont 
que an an sancmesle et anfont 
por ce ma dame la raine 
uos anuoie robe d ermine 
que froidure mal ne uos face 
ansin con l eiue deuient glace 
betist li sanz et prant ensanble 
enpres lo chaut com li hom tranble  
et mes sire gauuains respont 
comme li plus senez do mont 
  ma dame la raine saut 
cil dex an cui nus biens ne faut 
et uos comme la bien parlant 
et la cortoisse et la uaillant 
mout est ce cuit la dame saige 
qant si cortois sont si mesaige 
ele set bien que est mestier 
et que couient a cheualier 
qant ele la soe merci 
robe a uestir m enuoie ci 
merciez l an mout de par moi 
si ferai ie ce uos otroi  
fait la pucele   uolantiers 
et uos porrez andemantiers 
uestir et esgarder les estres 
de cest pais par ces fenestres 
et porroiz se uos plaist monter 
an cele tor por esgarder 
forez et plaines et riuieres 
tantque ie reuenre arrieres  
atant la pucele s an torne 
et mes sire gauuains s atorne 
de la robe qui mout est riche 
a son col d un fermoil l afiche 
qui pendoit a sa cheuecaille 
or a talant que ueoir aille 
les estres qui en la tor sont 
entre lui et son oste i uont 
si s en montent par zz uiz 
encoste do palais uostiz 
tantque uinrent en son la tor 
et uirent lo palais d antor 
plus bel que len ne porroit dire 
mes sire gauuains mout remire 
les riuieres les terres plaines 
et les forez de bestes plaines 
s en a son oste regardé 
et si li dist   ostes par de 
ci me plaist mout a conuerser 
por aler chacier et berser 
en ces forez ci deuant nos 
sire de ce uos poez uos  
fait li notoniers   mout bien taire 
que i ai oi assez retraire 
que cil cui dex tant ameroit 
que lan seignor lo clameroit 
de ceianz et droit auoé 
qu il est establi et uoé 
que il iamais de ces maisons 
n istroit fust o torz o raisons 
por ce ne uos couient beer 
ne a chacier ne a berser 
que ceienz auez lo seior 
iamais ne n istroiz a nul ior 
ostez  fait il   taissiez uos an 
que ie m en istroie do san 
se plus dire lo uos ooie 
ce saichez bien ie ne porroie 
iusqu a yy iorz uiure ceianz 
ne plus que iusqu a yy anz 
por ce que ie ne m en issise 
totes les foiz que ie uosisse  
atant an sont ius aualez 
si s en est el palais entrez 
mout correciez et mout pansis 
si se rest sor lo lit assis 
a chiere mout dolante et morne 
tantque la pucele retorne 
qui deuant esté i auoit 
qant mes sire gauuains la uoit 
si s est encontre li dreciez 
si com il estoit correciez 
si l a maintenant salué 
et cele dit qu il a iuré 
la parole et la contenance 
si paroit bien a sa semblance 
qu il est irez d aucune chose 
mais sanblant faire ne l en osse 
ainz dit   sire quant uos plaira 
ma dame ueoir uos uanra 
mais li mangiers est atornez 
se mangeroiz quant uos uodrez 
ou la aual ou ca amont  
et mes sire gauuains respont 
  bele ie n ai de mangier cure 
li miens cuers ait male auenture 
que ia nul ior n aurai mes ioie 
tantque ie tes noueles oie 
don ie me puisse resioir 
que grant mestier ai de l oir  
la pucele mout esmaiee 
s an est maintenant repairiee 
et la raine a soi l apele 
si li demande quel nouele 
  bele niece  fait la reine 
  de quel estre et de quel couine 
auez lo cheualier troué 
que dex uos a ceienz doné 
ha dame raine enoree 
de dol sui morte et acoree 
do franc seignor lo debonaire 
que lan n en puet parole traire 
qui ne soit de corroz o d ire 
ne sai por coi ne l uos puis dire 
que n o me dist ne ie ne sai 
ne demander ne li ossai 
mais bien uos puis dire de lui 
que la premiere foiz iehui 
lo troua si bien afaitié 
si bien parlant si ensaignié 
q an ne se poist saoler 
de ses paroles escouter 
ne de ueoir sa bele chiere 
or est si tost d autre meniere 
qu il uodroit estre morz ce cuit 
qu il n ot rien que ne li anuit 
niece or ne uos en esmaiez 
que il sera tost apaiez 
maintenantque il me uerra 
ia si grant dol au cuer n aura 
que tost ne l en aie ors mise 
et ioie an leu de corroz mise  
lors est la raine esmeue 
si s en est ou palais uenue 
et l autre raine auiau li 
cui ses alers mout abeli 
et menerent bien apres eles 
dos yy damoiseles 
et autretant uallez au mains 
tantost com mes sire gauuains 
uit la raine qui uenoit 
et l autre par la main tenoit 
ses cuers qui souent uoir deuine 
li dist que ce est la raine 
dom il auoit oi parler 
mais assez lo puet deuiner 
a ce qu il uit treces blances 
que li pandoient iusqu as anches 
et fu d un diapre uestue 
blanc a flor d or d oeure menue 
qant mes sire gauuains l esgarde 
d aler contre lui ne se tarde 
si lo salue et ele lui 
et si li dist   sire ie sui 
dame apres uos de ce palais 
la seignorie uos an lais 
et uos l auez bien desraisniee 
mais estes uos de la maisnee 
lo roi artus dame oil uoir 
qui estes uos i o uoil sauoir 
des cheualiers de l eschargaite 
qui ont mainte proesce faite 
dame nenil bien uos en croi 
qui estes uos dites lo moi 
de ces de la table reonde 
qui sont li plus proissié do monde 
dame  dit il   ne n oseroie 
dire que des plus prissiez soie 
ne me fais mie des meillors 
ne ne cuit estre des peiors  
et ele li respont   biax sire 
grant cortoisie uos oi dire 
qui ne uos ametez lo pris 
do miaux do blasme ne do pis 
mais or me dites do roi lot 
de sa fame quenz filz ele ot 
dame yy or le nomez 
dame gauuains fu li ainznez 
et li secons fu agreuains 
li orgoilleus au dures mains 
gaeriez et kerees 
ont non li autre dui apres  
et la raine li redit 
  sire se damede m aist 
ausin ont il non ce me sanble 
car plaust deu que tuit ensanble 
fussent ici ensanble uos 
or me dites conoissiez uos 
lo roi urien dame oil 
et a il a la cort nul fil 
dame oil yy de grant renon 
li zz mes sires iuains a non 
li cortois li bien afaitiez 
toz lo ior an sui plus haitiez 
qant au matin ueoir lo puis 
tant saige et tant cortois lo truis 
et li autres a non uauains 
qui n est pas ses frere germains 
por ce l apele lon auoltre 
et cil toz les cheualiers oltre 
qui meslee quierent a lui 
cil sont a la cort amedui 
mout preu mout saige et mout cortois 
biax sire  fait ele   li rois 
artus commant se contient il 
miauz qu ne fist por uoir lo di 
plus sains plus legiers et plus forz 
par foi sire ce n est pas torz 
qu il est anfes li rois artus 
s il a yy anz n a mie plus 
ne plus n en puet il pas auoir 
mais encor uoil de uos sauoir 
que uos me dites solemant 
de l estre et do contenemant 
la raine s il ne uos poisse 
dame uoir ele est tant cortoise 
et tant est bele et tant est saige 
que dex ne fist loi ne languaige 
o lan trouas si bele dame 
desque dex la premiere fame 
ot de la coste adam formee 
ne fu dame tant renomee 
et ele lo doit mout bien estre 
tot ansin com li saige mestre 
les petiz enfanz andotrine 
ansin ma dame la raine 
tot lo mont ensaigne et aprant 
et de li toz li biens descent 
et de li naist et de li muet 
de ma dame partir ne puet 
nus qui desconseilliez en aut 
qu ele set bien qu a chascun uaut 
nus hom bien ne enor ne fait 
que ma dame apris ne l ait 
nus hom n iert si desatirez 
que de ma dame parte irez 
non feroiz uos sire de moi 
dame  fait il   bien uos an croi 
que ancoisque ie uos ueisse 
ne me chaloit que ie feisse 
tant estoie maz et dolanz 
or sui si liez et si ioianz 
que le n o porroie plus estre 
sire par de qui me fist nestre  
fait la raine as blanches treces 
  encor dobleront uos leeces 
et croistra uostre ioie ades 
ne ce ne uos faura iames 
et quant uos estes bax et lies 
li mangiers est apareilliez 
si mangeron quent uos plaira 
en cel leu qui bons uos sera 
se uos plaist ceianz mengeroiz 
et se uos plaist uos an uanroiz 
es chambres la desoz manger 
dame ie ne quier ia changer 
por nule chanbre ce palais 
que lan m a dit que onques mais 
onques nus cheualiers n i sist 
non sire qui puis en issist 
ne qui uis n i demorast mie 
une liuee ne demie 
dame dont i mangerai gie 
se uos m an donez lo congie 
i o uos doig sire uolantiers 
et uos seroiz toz li premiers 
cheualiers qui i mangera  
atant la raine s an ua 
si li laisse de ses puceles 
bien yy yy de beles 
qui ou palais o lui mangerent 
s o seruirent et losangerent 
de quantque li uint a talant 
uallet seruirent plus de yy 
au mangier don li zz estoient 
tuit blanc et li autre melloient 
de chienes et li autre non 
li autre barbe ne grenon 
n auoient et de ces li dui 
a genos furent deuant lui 
si seruoit li zz do taillier 
et li autres do uin baillier 
mes sire gauuains coste a coste 
fist delez lui seoir son oste 
et li mangiers ne fu pas corz 
que il dura plus c un des iorz 
q antor nateuite ne dure 
qu il fu nuiz sarree et oscure 
et mout i ot arz gros tortiz 
ainzque li mangiers fust feniz 
sor lo mangier ot mout paroles 
et mout ot dances et caroles 
apres mangier ainzqu il cochassent 
tuit de ioi faire se lassent 
por lor seignor que il ont chier 
et quant il uost aler cochier 
si iut el lit de la merueille 
zz oroillier desoz l oroille 
une des puceles li mist 
qui a aise dormir l i fist 
et l andemain au resueillier 
li ot an fait apareillier 
robe d ermine et de samit 
li notoniers deuant son lit 
uint au matin se l fist leuer 
et uestir et ses mains lauer 
a son mangier fu clarianz 
la proz la gente l auenanz 
la saige la bien anparlee 
puis s en est an sa chanbre antree 
deuant la raine s aiole 
et li demande si l acole 
  niece foi que uos me deuez 
est uostre sire ancor leuez 
oil dame mout a grant piece 
et ou est il ma bele niece 
dame en la tornele en ala 
ne sai se puis en desuala 
niece ie uoil aler a lui 
et se deu plaist n aura mes hui 
se bien non et ioie et leesce  
tantost la raine se drece 
que talant a que aille a lui 
ainz ne fina si uint a lui 
as fenestres d une tornele 
ou esgardoit une pucele 
et un cheualier tot armé 
qu il uenoient parmi lo pre 
queque il ert an son esgart 
atant ez uos de l autre part 
les yy raines coste a coste 
mon seignor gauuain et son oste 
ont a deus fenestres ueuz 
  sire bien seiez uos uenuz  
font les raines amedeus 
  cil iorz uos soit liez et ioeus 
ce dont icil glorieus pere 
qui de sa fille fist sa mere 
grant ioie dame uos fist cil 
qui en terre anuoia son fil 
por essaucier sainte crestiente 
mais s il uos uient a uolante 
uenez iusqu a ceste fenestre 
et si me dites qui puet estre 
une pucele qui uient ci 
i a un cheualier auiau li 
qui porte un escu de quartiers 
sire  fait ele   uolantiers  
fait la dame qui les esgarde 
  ce est cele qui mal feus arde 
qui arsoir uint auec uos ca 
mais de li ne uos chaille ia 
que trop est estoute et uilaine 
do cheualier que ele maine 
uos pri ie qu il ne uos rechaille 
qu il est bien lo sachoiz senz faille 
sor toz cheualiers corageus 
sa bataille n est mie a geus 
que maint cheualier a ce port 
a uoient moi conquis et mort 
dame  fait il   ie uoil aler 
a la damoisele parler 
si uos an demant lo congie 
sire ne place de que gie 
de uostre mal congie uos doigne 
laissiez aler an sa besoigne 
la damoisele anieuse 
ia se deu plaist por tele oiseuse 
n istroiz fors de uostre palais 
uos n an deuez issir iamais 
se uos tort ne nos uolez faire 
auoi raine debonaire 
or m auez uos mout esmaié 
ie me tanroie a mal paié 
do palais se ie n en issoie 
et sachiez bien ie ne porroie 
uiure si grant tans prisoniers 
a dame  fait li notoniers 
  laissiez li faire tot son boen 
ia n o retenez malgre soen 
qu il porroit de doel morir 
et ie l an laiserai issir  
fait la raine   par couant 
que se dex de mal lo deffant 
que il reuaigne ancor anuit 
dame  fait il   ne uos anuit 
ie reuenre si i onques puis 
mais zz dom uos demant et ruis 
se uos plaist et uos commandez 
que uos mon non me demandez 
deuant yy iorz s i ne uos griet 
et ie sire puisqu il uos siet 
m an sosferrai  fait la raine 
  c auoir ne uoil uostre haine 
ne fust ce la chose premiere 
don ie uos feisse preiere 
que uostre non me deissiez 
se desfandu ne m aussiez  
de la tornele ausin descent 
et uallet uienent qui li tent 
ses armes por armer son cors 
et son cheual li ont trait ors 
et il i monte toz armez 
si est iusqu a la porte alez 
et li notoniers auiau lui 
si antrent an la nef andui 
et si naigerent tant a briue 
qu i sont uenu a l autre riue 
et mes sire gauuains s en ist 
et li autres cheualiers dist 
a la pucele sanz merci 
  amie cist cheualiers ci 
qui uient armez encontre nos 
dites moi conseilliez lo nos  
et la pucele dit   nanil 
mais ie sai bien que ce est cil 
qui ier me anuoia ceste part  
et cil respont   se dex me gart 
autrui n aloie ie querant 
paor an ai au mout grant 
que il ne me fust eschapez 
que cheualiers de mere nez 
ne passa lo pont de galuoie 
se tant m auient que ie lo uoie 
et que ie deuant moi lo truisse 
que il aillors uanter se puisse 
qu il soit de ce pais uenuz 
cil iert bien pris et retenuz 
desque dex ueoir lo me laisse  
tantost li cheualiers s eslaisse 
sanz desfience et sanz menace 
lo cheual point l escu embrace 
et mes sire gauuains s adrece 
uers lui se l fiert si qu il lo blece 
el braz et el coste mout fort 
mais ne fu pas naurez a mort 
que si bien se tint li auberz 
que n i pot passer li ferz 
forsque la pointe au somet 
plain doi ou flanc passer li fet 
s o porte a terre et il relieue 
et uoit son sanc qui mout li grieue 
que par lo braz et par lo flanc 
li corroit sor lo haubert blanc 
si li cort a l espee sore 
mais assez fu en petit d ore 
si qu il ne se puet sostenir 
ainz lo fait a merci uenir 
et mes sire gauuains en prant 
la fience et puis lo rant 
au notonier qu il l atandoit 
et la male pucele estoit 
de son palefroi descendue 
il uint a li si la salue 
et dit   remontez bele amie 
se ne uos laisserai ie mie 
einz uos amanrai auiau moi 
outre cele eue passer doi 
ha ha  fait ele   cheualiers 
mout uos faites et bauz et fiers 
uos aussiez bataille assez 
se mes amis ne fust quassez 
de uiez plaies qu il a aues 
mout fussent uos bordes chaues 
n ausiez mie or tant gengle 
plus fussiez muz que raz en angle 
mais or me reconoissiez uoir 
cuidez uos miax de lui ualoir 
por ce que abatu l auez 
souant auient bien lo sauez 
que li foibles abat lo fort 
mais se uos laisseiez cel port 
et ansanble moi ueneiez 
uers cel aubre si feissiez 
une chose que mes amis 
que uos auez an la nef mis 
faissoit por moi quent ie uoloie 
adonc por uoir tesmoigneroie 
que uos uaureiez mielz que il 
ne ne uos auroie mais uil 
por aler  fait il   iusque la 
pucele ne laire ie ia 
que uostre uolante ne face  
et ele dit   ia de ne place 
que ie i retorner uos enuoie  
atant se metent a la uoie 
cele deuant et cil apres 
et les puceles do palais 
et les dames lor cheuox tirent 
si se depiecent et desirent 
et dient   a lasses chaitiues 
or mais por coi somes nos uiues 
qant nos ueons aler celui 
a la mort et a son anui 
qui nostre sire deuoit estre 
la male pucele l adestre 
si l enmaine la deputaire 
la don cheualiers ne repaire 
lasses com somes acorees 
qui si buer esteiens ors nees 
que dex anuoié nos auoit 
celui qui tant de bien sauoit 
celui an cui ne failloit rien 
ne hardemanz ne autre bien  
ensin celes lor dol faissoient 
por lor seignor qu eles ueoient 
siure la male damoisele 
desoz l aubre et cil et cele 
et quant il furent uenu la 
mes sire gauuains l apela 
  pucele  fait il   or me dites 
se ie puis encor estre quites 
se il uos plaist que plus an face 
ainzque ie perde uostre grace 
lo ferai ie se onques puis  
et la pucele li dist puis 
  ueez uos or ce gue parfont 
don les riues si autes sont 
mes amis passer i uoloit 
qant ie uoloie si m aloit 
coillir des flors que uos ueez 
an ces aubres et an ces prez 
pucele commant i passoit 
ie ne sai pas o li guez soit 
l aiue est trop parfonde ce dot 
et la riue trop haute par tot 
si qu an n i porroit aualer 
uos n i ossereiez aler  
fait la pucele   bien lo sai 
onques certes ne me pansai 
que uos tant de cuer aussiez 
que uos passer i deussiez 
que ce est li guez perilleus 
que nus se trop n est coraigeus 
n osse passer por nule paine  
tantost iusqu a la riue maine 
mes sire gauuains son cheual 
et uoit l aiue parfonde aual 
et la riuiere fu estroite 
et la riue contremont droite 
qant mes sire gauuains la uoit 
si dist que ses cheuaux estoit 
tressailliz par plus grant fosse 
et si li auoit an conté 
et oi l ot an pluseurs leus 
que cil qui lo gue perilleus 
porroit passer l eue parfonde 
il auroit tot lo pris do monde 
lors s esloigne de la riuiere 
et uient toz les granz sauz arriere 
por saillir outre mes il faut 
qu il ne prist mie bien lo saut 
ainz sailli tot ami lo gue 
et se cheuaux a tant noé 
qu il prist terre de yy piez 
si s et por saillir affichiez 
si se lance si que il saute 
sor la riue qui mout fu haute 
qant a la terre fu uenuz 
si s et toz corz en piez tenuz 
c onques ne se pot remouoir 
ancois couint par estouoir 
descendre mon seignor gauuain 
qui mout troua son cheual uain 
et il est descenduz tantost 
et s a talant que il li ost 
la sele et il li a ostee 
et por essuier acostee 
qant li penes li fu ostez 
l eue do dos et des costez 
et des iames li abat ius 
puis met la sele et monte sus 
si s en uet lo passet petit 
tantque zz soel cheualier uit 
qui gibeoit d un espreuier 
el champ deuant lo cheualier 
auoit yy chenez a oisiaus 
li cheualiers estoit plus biax 
q an ne pooit dire de boche 
qant mes sire gauuains l aproche 
s o salua et si li dist 
  biax sire cil dex qui uos fist 
biau sor tote creature 
uos doint ioie et bone auenture  
et cil fu de respondre isniax 
  tu ies li bons tu es li biax 
mais di moi si ne te dessiee 
commant tu as sole laissiee 
la male pucele de la 
sa compaignie o en ala 
sire  fait il   uns cheualiers 
qui porte zz escu de quartiers 
l amenoit quant en lo trouai 
et qu en feis d armes l outrai 
et que deuint li cheualiers 
mené l en a zz notoniers 
qu il dist qu il lo deuoit auoir 
certes biax frere il dit uoir 
et la pucele fu m amie 
mais ensin n o fu ele mie 
qu ele onques ne uosist amer 
n ami ne me daignoit clamer 
c a un ami la toli 
cele soloit aler a li 
si l ocis et lui en menai 
et do seruir mout me penai 
mais seruises mestier n i ot 
que au plus tost qu ele onques pot 
de moi laissier acoison quist 
et de celui son ami fist 
qui orandroit tolue l as 
que cheualiers n est mie a guas 
ainz est mout proz si m aist dex 
et si ne fu il onques tex 
que il onques uenir ossast 
en leu ou trouer me cuidast 
mais tu as hui faite tel chose 
que nus cheualiers faire n osse 
et por ce que faire l ossas 
lo pris et lo los do mont as 
par ta grant proesce conquis 
car el gue perilleus saillis 
mout te uint de grant ardemant 
et saiches bien ueraiemant 
c ainz mes cheualier n en issi 
sire  fait il   don me manti 
la damoisele qui l me dist 
et por uoir acroirre me fist 
c une foiz i passoit lo ior 
ses amis por la soe amor 
ce dist ele la reneiee 
ha car i fust ele neiee 
que mout est plaine de deiable 
qant ele uos dist si grant fable 
ele uos het n o puis neier 
si uos uoleit feire neier 
en l aiue bruiant et parfonde 
li deables cui dex confonde 
mais or bailleras ca ta foi 
si me pleuiras et ie toi 
que se rien demander me uiax 
ou soit ma ioie o soit mes diax 
que ie por rien ne celerai 
la uerite se ie la sai 
et tu ensin me rediras 
que tu por rien n en mentiras 
tot quentque ie uodrai sauoir 
se tu m en sez dire lo uoir  
fait ont andui ceste fience 
et mes sire gauuains commance 
a demander premieremant 
  sire  fait il   ie uos demant 
d une cite que ie uoi la 
cui ele est et quel non ele a 
frere  fait il   de la cite 
te dire ie bien uerite 
que ele est si quitemant moie 
que il n est hom cui rien en doie 
ie ne taig rien se de de non 
si a orcaneles a non 
et uos commant giromelanz 
sire mout proz et mout uaillanz 
iestes ie l ai bien oi dire 
et de mout grant terre estes sire 
et commant a non la pucele 
de cui nule bone nouele 
n est contee ne pres ne loig 
si com uos l en portez tesmoig 
i o puis bien  fait il   tesmoignier 
qu ele fait bien a esloignier 
que trop est male et desdaignose 
et por ce a non orguillouse 
de norgres ou ele fu nee 
s an fu mout petite aportee 
et ses amis commant a non 
qui est alez en la prisson 
uoille il ou non au notonier 
amis sachiez do cheualier 
qu il est cheualiers merueilleus 
et si a non li orgoilleus 
de la roche a l estroite uoie 
et garde les porz de galuoie 
et commant a non li chastiax 
qui tant par est et genz et biax 
la d outre don ie uig iehui 
et si maniai ersoir et bui  
a cest mot li giromelanz 
s est trestornez comme dolanz 
et si s en commance a aler 
et il lo prist a apeler 
  sire sire parlez a moi 
si uos manbre de uostre foi  
et li giromelanz s areste 
an trauers li turne la teste 
et dit   l ore que ie te ui 
et que ie foi toi uoir pleui 
soit la honie et la maudite 
ua t an ie te clain ta foi quite 
et tu me raquites la moie 
que de la d outre te cuidoie 
nouele demander aucune 
mais tu sez autant de la lune 
con tu sez do chastel ce cuit 
sire  fait il   ie gui anuit 
por uoir el lit de la merueille 
a cui nus liz ne s aparoille 
que nus hom ne uit son paroil 
par de  fait il   mout me merueil 
des noueles que tu me diz 
or m est il solaz et deliz 
de tes manconges escouter 
q ansin orroie ie conter 
zz fableior com ie fais toi 
tu es iuglerres bien lo uoi 
mais ie cuidoie que tu fuses 
cheualiers et que tu ausses 
de la fait aucun uaiselaige 
et neporquant or me fai saige 
se nule proesce i feis 
et quel chose tu i ueis  
et mes sire gauuains li dist 
  sire quent ie m assis el lit 
el palais ot mout grant tormente 
n ai talant que ie uos mante 
que les cordes do lit crierent 
et unes campanes sonerent 
qui as cordes do lit pandoient 
et les fenestres qui ouroient 
et tot par eles s en ourirent 
et an mon escu me ferirent 
carres et saietes dereses 
et si sont les ongles remeses 
d un lion mout fier et cresté 
qui longuemant auoit esté 
en une chanbre anchaaignez 
li lions me fu amenez 
et feri si en mon escu 
qu as ongles retenuz i fu 
si que il ne s an puet retraire 
se uos cuidez que il n i paire 
ueez ancor les ongles ci 
que la teste li departi 
li trancha et les piez ensanble 
de ces ansaignes que uos samble  
li giromelanz a ce mot 
uint a terre plus tost qu il pot 
si s agenoille et les mains ioint 
et li prie que li pardoint 
la folie qu il li a dite 
  ie uos an clain  fait il   tot quite 
mais remontez  et il remonte 
et de la folie a grant honte 
et dit   sire se dex me gart 
ie cuidoie que nule part 
ne pres ne loig estre deust 
iusqu a yy corz ou que il fust 
l anors qui uos est auenue 
mais de la raine chenue 
me dites se uos la ueistes 
et que se uos li enqueistes 
dom ele est et dom ele uint 
onques  fait il   ne m en souint 
mais ie la ui et si parlai 
et ie  fait il   lo uos dirai 
qu ele est mere lo roi artu 
foi que doi de et sa uertu 
li rois artus si com ie panz 
n ot mere passé a lonc tanz 
qu il a bien yy anz passez 
mien escient plus assez 
si est uoir sire ele est sa mere 
que au tans pandagron son pere 
fu mis an terre si auint 
que la raine yguerne uint 
en cest pais si aporta 
tot son tressor et si ferma 
sor cele roche ce chastel 
et lo palais si riche et bel 
con deuiser oir uos ai 
et si ueistes bien lo sai 
l autre raine l autre dame 
la grant la bele qui fu fame 
lo roi lot et mere celui 
qui males uoies taigne ancui 
mere gauuain gauuain uoir sire 
conois ie bien et bien os dire 
qu il n ot mere icil gauuains 
bien a yy anz a tot lo mains 
si a sire n en dotez ia 
apres sa mere s en uint ca 
anchargiee de uif enfant 
de la tres bele de la grant 
damoisele qui est m amie 
et suer n o uos celerai mie 
celui cui dex grant honte doint 
que uoir il n en porteroint point 
de la teste se i o tenoie 
si ie au desore en uenoie 
si con ie taig uos ci alues 
que ie li trancheroie lues 
ia ne l en aideroit sa suer 
que ne li tranchasse lo cuer 
do uantre a mes mains tant lo az 
ne l amez pas si con ie faz  
fait mes sire gauuains   par m ame 
se ie amoie pucele o dame 
por la soe amor ameroie 
tot son linaige et seruiroie 
nus ne l aime autant se ie non  
et cil dit   sire uostre non 
me direz uos s il ne uos poisse 
ainzque de moi partir uos loise  
et mes sire gauuains li dist 
  sire se damedex m aist 
ie sui cil que uos tant haez 
mes nons ne uos sera celez 
ie sui gauuains gauuains es tu 
uoire gauuains li rois artu 
par foi dont ies tu mout hardiz 
et mout fos quant ton non me diz 
si saiz que ie te he de mort 
or m anuie et poisse mout fort 
que ie n ai mon hiaume lacié 
et l escu au col enbracié 
que se ie fusse armez ensin 
con tu es ce saiches de fi 
la teste orandroit te tranchasse 
que ia por rien ne t esparnaisse 
mais se tu uoloies atandre 
ie iroie mes armes panre 
si uenroie a toi combatre 
s amanroie homes yy o quatre 
por esgarder nostre bataille 
et se tu uels autrement aille 
que iusqu a yy iorz atandrons 
et au septoisme ior uanrons 
en cete place tot armé 
et tu aies lo roi mandé 
et la raine et sa gent tote 
et ie ramanrai ci ma rote 
de tot mon reiaume assanblee 
si n iert mie faite en enblee 
nostre bataille ainz la uerront 
tuit cil qui uenu i seront 
sire  fait mes sire gauuains 
  uolantiers me feisse au mains 
s il peust estre et uos pleust 
que ia bataille n i eust 
que se ie rien mesfait uos ai 
mout uolantier l adrecerai 
par uos amis et par les miens 
si que il soit raison et biens  
et cil dit   ie ne puis sauoir 
quel raison il i puisse auoir 
s a moi combatre ne t en osez 
i ai deuisees does choses 
si feras quelque tu uoldras 
se tu oses tu m atandras 
et ie irai mes armes querre 
ou tu manderas en ta terre 
tot ton pooir iusqu a set iors 
car a pentecoste iert la cors 
lo roi artu en orcanie 
bien en ai la nouele oie 
n il n i a masque yy iornees 
lo roi et sa gent assamblees 
i porra trouer tes messaiges 
enuoie i si feras que saiges 
c uns iors de respit yy sous uaut  
et cil respont   se dex me saut 
la iert la corz san nule dote 
la uerite en sauez tote 
et ie uos plein de ma main 
que ie reuanrai demain 
ou ainzque ie dorme de l uel 
gauuains il et ie te uuel 
mener an meillor pont del monde 
ceste eue est roide et parfonde 
que passer n i puet riens qui uiue 
ne saillir iusqu a l autre riue  
et mes sire gauuains respont 
  ie n i querrai ne gue ne pont 
por rien nule qui m i aueigne 
ainzque a maluaistie lo teigne 
la damoisele felonesse 
li atendrai ie sa promesse 
si m an irai tot droit a li  
lors point et ses cheuax sailli 
outre l aiue deliurement 
que point n i ot d ancombrement 
quant deuers li passer le uoit 
la pucele qui tant l auoit 
de sa parole sormené 
si a son cheual aresné 
a l arbre et uint uers lui a pie 
si a cuer et talans changié 
que mout matement lo salue 
et dit qu ele li est uenue 
merci crier come mesfaite 
que par li a grant peine traite 
  por deu biau sire or m escoute 
por quoi i ai esté si estoute 
uers toz les cheualiers del mont 
qui apres eux menee m ont 
ie uoil dire s il ne t enuie 
cil cheualiers cui dex destruie 
qui la d outre a uos parla 
s amor en moi mal empleia 
qu il m ama et ie hai lui 
car il me fist si grant henui 
qu il ocist n o celerai mie 
celui cui ie estoie amie 
des puis ai esté si musarde 
c onques ne me prenoie garde 
cui i alasse contraliant 
ainz lo faisoie a esciant 
por ce que trouer en uolsisse 
un si irié que i ou feisse 
a moi irier et corrocier 
por moi trestote depecier 
que pieca uolsisse estre ocise 
biax sire or pran de moi iostise 
tel que iamais nule pucele 
qui de moi saiche la nouele 
n ost dire a nul cheualier honte 
bele  fait il   a moi que monte 
que ie de uos iostise face 
ia lo fil damedeu ne place 
que uos de moi henui aiez 
mas or montez ne delaiez 
s irons iusqu a cel chastel fort 
ueez lo notonier au port 
qui nos atant por passer outre 
uostre uolante d outre en outre 
ferai sire  dist la pucele 
lors est montee sor la sele 
dou petit palefroi crenu 
si sunt au notonier uenu 
qui outre l eue les enmoine 
que ne li fu trauail ne poine 
et les dames uenir le uoient 
et les puceles qui auoient 
por lui grant corroz demené 
por lui estoient forsené 
trestuit li uaslet dou palais 
et font tel ioie qu onques mais 
ne fu nule si granz amprise 
deuant lo palais fu assise 
la reine por lui atandre 
et ot fait ses puceles prandre 
main et main totes por dancier 
et por grant ioie commancier 
contre lui grant ioie commancent 
chantent et carolent et dancent 
et i iuent et dancent entre eles 
les dames et les damoiseles 
et les deus reines l acolent 
et de grant ioie a lui parolent 
si l i desarment a grant feste 
iames et braz et piez et teste 
de cele qu il ot amenee 
ront mout grant ioie demenee 
et tuit et totes la seruirent 
por lui que por li rien n en firent 
el palais a ioie s an uont 
par leanz tuit assis se sunt 
mes sire gauuains a prise 
sa seror et si l a assise 
lez lui el lit de la meruoille 
si li dit en bas et consoille 
  damoisele ie uos aport 
un anel d or d outre ce port 
don l esmeraude mout uerdoie 
uns cheualiers lo uos enuoie 
par amor et si uos salue 
et dit que uos iestes sa drue 
sire  fait ele   ie l croi bien 
mas se ie l ain de nule rien 
c est de loig que s amie sui 
qu onques ne me uit ne ie lui 
s outre cele eue ne lo ui 
mas il m a la soe merci 
s amor donee de piece a 
et se ne uint onque de ca 
mas si messaige m ont priee 
tantque ie li ai otroiee 
que ie n an mantiroie mie 
de plus ne sui ancor s amie 
ha bele ia s est il uantez 
que uos uoldroiez mielz asses 
que morz fust mes sire gauuains 
qui est uostre frere germains 
qu il eust mal en son artoil 
auoi sire mout me meruoil 
comment il dit si grant folie 
par deu ie n ou cuidoie mie 
que il fust si mal alfaitiez 
or est il mout mal egigniez 
qui ceste chose m a mandee 
lasse il ne set se ie sui nee 
mes freres c onques ne me uit 
li giromelanz a mesdit 
que par m ame ie ne l uoldroie 
sa pesance ne que la moie  
quelque il dui ensi parloient 
et les dames les escoutoient 
mes la uielle reine sist 
delez sa fille si li dist 
  bele fille que uos est uis 
de cel seignor qui est assis 
lez uostre fille et lez ma niece 
conseillié a a lui grant piece 
ne sai de quoi mas mout me siet 
ne n est pas droiz que il uos griet 
que de grant hautece li uient 
quant a la plus bele se tient 
et a la mielz uaillant qui soit 
en cest palais et si a droit 
et plaust deu que il l eust 
esposee et tant li pleust 
con fist a heneas lauine 
ma dame  fait l autre reine 
  dex li doint si metre en son cuer 
qu il soient come frere et suer 
et qu il l aint tant et ele lui 
c une chose soient andui  
en sa preiere entant la dame 
qu il l aint et qu il la preigne a fame 
qu ele ne reconoist son fil 
cum suer et frere estoient il 
que d autre amor point n i aura 
quant li uns de l autre saura 
qu ele est sa suer et il ses frere 
et si aura ioie la mere 
autre que ele n i entant 
et mes sire gauuains a tant 
parlé a sa seror la bele 
que il se lieue et si apele 
un uaslet que il uit a destre 
celui qui plus li sambla estre 
uistes et preuz et seruisables 
et plus saiges et plus raisnables 
de toz les uaslez de la sale 
a une chambre s an auale 
et li uaslez sous apres lui 
quant il furent aual endui 
si li dit   uaslet ie te cuit 
mout preu mout saige mout bien duit 
se ie un mien consoil te di 
de celer mout bien te chasti 
por ce que tu i oies preu 
enuoier te uoil en zz leu 
ou grant ioie te sera feite 
sire mielz eusse ie treite 
la langue par desoz la goule 
c une parole tote sole 
me fust de la boiche uolee 
que uolsissiez que fust celee 
frere  fait il   dons iras tu 
droit a la cort le roi artu 
que ie ai non gauuains ses nies 
la uoie n est longue ne gries 
que a la cite d orcanie 
a li rois sa cort establie 
a tenir a la pentecoste 
et se la uoie rien te couste 
iusque la si t an tien a moi 
quant tu uendras deuant lo roi 
mout corrocié lo troueras 
et quant tu lo salueras 
de part moi mout aura grant ioie 
et n i aura zz sol qui l oie 
la nouele qui liez n an soit 
au roi diras foi qu il me doit 
qu il est mes sire et ie ses hom 
qu il ne laist por nule acoison 
que ie ne lo truise au quint ior 
de la feste soz ceste tor 
loigié aual la praerie 
et si ameint tel compaignie 
cum a sa cort aura uenue 
de haute gent et de menue 
que i ai une bataille enprise 
uers un cheualier qui ne prise 
ne moi ne lui qui gaires uaille 
c est li giromelanz san faille 
qui lo het de mortel haine 
autel diras a la reine 
que ele i ueigne par la foi 
qui doit estre entre li et moi 
qui est et ma dame et m amie 
et ele n ou laissera mie 
puisqu ele en saura les noueles 
et les dames et les puceles 
qui a sa cort seront le ior 
i amoint por la soe amor 
mas d une chose ai grant peor 
que tu n aies tel chaceor 
qui tost te porte iusque la  
et cil li respont que il l a 
grant et isnel et fort et boen 
que il panra comme le suen 
et se n i faut sele ne frains 
  par foi  fait mes sire gauuains 
  uaslez tu ies bien a hernois 
or ua que li sire des rois 
te doint bien aler et uenir 
et la droite uoie tenir  
ansi lo uaslet en enuoie 
et iusqu a l eue le conuoie 
et si commande au notonier 
que il lo face outre naigier 
li notoniers lo fist passer 
c onques ne li couint lasser 
qu il auoit naigeors assez 
li uaslez est oltre passez 
qui uers la cite d orcanie 
a la droite uoie acoillie 
car qui set uoie demander 
par tot lo monde puet aler 
et mes sire gauuains s an torne 
uers lo palais ou il seiorne 
a grant ioie et a grant desduit 
ou il l aiment totes et tuit 
et la reine fist estuues 
et baigs chaufer a yy cuues 
si fist toz les uallez entrer 
por baignier et por estuuer 
et lan lor ot robes taillies 
qui lor furent apareillies 
quant il furent del baig issu 
li drap furent a or tissu 
et les penes furent d ermines 
au mostier iusqu apres matines 
li uaslet en estant ueillerent 
qu onques ne s i agenoillerent 
au matin mes sire gauuains 
chauca a chascun de ses mains 
l esperon destre et ceint l espee 
et si li dona la colee 
lors ot il compaignie uiaux 
de yy cheualiers nouiaux 
et li uaslez a tant herré 
qu il est uenuz a la cite 
d orcanie ou li rois estoit 
cort tel cum au ior auenoit 
tenoit il et toute sa gent 
uont mout lo uallet regardant 
dient   cil uient a grant besoig 
ie cuit qu il aporte de loig 
estranges noueles a cort 
mout trouerai et mu et sort 
lo roi tel chosse porra dire 
qui mout plains de doel et d ire 
et qui est il qui lo saura 
consoil doner quent il aura 
oi d ome saige com iert 
diua  font il   que nos afiert 
a parler de consoil lo roi 
nos deussien estre an effroi 
et esmaié et esperdu 
qant nos auons celui perdu 
qui por de toz nos reuestoit 
et d un toz li biens nos uenoit 
par aumone et par charite  
ensin par tote la cite 
mon seignor gauuain regretoient 
les poures genz qui mout l amoient 
et li uallez outre s an ua 
s a tant alé que il troua 
lo roi seant an son palais 
entor lui yy contes palais 
et yy dus et yy rois assis 
li rois fu mornes et pansis 
qant il uit sa grant baronie 
et de son neuo n i uit mie 
si s et pasmez de grant destrece 
au releuer fu sanz parece 
cil qui premiers i pot uenir 
que tuit lo corrent sostenir 
et ma dame lore seoit 
en une loiges si ooit 
lo duel qu en demaine an la sale 
de la loge ius en auale 
s est a la raine uenue 
ensin comme tote esperdue 
et quant la raine la uoit 
si li demande qu ele auoit 
