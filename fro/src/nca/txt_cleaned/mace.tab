puisque ceci feni auons 
a leuitique nous deuons 
trayre por descrire et por metre 
en rime ce que dit la letre 
cis liures tiers ici commence 
diex apela en sa presence 
moyses son ser et li dist 
que ses parolles retenist 
a son pouple on audience 
en feist commune semence 
et moyses lors habitoit 
ou tabernacle qu on nomoit 
tabernacle de tesmoygnage 
enssit l orent nomé li sage 
quar les choses qui la estaint 
dites certainetez portaint 
et tot ce que diex i parloit 
plus de tesmoygnage ualoit 
cis leus don la uoiz dieu oye 
estoit l iglise senefie 
quar en cete sonent li dit 
et les uoiz dou saint esperit 
et ce sont li mot tot espres 
que diex enioint a moyses 
 au iuis diras de par moy 
que tuit cil qui sont de lor loy 
que il facent lor sacrifice 
de bouf d oille ou de genice 
mes maalles que lon deura 
sacrifier thaiche n aura 
et cil qui sacrifieront 
cetui sacrefice feront 
a la porte dou tabernacle 
ne uoil qu il i ait nul obtacle  
cil qui en celui tens estaint 
diuers sacrefices fesaint 
quar il uolaint et fere et querre 
sacrifice en paiz en guerre 
s estient li fet de chars 
dom il n estient pas eschars 
autre de pain en fesaint 
que il offrende apelaint 
le tiers d uille ou de uin fesaint 
que il libacion nomaint 
li premers qui ert apelez 
sacrifices estoit donez 
sacrifiez offers et mis 
por uitoyre des anemis 
et se il uausist cens mars 
estouoit il qu il fust toz ars 
et que por pez estoit doné 
qui offrende estoit nomé 
la gresse sollement ardoint 
et le remenent tot manioint 
mes or conuient qu en cete chose 
l espine nous engendre rose 
cil qui ont le cour net et monde 
et fuient les deliz dou monde 
cil eaux meismes sacrifient 
au criator en qu il se fient 
cil sacrifice de paiz font 
qui paiz desierrent et paiz ont 
en dieu se seullent esioir 
fuienz ce qu il doiuent foyr 
de chars sacrifice estaint 
li premers des bous qu il offraint 
li segons des oylles yere 
de colons la tierce meniere 
cil de leurs membres fort sont 
et qui parfaite pensee ont 
et par leurs freres trauail font 
cil sacrifice de bouf sont 
et cil qui sont de membres fresle 
en lor courage et humble et grelle 
et donent leurs biens a foyson 
si com l oylle la toyson 
cil sacrifice a dieu font 
et cil qui en l estude sont 
et leurs cors ont a dieu des ceaux 
cil font sacrifice d oyseaux 
puis fist diex tel commendement 
qui li enfant commenement 
tuit cil qui de aaron ississent 
leur sacre de ueaul feissent 
et li sanz fust a dieu renduz 
enuiron l autier espenduz 
fiz de aaron noté sont 
cil qui de armes garde ont 
et ihesucriz ou saincte yglise 
est par l autier notee et prise 
et par le sanc noter deuomes 
la male uolunte des homes 
or deuons enssi prendre quar 
sens est la uie de la char 
quant li sans espanduz sera 
la char senz dote se morra 
et si mauues couoytement 
sont osté tout premierement 
tantost apres tot le desir 
de char esgarderoiz morir 
donques est li sanz entenduz 
par les fiz de aaron espenduz 
quant par les mestres est ostee 
male uoluntez et dotee 
enssi nostre offrende mise 
sera deuant dieu en l iglise 
ceaux que saincte yglise recoit 
conuenenz a dieu estre uoit 
quant elle seaut ce dit la letre 
toz ces autres ors de lui metre 
li prestres la pel detrayra 
les membres par pars tranchera 
li feux sus l autier demenoys 
sera mis en foyson de boys 
et tot ce qui sera tranchié 
des membres sera deuisé 
tiex note doit ci estre asize 
la peaul est traite et fors mise 
quant aucuns pose de son cors 
les faiz qui l apperent de fors 
en leur pensee retiennent 
les choses que elles contiennent 
quar il semble que uertuz sont 
en mains qui nulles bontez n ont 
ce sont li membre a deuiser 
que chacuns se doit auiser 
et ne li doit mie peser 
les faiz de sa uie peser 
que en lui ne soient pechié 
en leu de uertu estaché 
quar li orgoilleux mont souent 
en lui apelent humble ment 
et li auiers qui trop estarge 
se fait souent tenir a large 
et li feux senz nisune dote 
certaine et bone amor nous note 
de cete amor li cours merit 
c est li dons dou saint esperit 
cis qui le bois por ardoir porte 
est por uoir cis qui se deporte 
en lisant en chantant 
et en sainz escriz deportent 
quar l amor dou saint esperit 
de cete chose se norrit 
li membre qui deuisé sont 
la figure des bons faiz ont 
les quiex tu fes bien ordenables 
en tens en leux conuenables 
et li boyaul tuit et li pie 
seent par ayue netoyé 
ci apres deuiser m esteut 
que chacuns membres noter peut 
por le chiep doit estre notee 
l entencion de la pensee 
par quoy lon uoit tot gouerner 
enssi comme doiuent aler 
ces gresses qui au cour s alient 
les desirs dou cour senefient 
li boyaul la figure font 
des uices que nos ames ont 
au quiex si tu y uiaux penser 
tu deuras femier amasser 
li pie senefient nos ouures 
quar par tant de foiz com tu ouures 
por fere terriennes masses 
par tant de foiz la posdre amasses 
tu te mesfez si tu mez cure 
en surmonter tote mesure 
si superfluite demendes 
en boyure en dormir en uiendes 
or conuiendra donques que l ayue 
et les boyaux et les laue 
ce est a dire que tes lermes 
netient de toz maux les germes 
puis uient que li prestres fera 
tel feu que tot embrasera 
et fera la combustion 
sus l autier de l oblation 
c est que l oblacion tel soit 
et que si tres bone odor ait 
qu elle trepast et qu elle mont 
iuque desus les ceaux amont 
cis autiers note le cour d ome 
en quoy len met de fust grant some 
c est quant tu liz et mez granz cures 
en sauoir sainctes escritures 
et ce li fait sont si honeste 
qu il s acordent a la requeste 
de l estude et de l emprise 
que ta pensee aura emprise 
de tes membres lors le bois couures 
en ce que tu fes bones ouures 
dou non dou preuoyre est escriz 
et senefiez ihesucriz 
qui enflame tote bone ouure 
que chascuns bons ou pense ou ouure 
enssi sacrifice estre seaut 
toz hom qui aministrer ueaut 
a dieu de tote sa pensee 
et que li seruises li see 
et que il au seruir s esforce 
de tot son cors et de sa force 
li seruises de tel personne 
a dieu tres fine odor donne 
quar sachez bien que cete odors 
rouses sourmonte et totes flors 
se il te puet seoir et playre 
que sacrifice uoilles fere 
de chieure ou d ooylle senz dote 
lors donras aigneaul ce note 
et cil qui simple de cour sont 
qui a nul nuisence ne font 
cil font a dieu n est pas meruoylle 
sacrifice nomé d ooylle 
cil qui lessent maux que faiz ont 
sacrifice de chieure font 
et li liures meismes pose 
que cist dui sonent une chose 
or ce qu il a posé ensemble 
chieure et oylle ce me semble 
cis qui ne ueaust nullui mesfere 
et cil qui cesse de mal fere 
et cis et cil en ygual nombre 
enuers dieu par uoyr se descombre 
aignel est nomez ce dit len 
iuqu il ait acompli son an 
et nous auon l an apelé 
quant li sollaux a tant alé 
qu il a son cercle plainement 
enuironé ou firmament 
aussi li bons est diz parfaiz 
simples en diz en faiz 
sa uie uait acomplissent 
le ueray solloil commendant 
et li aygneaux soit en tel point 
que de tache n ait en lui point 
ce est a dire ce saichez 
que tu ne faces de pechiez 
selonc mauuese action 
auec tes biens commixtion 
li prestres les l autier estoit 
qui en sacrifient disoit 
qu il regardast ne li fust payne 
uers les parties d aquilloyne 
et puis feist a cour propice 
par deuant diu son sacrifice 
aquilloyne senz nulle fable 
note les agaiz dou diable 
quar encontre sa deceuence 
doit simples auoir porueance 
simples hom aguiser se doit 
c ausi com serpenz sages soit 
et simples contre les felons 
tot autresi comme colons 
aquilloyne porte senz dote 
les agaiz de l enemi note 
por ce que il uentez s estoit 
que la son siege poseroit 
et tu fais a dieu sacrifice 
quant tu fes tant par son office 
que ti fait sont abelissent 
au souerain roy tres poissant 
de cest tabernacle l entree 
ert deuer orient posee 
et li autiers ert plainement 
posez par deuer occident 
dou tabernacle a l uis defors 
auoit si comme ie recors 
autre autier tel comme darrere 
que moyses y ot fait fayre 
si auoit toz dis ceu say ie 
dedans le tabernacle siege 
l arche et li cherubin endui 
couurient toz dis icelui 
et par maintes foiz auenoit 
que une beste ocise estoit 
ioste l autier defors a l uis 
que cil dedanz receuaint puis 
et si tu uiaux fere d oyseaux 
de tortres ou de columbeaux 
ton sacrifice a dieu des ceaux 
te doit estre plaisenz et beaux 
cil qui oysel doner uoudra 
le chief au col li retortra 
et le sanc qu il y trouera 
au pie de l autier espendra 
ces oyseaux par lor gemir 
l estudient noter remir 
qui quant les sainz escriz remire 
aus sainz ceaux gemist et soupire 
li oyseaux a son chief retors 
si com il esgardast son cors 
aussit com tu tant fait auras 
que les commendemenz sauras 
que nous enseignent li saint liure 
uoy comment les porras ensiure 
li chies de l oysel n est pas toz 
dou col araichez ne deroz 
mes autreci comme une 
don li sans dou col aual raye 
autreci aracher doiz tu 
l amor de ta char par uertu 
mes chascuns en peut retenir 
ce que mestiers li doit uenir 
dou piz la uecie et la plume 
giete que ce est la costume 
la ou est getee la cendre 
la loy le donne ensit entendre 
icis leux ou tote la cendre 
doit estre espendue au descendre 
est par deuers solloil leuant 
prochains a l auter par conuent 
cete uessie senefie 
le mestre qui mout estudie 
qui puis gres enflez deuient 
por l escripture qu il retient 
les plumes senefience ont 
des escriz que poete font 
qui sont plain de ribauderie 
et d ors moz et de tricherie 
li sollaux nessenz nous decrit 
la lumere de ihesucrit 
et la cendre a la mort s auient 
par la quele hons cendre deuient 
et si tu ihesucrit recenses 
a la mort finement penses 
de legier pecher n oseras 
ni orgoilleux faiz ne feras 
et si tu prens cete costume 
tu gieteras uecie et plume 
la ou est gitee la cendre 
et sollaux doit nescense prendre 
les esselles tu froysseras 
de l oysel ne les trancheras 
par esselles donees sont 
les eles qui aut uoler font 
ceu senefie ceaux qui ont 
lor cuer desus le ciel amont 
et tuit cil qui ont tant apris 
que il ont de granz senz le pris 
et doiuent escriure l onor 
de lor sens au tres aut seignor 
non mie a eux que de dieu meut 
toz li sens que hons auoir peut 
cis ne doit ce dit la letre 
l oysel tranchier ne nul fier metre 
en tel maniere qu en l iglise 
ne soit par lui discorde mise 
li offrens farine prendra 
et par desus huylle espendra 
ensurquetot n oblit point 
que il encens a dieu ne doint 
qui farine offre doit sauoir 
que le cour monde doit auoir 
li huilles amor saincte note 
li encens de priere est note 
uns d iceux qui presens sera 
plain poin de farine prendra 
et d uille si com ie l entens 
il enleuera tot l encens 
et sus l auter le posera 
por ce qu a recuire fera 
por offrir et doner et fere 
odor qui a dieu puisse plere 
mas aaron enportera 
tot ce qui remenens sera 
ou cil qui de lui seront né 
et icil don sont saint nomé 
qui a pensee monde et fine 
icis offre huille et farine 
et bien est toz li remenenz 
aaron et a toz ses enfans 
quant ta pensee est ci cliere 
qu el est en l amor de ton frere 
mas toz li encens a l onor 
est offers de nostre seygnor 
quar la priere uoyrement 
apartient a dieu sollement 
quar si nous les sainz deprion 
ce n est pas en entencion 
que sauuement par eaux ayons 
mes en lor preces nous fions 
apres l oblacion diuine 
qui estoit d uille et de farine 
est bien raysons si com ie cuit 
de parler ce qui ou four cuit 
tu auras ce dit la loy pain 
ou four et sera senz leuain 
et quant tu arousé l auras 
d uille lors offrir le porras 
li fours qui tres grant chalor done 
a quantque lon li abandone 
nous senefie et nous note 
la pressure dou monde tote 
et cil qui apraint en sont tuit 
sont li pain qui dedanz sont cuit 
et cil a dieu dou tot se offrent 
qui par amor de lui le souffrent 
pains senz leuain ua deuisant 
que senz mal soyons non nuisant 
l uille note qui nous besoigne 
que amor saincte en dieu nous oygne 
non sollement offrir porras 
le pain que ou for cuit auras 
mes uns chascuns offrir porra 
la paste qui frite sera 
et commende la loy que elle 
soit frite en huille en paelle 
itiex paste frite sont pain 
arousé d uille senz leuain 
que cil qui por offrir l atoyche 
soit cortois de cour et de boyche 
l escriture encores deuise 
et dit  cete offrende prise 
ge commenz que tu la depieces 
et froisses en menues pieces  
souuent auient que asprement 
blasme li mestres et reprent 
celui que il doit enseigner 
et doucement par uoyz mener 
donques doiz tu bien auisier 
ceste offrende et deuiser 
les paroles menuement 
et ton deciple doucement 
en itel meniere asener 
que tu n ou puisses agener 
et l uille desus enondens 
note que soyes abundans 
par dedans ton cour d amor saincte 
et de pitie non mie faincte 
et si esmayé auoyes 
celui que ensaignier deuoyes 
en la fin esteut que li dies 
paroles don tu le blandies 
l offrende as apareillee 
de chose qui soit graillee 
a tot ce d uille te poruoyes 
qu arousez en soit tote uoyes 
li feux qui est soz la graille 
tot ce qui est desus graille 
tout soit il foibles par desoz 
par sie que il n estoigne toz 
quant li confessors les pechiez 
blasme et reprent de ses sogiez 
icis qui sostient le dur dit 
et la durte que lon li dit 
est autresi apareilliez 
come se il fust grailliez 
mes arousez d uille doit estre 
c est que pres ait douceur dou mestre 
mes li soufranz soit en tel point 
que de leuain ou cour n ait point 
quant durte ira endurant 
que il n aille riens murmurant 
qui sacrifice uoudra fere 
qui au roy dou ciel doye playre 
gart que leuain ne miel n i pose 
quar a dieu ne plest itel chose 
deliz de char qui se raporte 
a la douceour que le melz porte 
ne plest n abelist ne ne siet 
a celui qui sus les ceaux siet 
apres en ordre siet li biens 
que li aus dieux ne prise riens 
oez comment souent m auient 
que bone entencion me tient 
et commenz aucuns biens a faire 
mes corpe soit qui m est contrayre 
si ge uoil de droiture user 
ire le me fet refuser 
ie chasti ma char et reprens 
les poures sostenir enprens 
mes uoyne gloyre uient tantost 
qui tot ce bien m emble et me tost 
itiex leuains ne porroit estre 
par riens playsens au roy celestre 
et si pardon auoir ne puis 
de dieu qui de pitie est puis 
par les primices de diz biens 
totes uoyes d aucunes riens 
en seront apres aligié 
li mien meffait li mien pechie 
li lierres de son larroncin 
et li usuriers en la fin 
quant des premiers maus s est souffers 
lors a ses dons a dieu offers 
componction en son cour a 
que les pouures uisitera 
des biens lor donra largement 
qu il a conquis mauuesement 
tiex aumosnes en itiex cas 
de grant merite ne sont pas 
quar cil qui tiex richeces font 
de droit amassees n es ont 
mes sachés que il li sofit 
si componction en lui git 
et ne retort en son ae 
a ce qui li est deuehé 
et plort et gemisse le fait 
qu il auoit fait 
aucuns fait ueu et si propose 
foir delicieuse chose 
por ce que il a dieu meux serue 
et que le aut loyer deserue 
mas deliz de goulle tantost 
tot ce preposement li tiost 
apelez est icil pechiez 
de mainz ueniaux ce sachez 
et s aucuns plus febles propose 
user delicieuses choses 
et d iceux biens une partie 
en soit aus pouures departie 
icil done a dieu dou ciel 
dons qui sont apelé de miel 
cis dons a dieu est agreables 
mes il n est mie odorables 
en tot ce que tu offreras 
a dieu saint dou sel poseras 
ne pas ne li fay sostraence 
dou sel de diuine alience 
dou sel auons senefience 
que c est dou iust la sapience 
qu il soit discrez a toz biens faire 
si c au roy dou ciel puisse playre 
et la dauant dite alience 
des yy lors a senefience 
qu en elles sages hom couuroit 
toz ses sens enssit com il doit 
et s aucuns par deuocion 
ueaut a dieu fere oblacion 
des premices de tot le ble 
qu il a coilli asemblé 
la commende ensaigne et garde 
que cil l oufre en feu l arde 
et huille par desus espende 
auec tot ce la loy commande 
que cil qui cest don offrera 
au darrenier encens donra 
ici a huille senz doutence 
de leece senefience 
quar cil qui offre de cuer clier 
et de le doit son don doner 
et li encens oroysons note 
quar par priere bien deuote 
doit querre cil qui sacrifie 
l ayde a celui qui tot guie 
quar diex ayme l oblacion 
qui est fete en deuocion 
quant aucuns done alegrement 
et prie dieu deuotement 
es dons qui sont pacifiable 
notee est uie moienable 
de ceux qui souuerain ne uiuent 
mes les souerains maus eschiuent 
cis sacrifie beuf senz faille 
qui par terriens biens trauaille 
et de son labor offre et done 
dons a celui qui en aut tone 
et cil sacrifient l ooyelle 
qui a labor ne s aparoylle 
enz eslit plaire au tres poissent 
par pensee a nullui nuissant 
et cis la chieure sacrifie 
qui apres ses pechiez s afie 
retorner au douz ihesucrist 
et ses pechiez plaint et gemist 
quant li mayen et li parfait 
se sentent enuers dieu meffait 
par auoir dou pechie pardon 
feront a dieu d un ueal don 
qui nulle tache en lui n aura 
et cis don tot les lauera 
et prestres ennoinz la sera 
qui le sacrifice en fera 
et par cetui preuoyre enoint 
est notez cil que diex ennoint 
de l uille ce dit li escriz 
de leece c est ihesucriz 
qui ia soit ce que il fust quites 
de granz taches ou de petites 
totes uoyes les poynes ot 
sur ses membres quar il li plot 
prendre la poyne dou pechie 
don nous estions entechié 
ne prist pas le pechie senz doute 
mas il en ot la dolor tote 
cis offri a dieu uoyrement 
ueaul tache entierement 
quant il offri a dieu le pere 
sa char senz tache nete et clere 
s est nomez ueaux il meeme 
par les corz de la sainctesme 
croiz ou il les braz estendi 
et don il salu nous rendi 
salut uoyre par quel meniere 
quant la porte qui close yere 
des ceaux ouerte par conuent 
nous fu des cel ior en auant 
si tu ueaux bien sauoir l estoire 
tu troueras en ysidoyre 
quatre sacrifiemenz estre 
qui miox olent au roy celestre 
c est senz nulle tache ueaux 
et li segons ce est aygneaux 
li tiers colons ou torterelle 
li quarz de farine tres belle 
senz leuain et d uille arousee 
et puis au feu soit afermee 
la loy commende par ces moz 
les autres sacrifices toz 
estre offers enciennement 
por le peuple communement 
toz tens que li peuples seust 
cause qui greuer le deust 
li ueaux est prist de l aumaille 
tot autresi sens nulle faille 
fu ihesucriz des patriaches 
mondes et nez de totes taches 
il qui est de pitiez la doiz 
ou la charrue de la croiz 
de nostre char la terre ara 
et de ble la beneura 
si deuons nomer cete blee 
de bones uertuz asemblee 
dou tabernacle a l uis liez 
ert li ueaux sacrifiez 
et ihesus fors de la cite 
soffri de mort l iniquite 
le sanc lisons estre doné 
par ceaux qui sont de aaron né 
et par eux notons ce me semble 
annas et cayphas ensemble 
et derechep segon l escrit 
li aigneaux note ihesucrit 
quar il humbles et paciens 
porta nos blasmes esciens 
l ofrende note des colons 
celui qui est et diex et hons 
en la tortre segon l escrit 
est la char au dous ihesucrit 
et tot plainement li colons 
est dou saint esperit li dons 
quar salemons en son escrit 
la tortre adante a ihesucrit 
et segon l escrit saint iohan 
li sainz espirs en flon iordain 
en semblance d un colombeau 
sur ihesu descendi dou ceau 
a celui qui fu diex et hons 
doit on fere toz ces dons 
mes a la poete deuine 
est li quars dons fez de farine 
qui est et blanche et deliee 
don l iglise est signifiee 
la farine don ert faiz pains 
est concuillie de mainz grains 
aussit li peuples des esliz 
est de mains fiaux concuilliz 
ce sont cil qui baptizé sont 
et recoiuent cresme en lor front 
et qui apres sont affermé 
et dou saint confermé 
et si aucuns uolloit aprendre 
moralite pout ici prendre 
hui coment saches que tu offres 
ueal quant tu d orguio te soffres 
et remainz en tel qualite 
qu en toy ayes humilite 
et si tu cesses de gay estre 
boschet offres au roy celestre 
aygnel offres si tu les faiz 
lesses que senz rayson as fez 
si offres tortre uoyrement 
si ta char gardes chastement 
colon offres que que nus die 
si tu es simples senz boydie 
se li leuains de fausete 
faut en toy et d iniquite 
que uoir dies tu offres pain 
qui de farine est senz leuain 
si tu fes ueu ou serement 
que tu brises outreement 
ooylle ou chieure leueras 
de ton parc que tu offreras 
l oylle humble nous senefie 
la costume d actiue uie 
et les homes qui humble sont 
qui nuisance a nullui ne font 
la chieure qui est clier ueanz 
et pessenz en aut et puens 
droyturerement senefie 
de contemplatiue uie 
si ces bestes ne pouz auoyr 
la loy te fait bien a sauoyr 
par colon ou par tortre rendre 
pouz passer de cete offrende 
mas il estoura que le couble 
de tortre ou de soit double 
cil dui oysel en leu de chant 
donnent plaint et uont gemissent 
donc conuient il doner a home 
deux gemissemens que ie nome 
c est a sauoir par ses mesfaiz 
et por ceux que autres a faiz 
de tortre est li chies encisiez 
et non pas dou tot deuisiez 
li chies de cest oyseaul nous note 
ihesucrit nostre chiep senz dote 
de cest oysel li autre membre 
notent l iglise bien m en membre 
dou quel a aucuns est auis 
qu il fut de nous par mort deuis 
mes sachés qu en plus ferme guise 
fu il apres ioins a l iglise 
quar de son saint non la creance 
apres sa mort ot grant crescence 
qu apres le grain enseueli 
issi grans moissons apres li 
li chies fu tranchez en partie 
et si en demora partie 
quar la char non la deitez 
soffri en croiz iniquitez 
feux toz iors en l autier sera 
et li prestres l i norrira 
quar toz iors li donra matiere 
si que li feux ait force entiere 
li autiers dieu c est la pensee 
s elle est telle que a dieu see 
et si entendons par le prestre 
le sage home le sage mestre 
li feux amor nous senefie 
li bois les fez que en lour uie 
firent li pere en plusors leus 
qui furent fort et merueilleux 
li feux desus l autier ne fine 
d ardoir toz dis quant amor fine 
s esboillist dedanz nostre cour 
que ne la posons par nul feur 
de bois li prestres se prent garde 
a ce que li feux toz dis arde 
quant mestres ensaigne et sermone 
ce que saincte escriture done 
et tot en autretel meniere 
com feux fenist s il n a matiere 
tot aussi amor senz doctrine 
durer ne pout mes faut et fine 
cis feux est senz definement 
qu apres le ior dou iugement 
de ceux qui seront bon et fin 
ne prendra amor nule fin 
la loy commende que farine 
bien uelutee et blanche et fine 
en la paelle friollee 
et chaude et d uille arousee 
soit offerte quar tiex dons siet 
a celui qui sus les ceaux siet 
la paelle mise en ardure 
est dite feruour de droiture 
et li huilles pitie resemble 
ces choses si sont ensemble 
li ius qui done enseignemens 
si est et columbe et sarpenz 
quar il ha feruor de droiture 
ne n est mie senz pitie pure 
il doit par amor friolez 
estre et d uille arousez 
enssi offre chaude farine 
qui n est mie senz amor fine 
quar sachés s amor n i fust mie 
la farine fust esfredie 
li ers qui l eritage auoit 
par la mort son pere deuoit 
paroffrir tel oblacion 
par rayson de succession 
la loy commende en droit office 
que la coe dou sacrifice 
ce est la fins soit parofferte 
qu il plest a dieu tel chose certe 
la coe fin de uie note 
quar chascuns peut a dieu senz dote 
en la fin de sa uie plaire 
por quoy il lest tot mal a fere 
quar diex droite fin senefie 
non pas les fez passez de uie 
et li darreniers iors raimbra 
tot quantque trepassé sera 
li piz auec l espaule destre 
auient a la partie au prestre 
li piz si est leus de doctrine 
quar de l escriture diuine 
doit chascuns prestres aorner 
ceaux que il a a gouerner 
si a par ceu l espaule destre 
qu el est plus fors que la senestre 
notenz que li suen fet fort saint 
et que nulle feblece n aint 
et l espaule qui est deuise 
de ce nous ensaigne auise 
que en bone uie mener 
sourmont ceaux qu il doit gouerner 
aaron trois fiz ot heuz 
ythamar nadab eliud 
la loy commendoit et de droit 
dou feu qui dou ciel descendoit 
que il de celui feu preissent 
et que nul autre ne queissent 
quant ferient lor sacrifice 
mes nadab eliud si nice 
furent qu il prirent feu estrange 
si comparerent cest eschange 
quar diex dou ciel feu tramist 
qui a la mort les mist 
quar contre le commendement 
firent a celui qui ne ment 
tot autreci cil qui fuira 
le comment de dieu et fera 
aucuns autres enseygnemenz 
feux en sera li uengemenz 
et si tu as en toy le uice 
de couoytize et d auarice 
et tu auecques peche tel 
uoilles aprochier de l autel 
flambe perpetuel sera 
qui cestui mesfet uengera 
apres la uiende aus preuoyres 
racontent ici les estoyres 
celle que li peuples doit prendre 
premerement deuons entendre 
quant de dieu fu formez li mondes 
que totes choses forma mondes 
mes les mours des homes qui sont 
qui netee ou toyches ont 
sont senefiees et paintes 
es natures de bestes maintes 
beste rongens ongle deuise 
est uiende de iuif prise 
mes beste qui ne ronge mie 
elle n a l ongle partie 
celle ne doit iuis user 
enz la doit dou tot refuser 
oez quel note ceu demende 
li hons ius roinge sa uiende 
se il porte et se il toiche 
les commenz de dieu en sa boyche 
s ongle est fendue et deuise 
quant les commendemens deuise 
qui sont en l encienne loy 
et sainctes paroles de foy 
li iuif rongent uoyrement 
ceu que il ont en commendement 
de la loy que il ont lehue 
mas il n ont pas l ongle fendue 
il hont bien les commendemens 
mas il n ont pas testamens 
n en ont seulement qu un quar il 
ne croyent le pere et le fil 
la uuille loy commende et loe 
poysson qui a eschierde et noe 
que la lignie des iuis 
en puisse user en toz pais 
c est a dire si tu ueaux estre 
uiende au poyssent roy celestre 
en auoyr la droite nature 
de poysson metez poyne et cure 
li poysson qui les noes ont 
qui sur ayue leuer les font 
sont cil qui eslieuent toz dis 
lor pensees en paradis 
ueritez est que chascuns tent 
a la ioye qui fin ne prent 
mas la char tant nous mayne et fet 
qu ele de aut au bas nous traet 
mes si tu les escherdes as 
saches que toz seurs seras 
aussi con les escherdes sont 
coniointes que li poisson ont 
aussi se plusors uertuz as 
amassees seurs seras 
ci apres l estoyre commende 
que a iuif ne soit uiende 
oysel qui desoz son pie tient 
la uiende qu il li conuient 
et de l agle premerement 
celle uolle plus autement 
que tuit oysel qui eles ont 
en cete orgoylleux noté sont 
et li grife unes bestes sont 
qui penes et quatre piez ont 
elle ocit homes cheuaux craint 
en icete noter auient 
la felonie des poyssens 
la mort des homes acroyssans 
esmerillons est uns oyseaux 
petite force a est beaux 
petit oysel sont la uiende 
que il por le suen cors demende 
senefienz ceux qui asaillent 
la feble gent et qui trauaillent 
aucuns qui en pourete sont 
et d eaux defendre poer n ont 
li escoufles quant il a fain 
ne uolle pas toz iors en uain 
en s esforce tant espie 
que possins prent por sa boydie 
tot aussi fait cis qui n a force 
s estudie mot et s esforce 
en totes guises com il truisse 
agaiz comment il nuyre puisse 
riens ne plest au uostor senz faille 
tant comme fet mortel bataylle 
por ce que charuignes y truisse 
des quelles saoller se puisse 
si resemble ceux qui les guearres 
ensiuent par totes les terres 
et les os des guearres ensiuent 
por les despoylles dom il uiuent 
li corbeaux qui est noirs demende 
les charuignes pour sa uiende 
notans ceaux qui prenent les biens 
conuertement ou il n ont riens 
qui primes omicides sont 
de eaux meismes et puis tant font 
c otreement sont si nuisant 
qu estrange gent uont destruisant 
cil qui la loy de dieu aprist 
en semblence des oyseaux mist 
ceaux les quiex l onor de cest monde 
a tote felonie afonde 
mas nous y metons a droyture 
qui desouz la couerture 
se couurent de religion 
longuement por deception 
se seuent humblement tenir 
c a grant honour puissent uenir 
de l ostruce escrit ou liure 
de iob trouons tot a deliure 
qu el a penes de tel ator 
come de faucon ou d ostor 
mes el n a pas son uollement 
a uoler ynellement et senefie ypocriste 
qui uole en faygnant lui triste 
l ypocrites faint en son cors 
ses faiz estre dorez defors 
mas dedanz a pensee torte 
qui desir de plon en luy porte 
aus eaux de la cuete nuit 
li iors et si uoit clier par nuit 
li mauues cest oysel resemblent 
qui par nuit les maus font emblent 
et les malices par nuit font 
ne les biens que done iors n ont 
li raalles est uns oyseaux 
es ayues entre les ruisseaux 
le poez aucune foiz querre 
aucune foiz habite en terre 
en ayue com poyssons se coule 
a semblence d oysel uolle 
oyseaux est noirs petiz et gras 
ne uoler mont loin ne pout pas 
autresi sont cheualier maint 
que cheuallerie contraint 
a sec sont forment excité 
qu il laborent en uanite 
aucune foiz en ayue sont 
quant luxure maynent et font 
li ostors uolle a proye prendre 
por son seygnor uiende rendre 
autresi sont maint diligent 
de domager la poure gent 
por la uolunte que il font 
a ceux a cui seruise il sont 
li chauans qui le solloyl het 
sa uiende porchacier set 
par nuit et les oyseaux redote 
quar des oyseaux la torbe tote 
quant cetui oysel ueer peut 
encontre lui tote s esmeut 
en escrient sus lui s embat 
et de elles et de piez le bat 
cis senefie par droyture 
les pecheors contre nature 
ceaux qui ou cors mal entechié 
en repost parfont cest pechie 
et li iust ont entencion 
d icez metre a destruction 
li plunions uigoreusement 
se plonge en ayue et longuement 
soz ayue sa demore fait 
icis aus pecheors retrait 
qui en luxure mis se sont 
et trop longue demore i font 
la cigoyne qui fait grant bruit 
ou son bec nus oyseaus ne nuit 
colleuures quiert et senz demore 
quant el la troue la deuore 
tot autressi maint fere seullent 
qui les autres trobler ne uoullent 
mes en eux enssit cruel sont 
que uenin retiennent et ont 
li signes blans quiert et demende 
en ayue en terre sa uiende 
et cil qui robes blanches ont 
lor gorges estendues sont 
a totes les uiendes querre 
que lon trouue en ayue en terre 
li herons a uerayement 
au signe grant resemblement 
en la gorge de lui tant entre 
qu el est resemblable au uentre 
couoyteux de uiende prendre 
amassens quant qu il comprendre 
et ce qu il prent en la riuere 
en uentre ou en bec rent arriere 
autressi comme s il roniast 
la uiende que il maniast 
li riches coyteux de richeses 
qui bastist et fait forteleces 
et por son uentre mot asemble 
cetui oysel mout bien resemble 
amoncelle fruiz si granz 
qu il ne puent en plusors anz 
ni gasté ni asoy estre 
et puis les estuet puet cel estre 
en propres usages despendre 
aussi com d un uentre rendre 
porfires ce dient auquant 
est semblables au pelliquant 
la uiende ou son pie porte 
au bec don sa uie conforte 
es ayues repere et la quiert 
la uiende qui li afiert 
si est a cetui resemblables 
li deliz de char decorables 
li faucons ygneaux en sa proye 
a ses ongles tranchans l asproye 
de cetui la resemblance ont 
tuit cil qui apareillié sont 
uoler a tote mauuestie 
a ce sont igneaul lor pie 
la qualendre en gengler s afie 
et ceux uoyrement senefie 
des quiex la lengue tot a taille 
seime menaces et bataille 
la hupe en puor s anie 
gemist et si ne chante mie 
ce sont cil qui les cures ont 
dou monde dom engoysseux sont 
quar lor amor dou tot s afonde 
en terriens biens de cest monde 
la chauue soriz ne fet pas 
son uo fors pres de terre en bas 
si a penes en leu de piez 
et par lui est senefiez 
cil qui dou monde a grant science 
est de poure conscience 
quar il uolle pres de la terre 
aussi com cil qui ne uiost querre 
ne mes que les biens trepassables 
et ne li chaut des pardurables 
cis a apris senz refuser 
de ses pennes por piez user 
quar il les pennes de son sens 
a gaain esmout en toz tens 
toz ces oyseaus la loy deuee 
mangier a la gent de iudee 
ici apres coniointement 
refait la loy commendement 
de la maladie leprouse 
por ce qu el est contagieuse 
c est a dire aussit con uolable 
et de cors en cors trepassable 
la lepre est uague et se remue 
la char chace et ses leus mue 
et por ce la loy seaut esprendre 
qu elle soit arse et mise en cendre 
ce que lepre uague estre seaut 
est a dire que s aucuns ueaut 
lessier ses enciens pechiez 
et puis d autres soit entechiez 
qu ainssi la lepre son leu mue 
et uage est fete et se remue 
s aucuns la maladie auoit 
que len flux de sanc nomer doit 
la loy dit que senz receler 
le doit len immonde apeler 
flux de sanc est a droit parole 
qui est dite mauuese et folle 
dite senz cause et senz rayson 
senz garder ni tens ne sayson 
puis dit la loy telle lecon 
au sort ne di malaycon 
ni a l auuygle enmi sa uoye 
ne met rien qui trobler le doye 
cil au sort malaicon dit 
qui d ome non present mesdit 
com cil qui ne sent ne ne uoit 
dart ne seete qu en li enuoit 
tu mez obstacle au non ueant 
et de ce ne set il nient 
done uoye et chemin et place 
par quoy crime ou pechie ne face 
ci apres commende l estoyre 
qu en fuie loenge transitoyre 
et l enseigne couertement 
et si poez oir comment 
 quant uous serez  fait diex  entré 
en terre que ge uous donre 
et la par uous planté seront 
li arbre qui fruit uus deront 
des arbres tranchez et ostez 
les nuisanz superfluitez 
quar li fruit que il germeront 
immonde apelé seront 
superfluitez oster seaus 
des herbres lors quant tu ne ueaux 
bien loer les choses douteuses 
que tu tiens por soupeceneuses 
et les pomes qui sont germees 
sont non mondes par droit nomees 
ne ne sont pas fruit conuenables 
a l usage de nostres tables 
s en loe ce qu en sauons fere 
ce ne nous doit tant ne quant plere 
et se il te plest bien g entens 
dou fruit uses auant son tens  
apres dist diex  tu parleras 
a aron et si diras 
que s il a en sa compaygnie 
home c aucune tache lie 
que il le face enssit souffrir 
que pain ne uoille a dieu offrir 
tors ni auuigles ne soit si nices 
qu il s aproche des sacrifices 
et cis qui a grant nes ou tort 
ou petit nisun don n i port 
cil qui ont froyssié pie ne main 
ne sont a nul offrende sain 
ni a l autier ne uiegne ia 
qui boce en dos ou en piz a 
ne ia de uenir curieux 
ne soit a l autier chacieux 
si commens que cil qui a roygne 
de l autier dieu forment s esloygne  
des or oez que tot ce note 
cis est diz auuygles senz dote 
qui les biens dou monde ueaut querre 
tant que a dieu ne set son erre 
cis est claps qui la uoye set 
mas tardis est acorre het 
sa char li a trop fort le pie 
es deliz dou monde lié 
li ners deuise les odors 
en sentent mont bien les puors 
et cis qui ne set asener 
a petite ouure discerner 
et tote l euure que il fait 
fors de sapience parfait 
de cetui poon bien sauoir 
que il doit petit nes auoir 
et cis a grant nes uoyrement 
que ce que il lit pas n entent 
totes uoyes est sages ce dit 
et bien entent ce que il lit 
cil a nes tort c est chose clere 
qui tient douce chose a amere 
et icil qui tient les sainz faiz 
por mauuesement faiz 
cis a froissiez et piez et mains 
qui est a toz biens fere uains 
et cis est bocuz apelez 
qui dou fes est recorbelez 
et de la charge de cest monde 
quar cete charge enssi s afonde 
et si le corbe et si le plesse 
que le ciel uoyr ne li lesse 
cil est apelez chacieux 
qui en cour est bien engigneux 
mas l euure charnel en la fin 
li escarsist tot son engin 
roygne qui a longue duree 
note lecherie embrasee 
qui sentira son cors 
des uices que ie uous recors 
ne doit user ce truis escrit 
de la saincte char ihesucrit 
ici prent ordeneement 
li quarz liures commencement 
qui nomez est liures de nombre 
sus ce uoyrement que il nombre 
la gent de ualor qui fu nee 
iadis de la lignie ebree 
et puis reconte toz les leux 
qui sont iuqu a quarente 
ou iuif selon les estoyres 
en muant mistrent lour tentoyres 
apres ce que d egipte issirent 
ou si longue demoure firent 
et tant de generacions 
com il y ont de mensions 
mes sainz macez senz nulle guile 
li apostres en s euangile 
la est tote la progenie 
des abraam iuqu a marie 
celle qui en ses flans porta 
ihesu qui le mont conforta 
or m estuet retorner pour siure 
la droite ordenence dou liure 
quant la pasque fu celebree 
et faite de la gent ebree 
tot plainement le ior apres 
uint li pouples a ramasses 
c est la premiere mansion 
ou li pouples fist stacion 
en celle sayson uoyrement 
qu erbes ont reuerdissement 
et totes choses s esbaudissent 
et aussit com reiouenissent 
et la lune done lumiere 
en rondete toute pleniere 
en ramasses est descenduz 
li pouples ses trez a tenduz 
ramasses sone mocion 
en droite interpretacion 
et diex fet amonestement 
que tu ouures si sagement 
que tu de cest monde enssit t ostes 
que tu n i soyes fors que hostes 
et si eschiue tot de plain 
yuer de felonie plain 
et si t aorne bien de flors 
de uertuz et de bones mors 
apres en socoth uenu sont 
leur paueillons tanduz y ont 
ici commencerent le pain 
a cuyre ou feu senz leuain 
tu es d egipte toz meuz 
et tes trez tendre es ueuz 
si ton desir as et ta cure 
a la ioye qui toz iors dure 
et li pains a cui qu il anuit 
senz leuain a ton profit cuit 
quant le leuain de pechie lesses 
a bones ouures t eslesses 
ethim est nomez li tiers leus 
par nuit et de ior clier la nue 
fu primes dou peuple uehue 
ayes en ta pensee force 
a prendre la nue t esforce 
que tiennent li deuin escrit 
lumiere ayme c est ihesucrit 
en tel point yras la uoye 
qui maine a pardurable ioye 
pharath est li quars leux nomez 
don li pouples s est aprimez 
ce est a dire bone boyche 
apres le fait que ton cuer toyche 
garde bien que tu t estudies 
coment nobles parolles dies 
noblece de boyche t aorne 
si beles paroles aorne 
en toz tens tes parolles dies 
les quelles saint senz ribaudies 
de cetui leu son chemin tint 
li pouples tantqu a la mer uint 
en la mer s est botez et mis 
atant uit ses anemis 
pharoan qui riens ne dota 
apres eux en mer se bota 
auec sa gent auec son ost 
et la mer se reclost tantost 
si furent perillié senz dote 
li roys et sa mesnie tote 
en signe de cete meruoille 
deuint la mer royge et uermoylle 
n onc puis ne la sorent nomer 
autre non que la royge mer 
quant li pouples le grant fet uoit 
que diex por eux toz fait auoit 
ceux dou pais mors esgarderent 
chanterent 
et ce qui ensit en la guise 
que li latins le nous deuise 
d ilec li pouples tant erra 
que il est uenuz en marra 
que deuons le quint leu clamer 
illecques furent si amer 
li flun et li poiz qu il trouaint 
qu a grant engoisse les husaint 
mas li dous bois que lon y mist 
les ayues dou leu douces fist 
tu qui ueaux aler bones uoyes 
les deuant dites choses uoyes 
tu es primes amonestés 
que dou monde soyes ostés 
ce est que tu fuies le monde 
en la mension secunde 
a que tu uoilles trauaillier 
aus pauaillons apareillier 
et la tierce dit que en toy 
ayes toz dis force de foy 
royge mer baptoyme descrit 
qui dou royge sanc ihesucrit 
est tres sainctement arousez 
et quant en sainz fonz es posez 
tes pechiez qui est toz autiex 
come li anemis mortiex 
en souffre le peril ce uoy 
non pas li membre desus toy 
lors chantes asembleement 
auec marie autement 
li chans qui a non 
auec le sourplus 
ce qu apres uindrent en mara 
dou quel l ayue boyre amer a 
c est qu apres baptoysme a deliure 
seaut mainte chose amere ensiure 
mas l ayue fu par le dous boys 
adoucie tot demenois 
tot ausi ton cour trouueras 
si la croiz en ton penser as 
li sixtes leux a non helim 
lor tre de soye et de lin 
ont illecques mis et posez 
et li leux estoit arousez 
noblement de fontaynes 
dom les ayues estient saynes 
la trouuerent arbres fruitiers 
iuqu a et diz pomers 
ces fontaines ont senz doutence 
des apotres senefience 
et la forme des pomers nombre 
des maindres deciples le nombre 
des apostres auons le boyure 
de doctrine que deuons boyure 
et des deciples deuons tuit 
de saincte foy cuillir le fruit 
de cete terre une partie 
tot ne fut elle pas partie 
la mer par darriere esgarde 
fu des trez la septoyme garde 
d ilec pouz tu ueier les faiz 
bons que premerement as faiz 
et puis regarder a tes eaux 
comment tu puisses fere meaux 
sim li oictiesmes leux s afine 
a senefier droite ayne 
ainssi nous enseigne cis sons 
que l art de l anemi ayons 
li nouiesmes habitemens 
est socha c est debotemens 
entre en l iglise et dieu debote 
et ta requeste auras trestote 
en alis dou pouple posee 
fu la dizesme reposee 
la orent s auons ou latin 
la manne deuers le matin 
et uers le soir a la uespree 
hot les quailles la gent ebree 
por ce le dizain leu esgarde 
quar toz hom qui leaument garde 
les diz commendemenz de loy 
a le pain au souuerain roy 
rafadim fu la place onzaine 
la dona la perre fontaine 
ce note le coste ihesu 
qui de lence tresperciez fu 
iosue se combati la 
et moyses ses mainz leua 
et tout ce a la croiz s afronte 
qui toz maus nous somet et donte 
ietro consoilla moyses 
notans qu il auiendroit apres 
que la loy uielle depertroit 
quant la nouelle auant uendroit 
rafadin est senefians 
autant com les fors desliens 
et uertuz si tu l as deslie 
les liens dom anemis lie 
ioste le mont de sinay 
hont le dozain leu enuay 
et cis moz que ie di syna 
note de uermeille chose a 
don senefiee est et prise 
tot plenierement saincte yglise 
quar en lui lour sanc espendirent 
li apostre qui mort souffrirent 
ici commenda moyses 
en commendemenz toz espres 
que les commendemenz eussent 
entr eux et que bien gardé fussent 
et fist fere le uestement 
de l euesque honestement 
et la fist tote l ordenence 
de ceux qui eraint de uaillence 
quar il furent conté senz guille 
par nombre cenz et mille 
et puis cenz et yy home 
a itant fut prise la some 
en cest nombre ne fut mie 
de leui mise la lignie 
que diex uost a son eux auoir 
ce nous fait li latins sauoyr 
ceaux que moyses armer fist 
contre les anemis les mist 
si conuenoit a cete gent 
que il fussent mont diligent 
ou mains ou glaiues combatre 
em peril de mort embatre 
mes qu il qui dieu seruir deuaint 
en foy em pitie manaint 
en cetui leu tant demorerent 
que mainctes choses y traicterent 
et tant que il fu deuisié 
qu a foir fussent auisé 
mauueses cogitacions 
faite fu constitutions 
que cil de nazareth portassent 
granz cheuioux et puis les rouignassent 
apres regardassent zz leu 
ou il fussent ars en zz feu 
aussit aucune foiz auient 
que li ius ainssi se contient 
qu en lui superfluite prent 
par les uertuz que en lui sent 
mas dou cour la componctions 
tont ses cheuiox qui sont trop lons 
aussi com ou unes forces 
ce sont dou saint espir les forces 
apres fu traité en cest ost 
qu a meniere de bon preuost 
moyses enz ou tabernacle 
entrast et issist senz obstacle 
enssit moyses par conuent 
y entroit et issoit souent 
et souent a l arche uenoit 
por ce qu a dieu consoil prenoit 
de la chose dom ert en doute 
puis en sauoit uerite toute 
apres fu raysons auant mise 
d eschiuer tote couoytise 
il ne fu pas mis en obli 
que cil qui eraint establi 
en l ordre de diacre auoyr 
ce lor fesoit lon a sauoir 
quant le poyl desus eussont 
trop lons que tantost tondu fussent 
cis moz diacres est ueuz 
ualoir autant com recehuz 
et des prouoyres la note ont 
qui en la loy nouelle sont 
li piox est c est chose certaine 
superflues en char humayne 
et figure ce que pensee 
ha souent senz rayson pensee 
et toz bons hon que diex receit 
en son seruise mout bien doit 
rere oster de son corage 
tote pensee de folage 
si que tondre a dire plot 
et non pas aracher dou tot 
nous aministre grant doctrine 
quar rasure pas n aracine 
mas ce que tondre ou rere auient 
derechief se croist et reuient 
aussi quant tu deboteras 
tes mauues pensers et reras 
ne porras tu pas tant tracier 
que tu les puisses toz chacier 
et te uient de la char senz faille 
quar char norrist toz iors bataille 
en toy as qui bataille esmout 
a lui bataillier t esteut 
si t est moytiers que toz iors ayes 
qui ree tes pensees gayes 
apres fu de deu poruehu 
que tuit li diacre crehu 
tantque yy et yy ans auraint 
iuqu a sinquente anz seruiraint 
quant plus de sinquante ans auraint 
lors garde des uesseaux seraint 
li uesseaul dou parc ont ator 
que doiuent garder li pastor 
des quiex la char est si dontee 
que el est en paiz demoree 
quar cil qui sont en la menaye 
de la char ioliue et gaye 
ne doiuent pas auoyr retor 
que il soyent de pastor 
pois ordenerent celle gent 
que lon feist de fin argent 
deux buisignes qui cler sonassent 
si que quant elles buisignassent 
que li hos parceuoyr peust 
quant il esmouoyr se deust 
ce est li senefiemens 
des yy plus grans commandemens 
et cil qui porte les doctrines 
porte auec lui les yy buisignes 
buisigne uoiz de mestre toyche 
argent replendor de sa boyche 
par si qu en tel argent n ait point 
de faux nielle ne conioint 
quant la gent dou pouple oaint 
les yy buisignes qui sonnaint 
lors metient tuit lor ententes 
en cuillir pauaillons et tentes 
ausi est de celui qui porte 
la parolle dieu qui conforte 
quant il parle soustiuement 
lors esmeut les cuers de la gent 
li trezoymes leux fu apres 
ou li pueples fu si engres 
que il des pains d egipte usa 
et la manne dieu refusa 
don partie dou peuple ou leu 
se perilla par ardant feu 
don uous poez par ce sauoyr 
qui delit de char uiaut auoyr 
et le pain aus anges fuira 
en feu ardent brulez sera 
mas yy et diz home furent 
qui les dons de dieu lors resurent 
et tot ce fu por la priere 
de moyses le debonayre 
aussit fist ihesucriz uenue 
en char tout enssi com en nue 
et tote terre fu adons 
plaine et remplie de ses dons 
meroth fu li leux quatorziemes 
ou aaron et sa seur meesmes 
enuers moyses murmurerent 
comme cil qui esmehu erent 
don moyses se marioit 
qui nouelle fame prenoit 
don troblé furent durement 
mas apres cest murmurement 
sur marie la lepre uint 
qui par yy iors entiers la tint 
aussit li iuif murmurerent 
sur ihesu quant il esgarderent 
des sarrazins issir l iglise 
lors fu lepre sur eux asise 
ceu est la lepre dou pechie 
de quoy il sont tuit entechié 
ne nulle riens que que lon die 
ne garra de tel maladie 
iuqu a la fin que il creront 
adonques monde seront 
puis uint li pueples a retma 
cis leux la place quinzoyme a 
cis moz a figurer s estent 
genieure harbre ou sonement 
aucunes gent font entendent 
que qui prent le charbon ardent 
dou boys qui est nomez genieure 
et desoz la cendre le couure 
que iuqu a l an feux y durra 
ne iuqu a l an ne perira 
et ce nous aprent ensaygne 
que de l amor de dieu espreigne 
chascuns son cour bien fermement 
et qu il saime a clier sonement 
bones parolles et benignes 
et sainctes et douces et dignes 
plusors choses en cetui pas 
m esteut conter qui ne sont pas 
en lour propres leus bien asises 
ne si com el deussent mises 
douze home furent en la terre 
saincte enuoyé tot por enquerre 
por encerchier et por sauoyr 
ques bontez el peust auoyr 
mas icil yy espoenterent 
le pueple quant il retornerent 
por ce que en commun disaint 
que li borion au bois pendaint 
et que la eraint li geant 
qui mal eraint et fort et grant 
por borion qui au bois doit pendre 
deuon la char ihesucrit prendre 
qui en la croiz fu clofichee 
a grant dolor a grant achee 
toz li peuples lors murmuroit 
qui la guerre aus gehens cremoit 
pensoit que auoir ne peust 
por chose que sauoyr peust 
force encontre si grant gent 
com il estient li gehent 
lors a bataille non dehue 
contre cananee esmehue 
por ce que diex ne uolloit pas 
cete bataille ignellepas 
fu uaincuz et si fu sozmis 
et sogiez a ses anemis 
et sachiez que des lors en sa 
li peuples fere encommensa 
sacrificies qu il ne deuoit 
et que onques mes faiz n auoit 
les sabbaz que diex commenda 
ne coistiua ne ne garda 
et cil qui cuillirent le bois 
furent lapidé demenois 
abyron datan et core 
furent de terre deuoré 
asorbi senz nulle dote 
auecques lor mesnie tote 
aaron qui auesques yere 
fist sacrifice auec priere 
et si se mist ce m est auis 
ou milleu des mors et des uis 
si apaya dieu si com i entens 
de l odor grant de son encens 
la uoirge aaron enfenta 
une flor qui douz fruit porta 
et lors fu faiz de rousse uaiche 
en la quelle n ot nulle tache 
sacrifices au roys des roys 
appareilliez tot demenois 
li yy qui enuoyé furent 
qui encerchier la terre durent 
senefient de scribes estre 
qui des iuis estient mestre 
et les prophecies sauaint 
que li prophete dit auaint 
et ne uoudrent auoir creence 
en dieu qui ert en lor presence 
la saincte terre senefie 
le uentre a la uierge marie 
qui le fruit de uie porta 
qui le mont gardé de mort a 
li messagier qui retornerent 
le peuple tot espoenterent 
ainsi que croyre ne peussent 
que force a leur anemis eussent 
tot aussi li scribe troblaint 
les cuers des gens et leur disaint 
plainement que il tel ne fusent 
que il ihesu por dieu creussent 
li peuples la manne despist 
et les poz noirs aueir requist 
et li peuples fu noirs de uices 
quant il nia dieu comme nices 
et quant diex la manne dona 
li pouples tost la resigna 
et demenda les gras morceaux 
aux oygnons et porreaux 
aucun sont a ceux resemblanz 
qui mout miox ayment par semblant 
de cest monde la uainete 
que la celestiau bonte 
la manne senefie et note 
la suor de pensee tote 
l autre uiende encontre eslite 
note mes mauuais fez d egipte 
et les chars que li pot contiennent 
les faiz qui a char apartiennent 
que la lecherie ce cuit 
aussit com en nostre char cuit 
li pepon senefient sont 
mains maus qui eux douceur ont 
si com oydiues ge uous pos 
dormir et ioyes et repos 
mas li oygnon et li porreaul 
notent maul pares plain de deaul 
si comme sont tenssons aygnes 
sans tricheries et rapines 
porret oygnon plorer font 
autretel cist mal aspre sont 
quar tel mal aspre et tel mesfait 
ne poent estre senz plor fait 
borions pent ou fust dou uignoble 
et ihesucriz en la croiz noble 
de la uigne decort li uins 
de la croiz li saluz deuins 
et li hons qui le boys cuilloit 
et le semadi ne gardoit 
senefie ceux qui paiz n ont 
mas maux moutiplient et font 
abyron dathan et chore 
contre le commendement de 
asseerent user d encens 
par le quiex les bougres entens 
qui font une si folle emprise 
qu abesser cuident saincte yglise 
quar le baptoyme renouellent 
et desoz faussete se ceillent 
mas aussi seront deuoré 
com abiron dathan chore 
aussi com aaron l auesques 
entre mors et les uis aueques 
plorans sacrifices faysoit 
tout autressi li prestres doit 
en foy saincte estre si estables 
qu a dieu apait ius et corpables 
a dieu en iuste meniere 
por toz espende sa priere 
por le iust ait de prier cure 
que il n isse de sa droiture 
et que li mauues de mal isse 
et ses premers pechez gemisse 
entre yy uoirges florist 
celle uoirge que aaron mist 
et tel fruit de li aporta 
que uerdeanz noiz enfenta 
et les autres qui demorerent 
nisune uerdor n aporterent 
tot autresi le cors ihesu 
qui en la poudre de mort fu 
quant au tiers ior resussita 
a la flor de uie monta 
mas les yy uoirges ne porent 
auoir humor ne uerdor n orent 
aussi nostre cors tuit sec sont 
apres la mort ne uerdor n ont 
et si com aaron replendist 
por sa uoirge quant el florist 
et des lors ce deuons nous croyre 
aparut l eneur de preuoyre 
aussi le resurrection porte significacion 
ce est le douz ihesucrist estre 
de toz autres souuerain prestre 
la uoirge et la uierge enfenterent 
embedeux fruit aporterent 
la uoirge les noiz aporta 
et la uierge dieu enfenta 
la uoirge comme bone et fine 
dona fruit senz nulle racine 
et la uierge saincte et fiaux 
senz semence le roy des ceaux 
a cest nescement aioston 
broische de miel noiz et leton 
quar aussi com bresche enmiellee 
est auec la cire meslee 
aussi comme de toz poinz 
est test de noiz au noau ioinz 
et com au leton ioint li ors 
tot autresi la char dou cors 
ihesucrist en humanite 
fu ioincte a la diuinite 
li pouples ot commendement 
dou aut seygnour dou firmament 
que il preissent une uache 
d antier aage et senz tache 
qui onques iou porté n eust 
a eleazarus fust 
deliuree a sa main mise 
qu il en feist le sacrifize 
mes que fors des trez se metra 
son doy ou sanc de lui taindra 
et si en atochera puis 
par yy fiees contre l uis 
dou tabernacle et puis prendra 
la uache tote et si l ardra 
ainssi qu il n en remaindra riens 
ne char ne peaul ne sanc ne fiens 
cete uache qu en sacrifie 
la char ihesucrist senefie 
qui au pere por nous l offri 
par la poyne qu en croiz souffri 
aages de la uache parfaiz 
de ihesucrit note les faiz 
qui sont entierement parfait 
quar toz biens en lui parfait 
et tot aussi comme la uache 
doit estre senz iou et senz tache 
tot autresi ihesu senz dote 
uesqui senz pechie et ce note 
et ce que lon la sacrifie 
fors des pauaillons senefie 
que iudee par son desroy 
aussi sacrifia son roy 
et fors des portes fu menez 
ihesucriz et la fu penez 
et sa poyne tant de bien porte 
qu elle nous fu de salut porte 
eleazarus son doy pose 
ou sanc et les portes arouse 
de ce sachez bien que ie uoy 
senefier paiz par le doy 
et ce qu il i toyche yy foiz 
note reproichez et la croiz 
la chars et sa peaus si descrit 
les granz faiz au dous ihesucrit 
qu il fist et de boyche et de mains 
si com parut aus eaux humains 
et li sanz senefier doit 
la uertu que dedans auoit 
qui les faiz defors arousoit 
ainssi qu il les uiuifioit 
ou femier entendons de plain 
le trauail la soyf et la fain 
l engoysse la dolour la mort 
qu il souffri en la croiz a tort 
quant ces chouses ou cour recordes 
ardoir les ou feu te recordes 
apres cetes diuisions 
mon retor fois en menssions 
ramot qui autretant senz dote 
comme pome grenade note 
semon droite diuision 
est la sepzieme menssion 
en cest non par droite deuise 
est figuree saincte yglise 
qui d odour fine et saine et monde 
odore et remplist le monde 
aussi com grenade pome 
souz l escorce pluseurs grains some 
autresi com queaust amasse 
une foy mainz pouples a masse 
lebna tielle figurer ueaust 
que len de terre fere seaut 
c est la diz et septoyme place 
ou li peuples ses trez enlace 
si puet mainte foiz auenir 
quant par mains leus t esteut uenir 
que tielles en ta uoye trouues 
c est qu es faiz terriens t esprouues 
reth si uaut autant comme frains 
ce est li leux diz et octains 
ou quel tel enseignement prens 
que si tu mesfais ne mesprens 
lors doiz a ton uice frain fere 
qui dou tot t en face retraire 
diz et nouains est celata 
senefience d iglise a 
de cui les escriz nous auons 
enseignens que fere deuons 
sephar c est beaux qui en montaigne 
est asis et si nous enseigne 
que ihesus est tote beautez 
c est li uintoymes leux contez 
ihesucriz est montaigne saincte 
par les degrez de uertu mainte 
a la quelle toz fiaux hom 
doit monter par droite rayson 
arada sone meruoylleux 
c est le uint zz leux 
et si tu poayes tant fere 
qu auec dieu eusses repaire 
certes trop te merueilleroyes 
des grans deliz et des grans ioyes 
qu on ne pout par escrit noter 
ne lengue n ou peut reconter 
apres tot ce en marelot 
li peuples sa mension ot 
marelot compeignie note 
uint yy fu senz dote 
cete te fait monicion 
que tu queres ta menssion 
entre freres quar par conuent 
bon est estre en itel conuent 
en thaat sont apres uenu 
qui uint yy leux fu 
et cis moz nous note peur 
or oy tu qui au sauueur 
desierres uenir par merites 
enten les paroles dites 
tu doiz a ton pechie frain querre 
et puis l iglise requerre 
ton cour en ihesu ficheras 
de ses dons esbaiz seras 
compeignie de freres loe 
et pour ce a iceux aloe 
et si soyes cremetereux 
ne ne soyes pas orgoilleux 
puis a li peuples tant erré 
que il est uenuz en thare 
uint et quatroysme leus estoit 
et sachez qu il senefioit 
ou felonie ou pasture 
et ce apartient a la cure 
des prelaz qui orendroit sont 
qui pessent les sougiez qu il ont 
et que leur cours ainssi apayent 
que nulle felonie n ayent 
et doiuent estre curieux 
pour garder que li felons leux 
ne puisse ou parc esgarder 
qu on li a baillé a garder 
li peuples trepassa 
tantque il uint en methasa 
ce fu uint yy bone 
qui autant comme douceour sone 
tu doiz sauoyr qui pastors es 
de quel pasture tu les pes 
en ensaignent parolles sainctes 
et qu elles ayent douceurs maintes 
uint yy leu dona 
uns leus qu en apele asmona 
ce est aler ignellement 
et si nous done enseignement 
ce est que tu cores grant erre 
por les meilleurs uertuz conquerre 
lors uint et septoyme leu hot 
li peuples erranz asseroth 
asseroth doit sinifier 
por uoir discipline ou lier 
ce est a dire uoyrement 
que tu cores ignellement 
a ceux qui en eux ont doctrine 
de la sapience diuine 
a ceux qui ont la poyssance 
qu il facent au peuple lience 
et bennathan bien dire l os 
fu li uint et oictains repos 
ce est a dire playnement 
en nostre lengue escrois de dent 
si que quant seras des doctrines 
guidens et sainctes et diuines 
que tu les tiens sougiez enseygnes 
pour certes escriptures lor soygnes 
que il puissent si estriuer 
a leur anemis qu eschiuer 
puissent toz les leux plainement 
ou est diz estre escrois de dent 
gad est uns aus merueilleux 
c est le uint et nouiesme leux 
gad appareillement figure 
quar ta lengue doit prendre cure 
au biens perpetues prometre 
au droituriers ce dit la letre 
apareilliez par droiture 
contre ceux qui de l escripture 
ne croyent mie les parolles 
encois tienent tot a friuolles 
trentoysmes leus fu gelbetha 
note de trepassement a 
quar chascuns doit pensee auoyr 
et des biens de cest monde sauoyr 
que il ne sont fors trepassable 
querre deuons ioye durable 
trente yy senz gaber 
fu cis leus asiongaber 
et ce est lengue uerdoyens 
cete lengue si est uoyens 
diuerses pensees noter 
et qui diuers fruit doit porter 
trente yy mensions 
fu sim et c est temptacions 
quar souent auient que li hom 
sostient mont grant temptacion 
tant ala li peuples ades 
que il est uenuz en cades 
qui uaut autant si com ie cuit 
come promissions de fruit 
trente yy mension 
quar apres la temptacion 
que la char souffre la bataille 
enssit li grans loyers senz faille 
en cest leu qui a non cades 
fu morte la seur moyses 
moyses en ce leu pecha 
quant il la perre atoycha 
de la parolle qui il dist 
dom il mout durement mesprist 
si a des iuis senefience 
qui ne uoudrent auoyr creance 
en ihesucrist mes le despirent 
et son sanc en croiz espendirent 
et cis boyures tant nous ualut 
c au corpables rendi salut 
et quant moyses ot mespris 
la terre qui ert de tel pris 
que lait et miel en lui auoit 
et qui promise li estoit 
li fu maintenent deuehee 
si qu il n i pot auoir entree 
autel aus iuis auiendra 
que sachez que nus ne uiendra 
ne partie n aura ou regne 
ou li sires des seygnors regne 
por ce que ihesucrist ne crurent 
ne por lor dieu ne le recurent 
hir est trente et quatreisme leus 
si est haus mons et meruoylleux 
li sens de soy si nous enseigne 
nous manoyr en la dieu montaigne 
aaron mori et illec dort 
iuif plorerent por sa mort 
li pouples fist por lui grans plains 
mas ihesucriz ne fu pas plains 
et ce fu rayson que plusor 
eussent de aaron doleur 
por lui deuient maint gemir 
et por ihesucrist esioir 
quar l encienne loy descendre 
fait au leu ou lon doit plor rendre 
et la nouelle loy fait uoye 
a monter au haut leu de ioye 
li peuples puis tant se mena 
qu il est uenuz en salmana 
ce fu li leus trente et cinquoysmes 
finon fu li trente yy 
apres la mort dou bon aaron 
murmura la torbe en finon 
et la manne en despit auoit 
que diex dou ciel li enuioit 
de serpens la tel fais trouerent 
que maint home a la mort menerent 
mas moyses maintenent fist 
un serpent de coyure et le mist 
desus une perche escrehue 
por ce que de loin fust uehue 
et trestuit qui la ueient 
qui nafré de serpent estient 
estient maintenent sené 
combien il fussent malmené 
tout autresi nous a sauuez 
ihesucriz en croiz esleuez 
quar nous prenons por cest serpent 
ihesucrit qui en la croiz pent 
cis serpens de uenin n est mie 
ne ihesucriz de tricherie 
esgardons yy chocses qu on prent 
por uoir ou coyure ou serpent 
quar ge regars selon rayson 
que ihesucriz fut diex et hon 
deitez est ou coyure prise 
et ou serpent est mors asise 
quar nulle chose tant soit dure 
plus longues de coyure ne dure 
mes par le sarpent par conuent 
est mort donnee mont souent 
ihesucriz hon en croiz fu mors 
mas onques n ot poer la mors 
en la deite mal baillir 
qui durra toz tens senz faillir 
or esgarde bien et recorde 
com cis moz salmona s acorde 
quar salmona en droit lengayge 
uaut autant comme fait ymage 
et li serpenz qui d arain fu 
note l image de ihesu 
et finon c est a dire boyche 
et tu cui la mors ihesu toyche 
la mors ihesucrit que tu croiz 
en ta boiche regeir doiz 
trente et septains abergemens 
est eboth c est enchentemens 
ou de bogre senefience 
qui trouble la bone creance 
mas contre les uoiz de tel gent 
estope bien ton oyement 
en gebal li peuples asist 
ses trez et menssion i fist 
qui trente et octoyme est numbree 
et masse de perre nomee 
li saint les perres uiues sont 
qui tot lor aparoil fait ont 
coment il puissent a toz dis 
trepasser iuqu en paradis 
si fai tantque tu puisses estre 
auec eux ou le roy celestre 
trente et neufuiemes mensions 
fu dibengad temptacions 
entendue puet bien soner 
la estient uehu regner 
og et sen et quant il uirent 
cel peuple a eux se combatirent 
et furent par la dieu uertu 
maintenent dui roy uaincu 
si matez puez les bougres rendre 
tu doiz parfectement entendre 
que les temptacions eues 
sont par tiex parolles uaincus 
despisenz figuers en latin 
sone selmon deblathain 
et ce fu senz digression 
la quarentoisme mension 
apren par cetui a despire 
les deliz que char ueaust eslire 
quar mal se charge a son dan 
des fuilles dou figuier adan 
la quarente et zz enseigne 
fu en abarin la montaigne 
qui contre nabor est asise 
prist la mor qui tot iutize 
moyses qui la saincte terre 
auec son peuple aloit requerre 
d ilec la uit il bien adonques 
mas certes il n i entra onques 
moyses a la mort uenenz 
est la loy qui est definenz 
quar nus par la loy encienne 
n a deserui le tres haut regne 
nabo ce est chouse confuse 
et la loy se depert et ruse 
ihesucriz ou monde uenenz 
noueaux comendemens donenz 
la mension qui fu darrayne 
dou flun iordain fu mont prochaine 
et fist li peuples illec ioye 
aussit com por parfaite uoye 
et ce est ens cours uoyrement 
que toz hom qui a lauement 
en l ayue dou flun ihesucrit 
par degrez qui sont desus dit 
montera si que il uiendra 
a ioye qui ia ne faudra 
ici a zz mot en obli 
que ne deuons metre en obli 
uesseaus qui toz iors est huers 
non mondes est s il n est cuers 
ordete estre esteut 
boyche qui tayre ne se peut 
balac zz riches roys estoit 
qui auques pres d ilec manoit 
ou li peuples menssion ot 
mes a balac mie ne plot 
quar durement s espoentoit 
don tiex peuples si pres estoit 
balaam a lui uenir fist 
le prophete et si li promist 
que mont bel loyer li donroit 
si sa maleisson posoit 
sur le peuple qui si granz iere 
et cis le li promist a faire 
et por le gaain qu il atant 
s est de balac partiz a tant 
liez dou don et de la promesse 
et lors montez desus s anesse 
s est au chemin maintenent mis 
et cheuauche uers les iuis 
mes po erra que il auint 
que uns anges contre lui uint 
qui la beste arester fist 
et balaam qui desus sist 
tantost com elle s aresta 
de ses esperons la hurta 
mas cele auant aler ne pot 
et cis qui grant corroz en ot 
fiert et refiert ignellepas 
com cil qui l ange ne uit pas 
qui contre la beste uenoit 
ne l espee que il tenoit 
mas la beste bien le ueoit 
si com dieu plesoit et seoit 
qui poer tantost li donna 
de ce que beste mue n a 
ce fu le poer de parler 
 li enges ne me lesse aler 
qui tient ici l espee nue  
ce reconta la beste mue 
balaam uit que ne playsoit 
pas a dieu ce que il fesoit 
quant son peuple uoloit maudire 
lors s en retorne senz plus dire 
cete beste qui ot loquence 
des peans est senefience 
qui furent mu premerement 
quant il le roy dou firmament 
de nulle rien ne cognoissaint 
ne ne seruient ne loaint 
mes orendroit li done loenge 
et le cognoist a roy des anges 
balaam qui en aut seoit 
et qui l ange pas ne ueoit 
senefie tot playnement 
toz ceaux qui enciennement 
entreduisient les gens folles 
qu il aorassent les ydoles 
eniuques ihesus uint auant 
qui fu anges de consoil grant 
et por la peygne que il trest 
le peuples des peans arrest 
balaam zz ueu fait auoyt 
que come droituriers morroit 
mes ce li toli couoytise 
qui en son cour estoit asise 
ice le desut malement 
et si orrez tantost comment 
balaam qui en sa pensee 
ot grant malice porpensee 
et le domage aus hebrez quist 
au roy balac uint et li dist 
que se il croyre le uolloyt 
tres leaul consoyl li donroit 
et cil respont s il est moytiers 
qu il le creira mont uolentiers 
 sire sachez  fet il  senz faille 
cete gent n ont mie en bataille 
uitoyre par force qu il aient 
mas par le dieu en qui il croyent 
et par ce que tot lor ae 
se sont tenu en chastee 
ces yy uertuz qui en eux sont 
leurs anemis uaincre lor font 
mes ge te say par uoyr conter 
comment tu les puez sourmonter 
par engin non mie par guearre 
eslire fay parmi la terre 
grant nombre de genes puscelles 
bien uestues gentes et belles 
qui sachent cointement aler 
et bien chanter et bien baler 
bien dancier et bien coroler 
bien arper et bien citoler 
ainssi les apareilleras 
en l ost les enuoyeras 
quant ou peuples seront uenues 
et iuif les aront uehues 
lors seront muees leurs mors 
la sera fez li geux d amors 
quar luxure illec uaincra 
et les fors souz ses piez metra 
mes nous ne lor lesserons mie 
le desir de lor lecherie 
acomplir enterinement 
iuqu a tantque tot plainement 
uoudront es dieux sacrifier 
et lors te porras affier 
qu eslehuz sera li corroz 
et l ire de dieu seur eux toz 
et lors tes peuples s esmouura 
sus eux et la uictoyre aura  
li roys lors en sa terre quist 
puscelles qu apareillier fist 
de mont riches aornemens 
et uestir de beaux uestemens 
et les fist a brement parler 
ou peuples des iuis aler 
et si tost com el furent la 
l une denssa l autre bala 
l une chantoit l autre iooit 
quar chascune s estudioit 
et se penoit forment de fere 
chose qui au roy deust plere 
enssit li peuples des iuis 
par cete chose fu surpris 
tot maintenent s abendonerent 
au demoyselles et pecherent 
si que dieux en fu esmehuz 
et ses corroz seur eux chehuz 
mas por ce que diex s apayast 
et ses corroz dou tot cessast 
finees qui trouua couché 
zambri en ordure en peche 
auec unes des damoyselles 
qui tant eraint cointes et belles 
tant fu corrociez et dolens 
que dou uengier ne fu pas lens 
bien sauoit qu a dieu desplesoit 
li maus que li peuples fesoit 
dou fet uengier si s esforssa 
qu andeux d un cop les trespersa 
d un glaiue agu tranchant et fort 
que d un cop furent endui mort 
or ueons que tot ce figure 
si fuiz et hez bien luxure 
et uoilles en tot ton ahe 
amer et garder chastee 
tu porras bien senz desleer 
ihesucrit uers toy apaer 
quant por amor de dieu l ardure 
as eschiuee de luxure 
puis fist diex son commendement 
derechief qu assembleement 
li diacre et li peuple fussent 
conté et le nombre seussent 
aussi com s il fussent mort 
cil qui orent fet lor deport 
en peche toz li peuples fust 
noueaux et tiex qu a dieu pleust 
et qu il peust par bone emprise 
uenir a la terre promisse 
et trepasser trestot de plain 
parmi l ayue dou flun iordain 
dou pouples fu lors faite soume 
quar il furent yy cens mil home 
qui tuit estient feruestu 
et tuit en force en uertu 
de la terre d egipte issirent 
et bien la terre saincte uirent 
mes onc n i pot auoir entree 
li peuples de la gent ebree 
ne nus n i entra uoyrement 
ne mes que dui tant sollement 
ce fu caleph et iosue 
icist dui se sont tant pené 
que en la terre desus dite 
auec compeignie petite 
ce conte li latins entrerent 
maint ior puis y abiterent 
a ce faisons similitude 
quar de gent tres grant multitude 
par le monde baptizé sont 
mes po est de ceux qui porront 
la ioye auoir de paradis 
qui senz faillir durra toz dis 
et li dui qui orent entree 
en la terre benehuree 
senefient la uie actiue 
auecques la contemplatiue 
et ce lia et rachel sonent 
et l une et l autre salut donent 
en ce peuple auoit zz prodome 
que li latins safaat nome 
cis safaat yy filles ot 
mes onc zz fil auoir ne pot 
mes freres ot plusors senz dote 
si auint que desoz sa plote 
le mist la mort qui de son conte 
ne giete roy ne duc ne conte 
aussitost com il fu mors 
entre ses hers sordi descors 
quar cil qui si frere estaint 
se trestrent auant et disaint 
que l eritage auoyr deuoint 
de lor frere et que ne poaint 
les filles l eritage auoir 
quar filles n estiaint pas air 
les filles encontre disaint 
que de lor pere hair estaint 
enssit les parties se tiennent 
tantque deuant moyses uiennent 
qu il tiennent a souerain iuge 
et li requierent qu il en iuge 
mes moyses de ce tantost 
iugement pas fere n en uost 
consoil a dieu en demenda 
et diex tantost li commenda 
que il les filles hoirs feist 
en sesine les meist 
des heritages a leur pere 
quar riens n i ont par droit li frere 
et il lors senz dilacion 
les mist en la possession 
par ces filles entens et uoy 
aucuns qui de la uuille loy 
sont apelé a la nouelle 
qui l eritage lor rapelle 
apres ce moyses monta 
en la montaigne ou mont ha 
auec nostre seignor parlé 
 por ce t e  fait diex  apelé 
que commender aucunes choses 
te uoil et ce est que tu poses 
tantost iosue ton sergent 
en leu de roy desus ta gent 
et li enseignes totes uoyes 
ce que de moy apris auoyes  
moyses plus n i atendi 
de la montaigne descendi 
au peuple uint quant il fut la 
iosue tantost apela 
deuant lui et tot ce li fist 
que diex li commenda et dist 
ensaigna li ce qu il sauoit 
si com diex apris li auoit 
et meismes quele offrende 
li rois des rois ueaut qu en li rende 
par cete chose entendre doi 
que grace uint apres la loy 
cete loy acomplist la chouse 
tote que la loy uuille pose 
apres commenssa une guearre 
contre les rois de celle terre 
qui nomee estoit madien 
illec fut ocis balaam 
puis ont faites entr eux deuises 
des proies qu il auient prises 
en la bataille desus dite 
que d amalech auons descripte 
s en fu a dieu grant part offerte 
quar gardez les auoit de perte 
et quant totes les compaignies 
de totes les yy lignies 
qui de iacob sont descendues 
furent au flun iordain uenues 
neuf et demies oustre passerent 
les autres de la demorerent 
ce furent les yy et demie 
qui le fleuue ne passerent mie 
quar gad et ruben cetes deux 
de sa le flun pristrent leur leux 
et la demie manasse 
cist ne sont pas ostre passé 
quar onques ne uodrent auoir 
oustre le flun don ni auoyr 
ni eritage en nulle guise 
en la terre de dieu promise 
et cil la senefience ont 
de ceux qui tant ayment le mont 
que il n ont nul desir dou regne 
a celui qui sus les ceaux regne 
puis fist diex zz commendement 
que ostees outreement 
fussent trestotes les ydoles 
que aorient les gens folles 
et tuit cil qui les honoraint 
ne depriaint ne creiaint 
or cete chose doiz aprendre 
quiconquez ueaut baptoyme prendre 
que ia mes por chose qui uiue 
ydole nulle ne coistiue 
puis la mort aaron auint 
qui d auesque le sege tint 
que cil qui omicide estint 
ou peuple habité auoint 
communement ou les iuis 
s en alerent en lor pais 
tout autreci li pecheour 
apres la mort dou sauueour 
retornerent a paradis 
et lor fu rendue a toz dis 
la terre qui nomeement 
decort de lait et de piment 
li quinz liures ici commence 
c est des paroles la semence 
que moyses iadis sema 
ou peuple que il mout ama 
et sachez que li latins nome 
cetui liure deuteronome 
c est a dire seconde loy 
que cis liures repete en soy 
ce que li autre quatre ont dit 
et la nouue loy tot descrit 
ce que moyses a deliure 
en yy iors escrist cest liure 
n est mie senz senefience 
ainz y a grant intelligence 
quar cis nombres qui yy sormonte 
nous note des iuis la onte 
e trepassent a deshoneur 
les commenz de nostre seignour 
et por ce qu il ne les garderent 
quatre foiz yy anz demorerent 
en poyne en labor en tristece 
senz auoyr ioye ne leece 
mes onc por ce leur uestehure 
n enuiulli ne lor chaucehure 
enz furent tuit senz depecier 
aussi froy com au commencier 
s auons senefience autele 
en nostre char qui est mortelle 
la quel la uie pardurable 
ne leira estre corrumpable 
mes or retor a ma matere 
moyses en itel manere 
le peuple au iuis enseigna 
et tiex commendemenz dona 
 ioste l autier ne planteras 
bois que diex ne le ueaut pas  
li arbre des bois uerdor ont 
mes senz fruit nul li plusor sont 
hons a planter les heslit 
pour auoir a ses eaux delit 
en ce sont li pean descrit 
qui ont proposé maint escrit 
que il en nos oroilles sounent 
et parolles dorees donent 
quar leur mot sont ueu fuillir 
mes en n i puet nul fruit cuillir 
et esmouent mout fierement 
la pensee de simple gent 
mes li temples die mie n use 
de tiex fables mes les refuse 
mes en la foy que nous auons 
simple parole auoyr deuons 
quar croyre deuons fermement 
et regeir tot simplement 
or oez que commende apres 
li debonaires moyses 
 ce que ie di  fet il  a zz 
ge commenz a toz en commun 
ge commanz tot premerement  
fet moises estroitement 
 que tu ne lesses a nul four 
que dieu n aimes de tout ton cour 
et de trestote ta pensee 
ce soit la riens qui plus te see 
que amer le souuerain roy 
et ton prochen si comme toi  
l amor de ce saches tu 
tel force porte et tel uertu 
que l amor de ton frere engendre 
et cete seaut l autre amor rendre 
quar c est ce que diex commenda 
a uous par moy le menda 
enssit porrez uous conquerre 
qu il doigne pluie a uostre terre 
qui bien uous sera conuenable 
puis la uous donra saluable 
conuenable la donna la 
ou la premere loy bailla 
saluable la dona il 
aloursqu il enuoya son fil 
quant de ses paroles dorees 
furent les terres arousees 
 apres uous commans senz retraire 
circoncision en uous fere  
cis fait bien circoncision 
qui sostrait senz dilacion 
superfluite desus lui 
que a sa char ne face enuy 
 ie te manz que arer ne faces 
bouf premer ni en nulles places 
et si commans que les toisons 
des oylles ne des motons 
qui auront premiere nescense 
en ton preu n ayent acrescense  
et ne t aide en nulle guise 
de la chouse a dieu promise 
quar bien est uoirs que ainz né 
sont a dieu promis et doné 
et la chose qui est donnee 
a dieu est bien sainctifiee 
 apres soyes ici ueanz 
que tu ne t aperes uoens 
en l esgart de nostre seygnor 
cui tu doiz seruise et honor  
cil apert uoenz senz deslit 
deuent dieu qui ne pense ou dit 
ou fait chose qui soit playsens 
au roy qui sur toz est poyssans 
 apres t enioign que metes cure 
en amer et fere droiture  
quar li droituriers aime et fet 
esgardens la cause dou fait 
apres ce met poyne et cure 
a iugier la selonc droiture 
non pas por amor de l argent 
mes por l amor dieu sollement 
 se aucuns asembleement 
auec son ami simplement 
uait en forest por boys coper 
et dou manche puisse eschaper 
la coignee et l autre ferir 
enssit qu il l estuisse morir 
ge lo a celui qui l aura 
occis qu au plus tost qu il porra 
aylle a l une des citez 
plus prochene toz escitez 
por ce que aucuns dou lignage 
dou mort ne soit de tel corage 
ou tant se duille de la mort 
a celui que il aura mort 
que sus maintenant ne li core 
et ne l ocie senz demore  
tu trenches le bois simplement 
quant tu retranches asprement 
a ton compoygnon les pechez 
don tu sez qu il est entechez 
la coignie tranchans senz doute 
correpcion de lengue noute 
li fers dou manche saut et uole 
quant dou chastiant ist parole 
aspre et mont dure qui reprent 
et blasme celui qui mesprent 
et li prochains a la uient 
quant les paroles apres craint 
qui prent pas en cour benigne 
lors conceit en son cour aigne 
aigne est mors senz desdit 
selonc l escripture qui dit 
 cis omicides diz sera 
qui aigne a son frere a  
mas cil qui ocit en tranchant 
le bois ou coignie tranchant 
son uesin a trois citez aille 
ice senefie senz faille 
qu en lui ait senz nulle doutance 
charite foy esperence 
quar il porra tot a deliure 
se il a ces trois uertuz uiure 
 n are de boef et d asne ensemble  
li beux les sages me resemble 
et par l asne les fous entens 
li sages ne doit en nul tens 
auec fol mesler ses parolles 
qu il ne destruise et rende foles 
les bones ouures et les faiz 
que il com sages aura faiz 
 n aies ia robe uestue 
de lin et de loine tissue  
cete robe nous senefie 
tot proprement ypocrisie 
que simple est deforz apparenz 
maz la tricherie est dedanz 
li lins mont gresles et menuz 
est souz grosse laine tenuz 
et la simplete dou uisage 
couure le tricheour corage 
 se aucuns par lui aliger 
uoudra le suen uentre espurger 
si com nature seaut requerre 
face d un pau zz crot en terre 
lors face son espurgement 
et puis le couure ignellement  
ce est que componcion couure 
a la semblance dou pau l euure 
conchiee que ta pensee 
aura follement porpensee 
 si tu ues par aucunes uoyes 
et tu illec trouues et uoyes 
ni d oyseaus en herbre ou en terre 
et la mere puisses conquerre 
auecques ses pullons prendre 
tu ne doiz mie a ce tendre 
que tu toz les uoilles tenir 
mes les pullons peuz retenir 
et la mere en layras aler 
quelque part qu el uoille uoler 
ainssi te uiendra bien par tens 
et si uiuras apres lonc tens  
cete uoye que ie ci nome 
est la uie de mortel home 
li niz d oyseaux qui est en terre 
ou qu en puet en herbre requerre 
l estoyre senefie et sone 
qui deux commandemans nous donne 
li niz en la terre coschez 
est uie astiue ce sachez 
et li niz qui en l arbre pent 
la comprent 
la mere qui pullons norrist 
est la simple letre qu en list 
en luy porte zz droit tel 
force de cen esperitel 
ses pullons norrist uoyrement 
quant elle parle plainement 
et ses oes coe senz dotance 
quant elle parle en esperence 
les pullons tiegne et lest la mere 
que c est senefience cliere 
que lon doit la letre gourpir 
souent et mistere tenir 
et ce que des iuis lison 
quant il issirent de prison 
d egipte que il despoillerent 
et de ce qu il en aporterent 
et or et argent et uesseaux 
et ioyaux mainz riches et beaux 
de cest ni d parole doit 
la mere estre ostee par droit 
et si doit estre retenue 
des pullons la lignie drue 
li argens senefie et note 
les lengues des mestres senz dote 
doctrine monstrent li uessel 
d or fin et precieux et bel 
li uesseaux presente 
ostez les d egipte presente 
quar si en toy bones mors as 
longuement ce saches uiuras 
quar li senz dou mistere fin 
te donra la ioye senz fin 
si aucuns aura fame prise 
en mesfait l ait puis reprise 
tot l ait tenue longuement 
li peuet fere refusement 
et s il ueaut tantost li fera 
et tot enssi la lessera  
aussi le monde hons despira 
quant les hors faiz de lui uerra 
et tot aussi comme li hom 
sa fame oste de sa meson 
tot aussi de son cour li sages 
chace amor de mauues usages 
 si foys bien a sauoyr a toz 
que moulle desus ne desoz 
por gagiere ne preigne mie  
or oez que ce senefie 
por le gage senefion 
par droit nostre confession 
et la muelle desus posee 
est esperance senefiee 
et par la muelle desoz mise 
est peur entendue et prise 
quar qui regeist ses pechez 
au preuoyre bien le sachez 
de pardon a bone esperence 
et de droiture grant creance 
 si aucuns a et frere et fame 
et que son cors se parte l ame 
et que nul enfent n i remeygne 
li freres celle fame preigne 
et se il puet auoyr la face 
que a la fame enfant face 
le germe resuscitera 
de son frere qui mors sera 
si la fame refuser ueaut 
et la fame de rien s en deaut 
enz ou uis li escupera 
et un pie li deschaucera 
et des lors en auant sera 
la menssion ou il demorra 
mayson nomee au deschaucié 
et ce sera par tot noncié  
li freres qu en apele mort 
c est ihesucrit qui souffri mort 
que nous poons apeler frere 
par rayson de dieu nostre pere 
cis mori en la croiz pour uoyr 
aussi comme senz frere auoyr 
qu encor n estoit numbres pleniers 
a celui ior de droituriers 
chascuns mestres qui prent la cure 
de saincte yglise est par droiture 
de ihesu freres uoyrement 
por quoy il oure iustement 
quar cil qui ne ueaut ne ne prise 
enfanz engendrer de l iglise 
il doit bien estre escupez 
de l iglise et uis et hupez 
et ce que li uns de ses piez 
li est nuez et deschauciez 
ce est a dire qu il ne cure 
de prendre de son frere cure 
et qui ne li chaut ne ne prent 
cure fors de lui sollement 
ci apres en cest liure auons 
un chant ou nous escrit trouons 
que diex le peuple mis auoit 
a ce que il traire deuoit 
miel et hoille de perre dure 
et ce senefie et figure 
que ihesus qui est diex et hom 
si est la perre par rayson 
et li miracle qu il faisoit 
sont apelé miel dons par droit 
et par l uille nous est escriz 
droitement li sainz esperiz 
la piere le miel nous dona 
quant ihesucriz enlumina 
le monde en plusours leux de signes 
et de ses sarmons sainz et dignes 
et la perre huille gita 
quant il de mort resuscita 
et puis nous dona en pardons 
dou saint esperit les grans dons 
cete cantique encor contient 
la parolle qui apres uient 
quar ci demonstre nostre sire 
une grant partie de s ire 
 por m ire ardra  fet il  li feux 
iuqu en enfer en plus bas leux 
qui la terre deuorera 
et ceu qui nessent i sera  
la sentence de cetui uers 
toyche les mauues les peruers 
des quiex la poyne si comence 
qui durra senz nulle finence 
feux la terre gaste et deuore 
et tot son germe senz demore 
c est quant luxure le cors ront 
et sa bone ouure li corront 
en cetui chant meismes dit 
cis sires que nus ne desdit 
 g ocirre et uiure fere 
et si ferre et si garre  
il dit que il est ociens 
apres est uiuifiens 
il fiert et done garison 
de son cop n est ocis nus hon 
ses glaiues fet tel enuaye 
qu il fiert la char a la feye 
et nafre mas tant a ualu 
ses cos qu il nous done salu 
quant il fiert la char et sachez 
quar lors ocit il les pechiez 
les pensees edifiens 
et les uertuz uiuifiens 
 mes glaiues  fet il  tant fera 
que il les chars deuorera  
et li suen iugement sont tel 
que seront ou feu li charnel 
quar loy de feu est dite estre 
selon les escriz a sa destre 
la destre note les bien nez 
et la senestre les dampnez 
et donques en doit mont bien estre 
la loy de feu mise a sa destre 
quar totes les sainctes pensees 
sont en l amor de dieu sencees 
de cest chant meismes zz rains 
doit estre que fers arains 
sont la chaucemente de lui 
quar si com es sainz escriz lui 
li mestre qui por conforter 
les ames sont prest de porter 
les parolles de l escripture 
sont senefience et figure 
de la chaucemente des piez 
au roy qui fu crucifiez 
par le fer qui est durs et fors 
est senefiez li esfors 
par quoy se puent auaincier 
li mestre tantque trespercier 
puent la contrariete 
a la saincte diuinite 
en l arain est signifiee 
pensee en tot bien proposee 
qui dure et ne faut de rien 
en l ouure commencee et bien 
 tu ne cuiras mie bel frere 
le bochet ou lait de sa mere  
ou lait est figuree et prise 
la correpcions de l iglise 
quant el est soeuement faite 
et celui li bochez retraite 
qui dit et porte enuers sa mere 
parolle cruelle amere 
dom nus ne li doit senz doutence 
chargier legiere penitence 
 tu n ayes en despit por rien 
le gaigneur egiptien 
quar por estrange fus tenuz 
quant en la terre fus uenuz  
tu qui bien ueaus foir egipte 
ne fui celui qui y habite 
qu ensit l enseigne moyses 
c est a dire a moz espres 
tot fuies tu le mont forment 
n es tu mie purs purement 
 ci apres ce commant te fes 
n ayes pas en zz sac yy fes  
ge pors sus mon cors double charge 
si por semblent pechie t en charge 
grant fes par si que ge a moy 
l en charge menor que a toy 
 en la boyche en tesmoygnage 
de yy ou de trois qui sont sage 
sera tote parole estable 
et prouee et confermable  
et tot puisse lon simplement 
acomplir cest commendement 
totes uoyes l ay ge uehu 
contre les bougres entendu 
li dui tesmoin sont plainement 
apelé li dui testament 
quar chascuns de ces yy confont 
la faucete que bougre font 
les parolles des euangilles 
qui sont certoynes et senz guilles 
apres les uoiz des prophecies 
qui par uoyres sont anuncies 
et les epistres de saint pol 
qui de foy ne portent pas po 
ce sont li troy tesmoin senz fable 
par quoy nostre loy est estable 
 apres uous comenz que nus n aille 
desgarniz ne nuz en bataille  
cis qui est pahereus de cour 
ne peut exercier a nul feur 
les fez de la cheuallerie 
de dieu ne de saincte marie 
c est cis qui tiedement fera 
les biens que encommenciez ha 
 tu n estoperas a nul hore 
la boche dou bouf qui labore  
li beux qui labore et trauaille 
est li sages mestres senz faille 
qui les sainctes paroles seime 
qui sont profetables a l ame 
la boiche au bouf laborant lie 
qui uiende a tel mestre nie 
quar sainz pol le iuge et commende 
tiex hons est dignes de uiende 
si aucuns fet il uous ensaigne 
auec uous tel uiende preigne 
comme uous porrez porceuoir 
quar il est dignes de l auoir 
 quant tu en la terre enteras 
ou tu lait et miel troueras 
poyne toy de tes anemis 
com a l espee seant mis 
auec les yy roys que il ont 
qui lor mestre et lor seignor sont 
c est a sauoir amorreus 
gerseus et cananeus 
heueus et ferrezeus 
etheus et iebuseus 
ce sont li yy pechie mortel 
qui sont si grief et si sont tel 
de lor racine et de lor germe 
tote meniere de mal germe 
si sauoyr ueaux qui cist yy sont 
et la lignie que il ont 
quant les escriptures auras 
cerchees adonc les sauras 
foyr les doiz tote ta uie 
ce est orgeaux ire enuie 
auarice et yurece 
accide de toz biens parece 
et la desraine est luxure 
si ne uuil ore metre cure 
en lor lignees deuiser 
es liures t en puez auiser 
ces yy porras seuremonter 
et uaincre et occirre et denter 
de l espee que diex a saincte 
ce est de sa parole saincte 
ou les armes de droyture 
porras auoyr uictoyre pure 
 si tu en bataille t es mis 
contre tes mortiex anemis 
si tu tant puez fere et ualoyr 
que uictoyre puisses auoir 
et tu puisses en celle guerre 
une bele fame conquerre 
si tu la uiaux a toy apondre 
et prendre a fame fe la tondre 
toz ses cheuiox et puis li doiz 
rere les ongles de ses doiz 
et lors doiz yy iors atendre 
et puis la puez a fame prendre  
saches que ceste belle fame 
senefie et figure l ame 
que diex forma et noble et bele 
et senz taiche froysche et nouelle 
si tu de la peanne loy 
cete fame ueaux ioindre a toy 
et ses ongles li trancheras 
et ses cheuoix puis li reras 
li cheuiol et li ongle sont 
tel que superfluite font 
les quiex soulent et doiuent rere 
les paroles de dieu le pere 
aprens tiex ames qui sont folles 
qu elles guerpissent les ydoles 
et que li sainz esperiz soit 
qui de toz blasmes les netoit 
enssit les porras senz desdit 
conioindre aus membres ihesucrit 
enssit la porras digne rendre 
que a fame la puisses prendre 
trois persoynes en deite 
et diz commendemenz conté 
sont parfectement en yy loys 
et yy sont par diz foiz troys 
de ces yy choses aornee 
est l ame a dieu ioincte et donee 
la loy en commendement done 
et dit que hons qui s abandone 
par sa follie a grant mesfait 
c a la mesure de son fait 
selonc ce qu il aura mespris 
souffre torment par yy foiz dis 
et qui ore sera corpables 
sostiegne poygnes conuenables 
selonc le mal et le mesfait 
que il aura tot auant fait 
iuc a tant que la poygne efface 
dou mesfait lignage et la face 
et que il soit toz espurgiez 
de ses mesfaiz de ses pechiez 
deuant le iuge qui uiendra 
qui a toz lours loyers rendra 
chascuns a ses mesfaiz regart 
et si se contiegne et se gart 
qu il ne li conuiegne endurer 
poyne qui toz iors doit durer 
apres moyses la mestrise 
ha iosue dou pouple prise 
cis sot a la terre asener 
que moyses ne pot doner 
ce senefie qu il auint 
c apres la loy la grasce uint 
et ce que li commendement 
de loy ne plainement 
ce est la ioye qui fin n a 
la grace sollement douna 
quant iosue la mestrise ot 
au plus tost que il onques pot 
enuoya yy de ses mesages 
qu on tenoit a preuz a sages 
en une cite grant et lee 
qui ierico ert apelee 
por espier et por sauoyr 
quel force el pooit auoir 
quar mont uoluntiers tant feist 
c au peuple dieu la conqueist 
ces yy li latins nomé a 
ce croy caleph et pinea 
cist cheminerent errerent 
tantqu en la cite s en entrerent 
encerchierent par zz ior 
la cite tote senz seior 
cil de la cite l ont ueu 
si ce sont bien aparceu 
si ont dit entr eux que ce estaint 
por uoir gent qui les espiant 
si que quant uint a l anuitier 
li dui qui d ostel ont mestier 
et qui trauaillié tant auaint 
que lassé bien estre deuoint 
par la uille tant erré ont 
qu a l ostel raab uenu sont 
qui de la uile au chief manoit 
c ert une fame qui auoit 
fet de son cors sa uolunte 
illecques ont pris lor oste 
li dui qui tant erré auaint 
tot le ior que lassé estaint 
li citoyen qui seu l ont 
a l ostel raab uenu sont 
et demendent ou sont alé 
cil qui leenz sont ostelé 
et raab com sage respont 
et dit que maintenent s en uont 
et que bien poent estre ou sont 
zz petit par de sa le mont 
cil cuident bien que die uoir 
et por eux en leurs mains auoir 
d ilec se departent a tant 
et uers le mont s en uont batant 
mes por nient si trauaillierent 
riens qu il queissent ne trouerent 
et quant raab les a uehuz 
corre et aler toz esmeuz 
uers le mont que lor auoit dit 
maintenent les yy rebonsit 
en grant fes de lin qu el auoit 
quar meaux metre ne les sauoit 
et li lins estoit ce lison 
desus les trez de sa meson 
et quant cil furent reuenu 
ne se sont mie detenu 
que il n aient en mainte guise 
serchee la meson et quise 
de cele qui lor ot menti 
mes onc riens n i ont asenti 
et quant il trouez ne les ont 
d ileuc se partent si s en uont 
quant raab les en uit aler 
a ses ostes prist a parler 
 seygnor  fet elle  ie se bien 
et si n en dot de nulle rien 
que cete cite sera uostre 
quar certoyne sui que li nostre 
enuers uous ia ne se tiendront 
uos genz cete cite prendront 
mes seygnours si com uous sauez 
que gardez uous he et sauuez 
aussit seroit raysons et biens 
que uous gardoiz moy et les miens  
et cil tantost promis li ont 
par serement qu il garderont 
lui et les suens de pertilence 
 quant uous uerrez que la poissence 
aurons  font il  et la uictoyre 
por ce qu ayons de uous memoyre 
garder de tot home mortel 
au fenestres de uostre ostel 
soit lors une corde pendue 
de colleur uermoille embehu 
et celle corde qui pendra 
a uos fenestres nous rendra 
conoissence que bien sauons 
que l ostel esparner deuons 
et nous ferons a nostre gent 
sauoir qu il soient diligent 
a ce que chascuns garder uuille 
l oste a la corde uermeille  
or oez de ce la figure 
ierico le monde figure 
au quel cil qui les elemens 
fist enuoya yy testamens 
raab qui premerement fist 
tant de son cors et se mesfist 
saincte yglise nous senefie 
qui premerement fist folie 
en ce que primes honora 
les ydoles aora 
raab en son ostel sauua 
les yy qu onc riens ne les greua 
et saincte yglise a en sa garde 
les yy testamens et les garde 
raab les yy senz deceuoir 
uost en son ostel receuoir 
et trestot aussit saincte yglise 
a creance et foy en lui prise 
la corde qui uermoille estoit 
a la fenestre pendoit 
et qui raab et ses amis 
sauua enuer lor anemis 
senefie le uermoyl sanc 
qui de la fenestre dou flanc 
de ihesucrit fu espenduz 
par cui saluz nous est renduz 
tendis comme li dui estaint 
en ierico et qu il faisaint 
illecques ententiuement 
lor queste et lor encerchement 
li diacre et li preuoyre 
qui gardient ce dit l estoyre 
et menient l arche ou manoit 
la loy que diex donee auoit 
si tost com il uoudrent de plain 
passer l ayue dou flun iordain 
l ayue s esta et uoye fist 
au peuple qui dedanz se mist 
et tu de l iglise doiz croire 
que li diacre et li preuoyre 
par le saint baptoyme toz dis 
montrent la uoye en paradis 
et quant la torbe fu passee 
l aiue s est abessee 
l une partie en mer ala 
et fu amere et se sala 
et celle que li fluns contint 
douceur pleniere en lui retint 
aussi est il des baptiziez 
li ius est bons et bien prisez 
et li mauues c est la costume 
ne puet sauoyr fors amertume 
cil cui terre donee auoit 
moyses ou tens qu il uiuoit 
par de desa dou flun iordain 
aliant deuant tot de plain 
armé a mont belle mesnie 
deux lignies sont et demie 
par cez sont uoyrement noté 
cil qui auant nous ont esté 
qui uesquirent mont iustement 
selonc la loy premerement 
ce sont cil qui les moz diz ont 
qui mont grant aide nous font 
c est li prophetes ysayes 
ezechiel et ieremies 
ce est dauid et samuel 
iohel naim et daniel 
quar des liures et des escriz 
que cist nous ont fez escriz 
sourmontons nous nos auerseres 
qui nous trouons en loy contraires 
quar icil autant de dars portent 
comme de bons moz il recordent 
li baron qui furent eslit 
en tot le pueple desus dit 
doze perres dou flun leuerent 
que il oustre le flun poserent 
quant une lignee ert passee 
une perre ert par li posee 
enssit passerent une et une 
et une perre par chascune 
estoit toz iors posee et mise 
enssit sorent la deuise 
cetes perres qui sont 
des yy apostres note font 
dom le resemblement as tu 
apres baptoyme recehu 
li peuples apres tant ala 
qu il est uenuz en galgala 
por le pouple circoncisier 
fist iosue les entaillier 
coteaux tranchans de perre dure 
et ce senefie et figure 
que cil qui en baptizement 
resoit en sainz fonz lauement 
doit mont curer et auoir cher 
et les mauues fez retrencher 
a l essemple dou dous ihesu 
qui la ueraye perre fu 
la fu la pasque celebree 
premiere de la gent ebree 
en icete terre firent 
li ebre pain dom il uesquirent 
et la manne ot illec finence 
or oez la senefience 
quant en sainz fonz es baptizez 
et tu tes maus as retranchez 
en ihesu as ta creance 
tu fes la pasque senz dotance 
et recoiz le pain qui garist 
non pas uiende qui perist 
la terre qui promise fu 
senefie le cors ihesu 
quant li duy com preuz et sené 
furent au peuple retorné 
et il orent tot reconté 
l estre et l estat de la cite 
lors fist iosue plainement 
a toz zz tel commendement 
qu il apareillassent lor erre 
trestuit por ierico requerre 
et il si firent senz riot 
que onques contredit n i ot 
en ce que iosue tendoit 
uers ierico et conduisoit 
le pouple dom il estoit garde 
deuant lui ou chemin esgarde 
si uit zz ange qui uenoit 
et zz glayue en sa main tenoit 
iosue pres de lui se mist 
et li demenda enquist 
s il uenoit a eux com amis 
ou s il estoit lor anemis 
et cil li a tantost retrait 
que por s aide a lui se trait 
 et te uuil  fet il  enseigner 
que tu te doiz ci deschaucier 
ne doiz solliers es piez auoir 
quar ie te fois bien a sauoyr 
que li leux et toute la saincte 
de la place ou tu es est saincte  
et iosue maintenent fist 
tout ce que li anges li dist 
or oez que ce senefie 
cil qui ocit et uiuifie 
uint ausit com glaiue tenenz 
et par les escriz enseignens 
que tu doiz trancher et destruire 
de toy tot mal qui te puet nuyre 
ne iosue pas mal ne fist 
de ce que il de l enge enquist 
se il uenoit encontre lui 
por lui quar es liures lui 
que li mauues anges souuent 
semblence dou boen ange prent 
la cite tantost asegierent 
et trestote l enuironerent 
la ot merueilleuse bataille 
quar li peuples auoit senz faille 
escu lance eaume ne dars 
aubert espee ni dendars 
ne par force qui i fust mise 
d ome ne fust la cite prise 
ni par nulle force qui soit 
fors celle qui de l arche issoit 
mes quant les buisygnes sonnaint 
li mur de ierico uersaint 
qui de yy murs estoit ensaincte 
ce fist la uertu de dieu saincte 
et le septain mur degité 
entra li ous en la cite 
et lors furent tuit feble et fort 
li citoyen mis a la mort 
que nus n i ot esparnement 
ne mes raab tant sollement 
iosue commandement fist 
escomeniement mist 
que nus hon de tote sa gent 
ne preist fer or ni argent 
quar enssit commendé l auoit 
cil qui tot sciet et qui tot uoit 
que chose qui apartenist 
a metal nus ne retenist 
quar diex uoloit qu en son seruise 
fust trestote tel chose mise 
et qui tel chose retiendroit 
l ire de dieu le puniroit 
et desus ce retint acor 
zz mentel une lengue d or 
et tot ce que il hot pris la 
rebonci couuri et scela 
et de ce se corrosa mont 
cil qui fist et forma le mont 
dom apres cete chouse auint 
quant li peuples em place uint 
por combatre a ses anemis 
que plusor furent a mort mis 
mes iosue qui sa fience 
auoit en dieu et s esperance 
s oroison fist et li requist 
que il a sauoir li feist 
por quoi ses pueples estoit mis 
au desoz de ses anemis 
et ce li a lors diex apris 
que ses pueples auoit mespris 
quar tel y auoit qui tenoit 
ce que deueé li estoit 
sorz fu tantost au pouple mise 
la quelle demonstre et deuise 
que acor ert cil qui auoit fait 
le larrecin et le mesfait 
si fu lapidez uoyrement 
par le commun esgardement 
or oez a quoy ce resemble 
li bougres la lengue d or emble 
en meslent parolles dorees 
sus paroles saintifiees 
splendour de parolle doree 
est la lengue d or apellee 
mes simple creance senz 
fet parolles resplendissables 
les parolles faintes que font 
li poete dorees sont 
mes por ce que tu es saus uiues 
te commens que tu les eschiues 
or oez que ie uous deuis 
dou mentel en ierico pris 
ierico pour le monde prens 
li menteaux doit coistiuemens 
estre entenduz de folience 
et de fausete de creance 
et tiex menteaux souent redonde 
a noter les mors de cest monde 
les sorz les soutes les boydises 
les esgars et les felonies 
li bougres prent tele uestehure 
et fait en cete une costure 
por cosdre la a saincte yglise 
semenz parolles de faintise 
enseygnemenz de faussete 
meslenz a ceux de grant bonte 
acor lapidez senefie 
que cil qui nafre et uiuifie 
au ior que le mont iugera 
les bougres griement punira 
apres ce que acor fu mors 
sus cui fu chehue la sors 
et que diex por son fait ahy 
s en uint li pueples en ay 
et le fist uigoreusement 
la cite senz deleement 
et senz domage d eux ont prise 
et tote a destruction mise 
li mur quassé espendu 
et puis ont il le roy pendu 
aussi quant tu auras estaintes 
les seites mauuayses et faintes 
adons porras tu seurmonter 
les dars sathan et lui denter 
par la grant force de la croiz 
en quoy tu te fies et croiz 
la force satan est dentee 
par la croiz et seuremonté 
la croiz si est nostre esperance 
par li est menee a oustrance 
sathan qui tant nous a ay 
aussi com fu li roys d ahy 
lors fist iosue zz autel 
de perre a dieu sacré et tel 
que mains d ome n auient onques 
ne fers nus atoychié adonques 
illec son sacrifice fist 
et la segonde loy i mist 
en la meniere que il sot 
que moyses escripte l ot 
li droiturier qui blasme n ont 
droitement perres uiues sont 
les quiex ne poent trespercier 
li dart de l anemi d acier 
li autier sont pensees bones 
ou tu les sacrifices dones 
quant tu a dieu ou tu te fies 
par tes bons faiz te sacrifies 
et la saincte segonde loy 
est escripte en fort cuir ce croy 
quant tu liz en la loy nouelle 
et fes ce qu elle te rauelle 
puis fu conduite uoyrement 
l arche a grant esioissement 
tant qu il bien pres s aresterent 
des montaignes ou il monterent 
qui estient autes et lees 
gazirin et gebal nomees 
si monterent en gazirim 
cil qui eraint dou plus aut lin 
por fere les beneissons 
et por doner malaissons 
cil de plus bas lignage erent 
ou mont de gebal s en monterent 
en gazirim beneissaint 
trestoz ceaux qui obeissaint 
au commendemenz de la loy 
donee dou souerain roy 
en gebal malaissaint 
touz ceux qui la contredisaint 
si estient tiex compeignies 
que sur chascun ot yy lignies 
cil por qui les beneissons 
eraint leuhes par liccons 
notent les cuers de ceux por uoyr 
qui bien font por la pez auoir 
qui toz iors durra senz fin prendre 
par les autres deuons entendre 
ceux qui eschiuent uil afere 
por peur de grief poyne traire 
renomee qui mot tost uolle 
est tant alee par parolle 
que en gabaon la cite 
fut dit de mains et raconté 
que riens ne pooit endurer 
les ebrez n enuer eux durer 
et que li signe en aparaint 
en ceux que il soumis auaint 
li citoyen tuit li maior 
orent dou peuple grant peor 
consoyl orent entr eux ensemble 
leur consaux dona ce me semble 
que une cautelle tel feraint 
que estre poure aparestraint 
si prirent robes uuilles tuit 
et pain qu on apelle becuit 
et uesseaux depeciez et roz 
plains de pouerte et de corroz 
et de tristece par semblence 
cete guise de contenence 
esmeut iosue senz doutance 
de fere auec eux alience 
mes ne tarda pas longuement 
que il sot le decoiuement 
que fait auient si les uost 
metre a destruction tantost 
quant a son cour a racordé 
qu il auoit a eux acordé 
et que la pez qu il auoit fete 
ne seroit ia par lui desfaite 
et tot enssi a iosue 
le corroz de son cour mué 
apres cest acomplissement 
lor fist zz establissement 
qu il seruirient senz gabois 
le pouple d ayues et de bois 
enssit fu ordené et dit 
que onques n i ot contredit 
a sez sont acomparagié 
aucun qui sont apareillié 
de rendre et fere le seruise 
qui est douz a saincte yglise 
qui de cors apareillié sont 
mes en parece leur cuers ont 
cist ont la semblence et la forme 
de l arbre qu en apele orme 
qui fruit ne porte et tote uoye 
resemble que porter le doye 
li rois de iherusalem sot 
coment iosue conquis ot 
gabaon a lui sozmise 
et que fere li doit seruise 
et qu entr eux auoit alience 
et cil ot de cete acordence 
peour ne fet a demender 
quatre autres rois a fait mander 
qu il a en sa compaignie pris 
et lors ont li yy rois empris 
que il corront tuit escité 
desus gabaon la cite 
quant cil de gabaon le sorent 
sachez que grant peur en orent 
si ont enuiez lor messages 
tiex qu en tient a preuz a saiges 
a iosue et si li prient 
et mont enuers lui s umilient 
que il et sa gent senz atendre 
lor uiegnent hedier et desfendre 
encontre yy roys qui por guerre 
sont entré en la soe terre 
soe l apelient senz dote 
quar a lui ert soumise tote 
por les prieres que fesaint 
cil qui en gabaon manaint 
fu iosue si esmehuz 
quar il les ha toz securuz 
quar il uint la 
a grant compaignie de gent 
illec commencee senz faille 
fut trop merueilleuse bataille 
quar mont fort gent et mont ardie 
auoit de chascune partie 
mes diex qui les suens pas n oblie 
a la soe gent desueye 
zz tel confort lour enuoya 
que lor anemis esmaya 
que lor anemis esmaya 
quar droites perres senz dotance 
dou ciel a tres grant abundence 
desus leur anemis 
qui forment les espoenterent 
et tant de domage lor fistrent 
mont en nafrerent ocistrent 
et por ce que celle iornee 
peust auoir tant de duree 
que tuit fussent escrauenté 
lor anemi et seurmonté 
iosue tel priere fist 
que diex en gre resut et prist 
quar li solaux senz mocion 
si fist en son cors stacion 
et s esta aussi com fichez 
senz fere cors nul ce sachez 
li sollaux ert sus gabaon 
et la lune desus helon 
tantque tuit furent surmonté 
li anemi et tuit gasté 
cis yy roy les yy sens figurent 
qui mont de maux au bons procurent 
c est nes et boyche et oyemens 
atoychemens et uoyemens 
cist nous uollent surmener 
en mauuesement gouerner 
mes certes li douz ihesucriz 
par douces prieres flechiz 
nos anemis apraint et plesse 
si qu a nous nuire ne les lesse 
ne li uoyrs sollaux de droiture 
que nous seons uaincu n a cure 
mes auec nous s estait senz fable 
et done splendor pardurable 
iuqu a tant que nos anemis 
corpores a nous souzmis 
et iuqu a tant qu il ait lié 
le col sathan soz nostre pie 
et por cest fait ses diz lui 
 toz iors  fait il  auec uous sui 
et fere toz dis demoree 
tant com cis secles ait duree  
quant la gent fu morte ocise 
qui ert en la terre promise 
lors a la terre deuisee 
iosue a la gent hebree 
et l a si tote departie 
que chascuns en set sa partie 
tot aussit ihesus terre tost 
aussit com terre tantost 
nous depart et nous abandone 
quant il ses dons a chascun done 
deux diuisions furent fetes 
ou peuple qui ia sont retraites 
dom moyses fist la premiere 
et iosue la derreniere 
quar moyses n oblia mie 
aus yy lignies et demie 
deuiser la terre de plain 
par dela dou flun iordain 
et iosue desa le flun 
dona de la terre a chascun 
de neuf lignies et demie 
et ce uoyrement senefie 
que ihesucriz plus sauueroit 
de gent que la loy fet n auoit 
en la diuine compaignie 
les yy lignies et demie 
notent le peuple premerain 
a cui la deitez de plain 
ne fu manifestee onques 
une demie s en faut donques 
qu el ne soyent yy plainement 
quar onques enciennement 
trois persoynes de deite 
qui sont en saincte trinite 
ne furent apertes ni cleres 
ne sehues es premiers peres 
es yy lignies et demie 
qui nombre bien parfez n est mie 
ce est le peuple ihesu meesme 
qui ses dons done apres baptesme 
et tot aussit en tel point 
com en cetui nombre n a point 
de pleniere parfection 
tot aussit ne set dieu nus hon 
totes uoyes sont plus asez 
cil que ihesucriz a sauuez 
que la loy encienement 
ne peut mener a sauuement 
quant iosue deuisement 
de la terre fist a sa gent 
a caleph que il ot troué 
aus hermes fort esproué 
et uaillant et de grant fierte 
dona il lors une cite 
qui ebron estoit apellee 
illecques rot dure mellee 
et bataille mot fiere et grant 
quar au fil d enab le ieant 
ot caleb grant bataille et guerre 
ainzqu il fust sires de la terre 
mes puis fust tant qu il ot senz doute 
la cite et la terre tote 
apres a conquerre enprist 
la cite de sephet et dist 
que cil de tote sa mesnie 
qu il auoit belle et bien garnie 
le plus grant pris enporteroit 
a celui sa fille donroit 
au retorner de la bataille 
et lors othoniel senz faille 
mont fierement s apareilla 
en la bataille s en ala 
et tant por sa proece fist 
que la cite de sephet prist 
et por ce que tant se pena 
caleph sa fille li donna 
tot enssit com promis auoit 
qui axa apellee estoit 
et li dona en heritage 
par rayson de son mariage 
terre soiche que il hauoit 
et axa cui il mout greuoit 
don tel terre li ert donnee 
quant sur l arnesse fut montee 
a plorer durement se prist 
a son pere en plorent dist 
 sire quant m auez asenee 
et la terre soiche donee 
or me donez par grant amor 
dom ge li puisse trere humor  
si a son pere a ce mené 
que maintenant li a doné 
terre dont grant ymor sordoit 
par les fontaines qu el auoit 
axa por uoir pensee note 
qui la chalor de char debote 
et les esmouemens apraint 
ceux que l arnesse en lui contient 
caleph li uaillanz li proudons 
a sa fille dona yy dons 
et cist dui don nous sont doné 
dou souuerain roy coroné 
quant la char ueaut ieune querre 
donee li est soiche terre 
et quant la lerme est espendue 
terre moiste li est rendue 
quant la terre fu departie 
li diacre nulle partie 
de la terre auoir ne porent 
diex fu la porcion qu il orent 
mes iosue lor otria 
et si les preuelegia 
que partout la ou il uousissent 
en totes les citez mainsissent 
et sur trestotes les lignies 
et il et totes lor mesnies 
nostre diacre c est la uoyre 
sont ci noté et li preuoyre 
qui nous parfont edifient 
des sainctes parolles qu il dient 
qui curent les souerains biens 
et non mie les terriens 
et qui ont leur pensee mise 
entierement au dieu seruise 
et comme li ouriers por uoir 
soit dignes dou loyer auoyr 
tel gent seiment ce qui guerist 
et si cuillent ceu qui perist 
s aucuns te done la uiende 
que l ame requiert et demende 
la uiende dou cors li donne 
quar l escripture ainssi le sonne 
et ce que cete gent tant firent 
que yy et yy citez prirent 
fu li droiz signifiemens 
a ce que diz commendemenz 
dona diex en la loy premiere 
et puis en la loy darreniere 
qui nouelle est nomee et dite 
furent li yy euangelite 
yy foiz yy sont 
et donques li mestre qui ont 
tot ce que les yy lois enseygnent 
a quarente citez ataignent 
li sens moreus et li misteres 
sont les yy citez totes cleres 
a quoy li mestre font lor force 
d oster le noel de l escorce 
ne furent pas si com ie cuit 
li sarrazin essilié tuit 
cil qui manient ou pais 
encois auecques les iuis 
aucun sarrazin 
por ce que il trehuz donerent 
cananehus et sa mesnie 
demorerent en la lignie 
d effraim quar onc puis ne fu 
que il ne lor peast trehu 
effraim por ce le souffri 
c a payer threhu se offri 
uices qui demore en ton cour 
et que tu ne peuz a nul feur 
ne uaincre ne suremonter 
deuons a cetui adonter 
quar tot soit il ainssi que tu 
ayes en toy plusor uertu 
ne puez tu trancher comme sage 
toz les uices de ton corage 
de tel corpe est dons recehuz 
a toy ce m est uis li trehuz 
cis uices done que tu uoies 
coment tu humilians soyes 
ces choses parfaites ainssi 
iosue de cest siecle issi 
qui tot enssi com ie l entens 
mont bien acompli tot son tens 
et trepassa ce dit l estoyre 
en estat de bone memoyre 
aus peres qui d enciennete 
qui deuant lui orent esté 
apres iosue fet l estoire 
dou liure des iuges memoyre 
des quiex la lignie ebree 
ha aide a lui 
li apostre en tot autel guise 
et li mestre de saincte yglise 
apres ihesucrit uenu sont 
qui noz batailles fetes hont 
mes quant iadis oul auenoit 
que li peuples dieu mesprenoit 
et qu il fesoit ouures si folles 
que il aoroit les ydoles 
aussitost les auoit diex mis 
au desoz de leur anemis 
et quant repentir se uollaint 
et dieu de bon cour reclamaint 
leur anemi por la degrace 
gurpissaint maintenant la place 
et deuant le pueple fuaint 
quar enuers eux force n auaint 
autel poons maintenent dire 
si tu ueaux en ton cour despire 
de dieu la saincte ordenence 
anemis a sur toy poissence 
et si tu pries dieu asez 
tes anemis sera froyssez 
et li iuif lors mont pecherent 
quant il baalim aorerent 
por dieu de saincte deite 
oblierent la bonte 
que diex lor fist mainte feye 
et por ce ot lor gent aye 
et trestot le peuple souzmis 
desoz zz de lor anemis 
qui cusan senz dote auoit non 
par yy ans uossissent ou non 
furent desoz lui aserui 
et par yy anz l ont tuit serui 
maintenant apres ces yy ans 
fu li pueples bien repentens 
sospira gemit et plora 
et dieu deuostement ora 
et quant il est ainssi priez 
il est mont tost amolliez 
othoniel lors leur aiuge 
a deffendeour a iuge 
et cil quant il le fes pris 
come uaillans et bien apris 
le fist tant uigoreusement 
et se contint si fierement 
tant fist et tant se combati 
que trestuit furent amati 
si contrayre et tant labora 
que la terre en pez demora 
ni li peuples a lui sozmis 
ne senti force d anemis 
ne ne cremut foible ne fort 
tant que se uint apres sa mort 
lors fu tot en autre semblence 
or oez la senefience 
si a pechie te ueaux offrir 
ton anemi t estuet souffrir 
quar desur toy seygnorira 
quant en pechie te sentira 
mes si uous plorez uos pechiez 
diex uous aidera ce sachiez 
li peuples pecha derechief 
dom il souffri mont grant meschief 
maint mal et maint affliction 
et maincte persecucion 
quar roys eglon sur eux monta 
qui mont asprement les mena 
et quant li peuples a ueu 
que soz eglon a mal heu 
enuers diu mout s umilia 
et doucement merci cria 
mes cil qui toz iors ententis 
est a secorre les chestis 
et qui a toz aages s acorde 
a tote grant misericorde 
aiot a iuyge lor dona 
qui sagement les gouerna 
aiot ne se pooit de plain 
aydier de la senestre main 
mes de la destre estoit si fors 
qu il en fesoit de granz effors 
a sa destre cuisse mist 
l espee de quoy il ocist 
le roy eglon le malfaitor 
ainssi de son persecutor 
ot li peuples sa deliurance 
aioth porte senefience 
des ius qui en lor faiz sont destre 
riens ne uollent fere a senestre 
la parolle dieu qui argue 
est l espee aioth ague 
par la quele diuinitez 
destruit totes iniquitez 
puis lor fu a iuge donez 
sengar qui les a gouernez 
par zz seul an tant seullement 
et bien ententiuement 
cis sengars grans merueilles fist 
quar yy cens persoynes ocist 
d un soc senz nul autre baston 
par cetui le mestre noton 
qui auec le soc de doctrine 
les pensees arer ne fine 
et por oster entreduisans 
d eles totes choses nuisans 
et quant sengar fu definez 
enquore s est abandonez 
li peuples toz a pechie fere 
son anemi et son contraire 
souffri diex le roy iabin estre 
par desur eux seygnor et mestre 
si fiers enuers eux se contint 
que desoz ses piez leur cos tint 
mes li peuples prieres fist 
a dieu et merci li requist 
et diex tot pardoné lor a 
en lor aide delbora 
qui prophete estoit mont senee 
lor a por iuge lors donnee 
cete soz une palme sist 
ses iugemenz illecques fist 
tiex que li peuples mont ama 
c est entre bethel et rathma 
et lors auint ce dit la letre 
que cysara uoloit sozmetre 
le pouple souz lui en seruage 
mes delbora qui ert mont sage 
barach maintenant apela 
de maintes choses li parla 
et puis au darrenier li dist 
que il diz mil homes queist 
 quar guerre  fet elle  sera 
entre le peuple et cysara 
et si nous conuiendra senz faille 
encontre lui auoyr bataille 
si saches bien que tu seras 
cis qui les diz mil conduiras  
et barach forment s encusoit 
affermoit mont et disoyt 
que ia en bataille n iroit 
s auec lui delbora n estoit 
 ge ire  fet delbora  senz faille 
auecques toy en la bataille 
mes le grant honor ni la gloyre 
n ert pas toe de la uictoire 
une fame estrange senz doute 
en portera la gloyre tote  
lors sont au poigneis uenu 
en tel point se sont contenu 
que lor anemi ne se porent 
contr eux tenir ne force n orent 
quant cysara set bien et uoit 
que poer ne force n auoit 
le dos a torné si s en fuit 
a lessé tot son conduit 
en fuent le pueple israel 
fist tant c au pauaillon iahel 
est uenuz trauailliez et las 
et li requist inellepas 
qu en son ostel le receust 
et de l ayue que il beust 
li donast astiuement 
quar trop a grant soyf malement 
et celle li a tantost trait 
en l ayue dona li lait 
et quant cysara ot behu 
tant com li plot et bon li fu 
et que sa soyf fu estanchee 
ou bien l en uiegne ou mal l en chee 
illec se couche senz atendre 
por dormir et por repos prendre 
quar trop grant mestier en auoit 
et quant iahel dormir le uoit 
si fermement que de legier 
ne se peust pas esueillier 
dou pauaillon a fermé l uis 
et la cheuille a prise puis 
qui de fer ert en sa senestre 
et un maillet en sa main destre 
a celui qui dort a merueille 
la cheuille dedanz l oroille 
li a ou le mail embatue 
si qu elle li a espendue 
la ceruelle et tolu la uie 
or gardons que ce senefie 
delbora qui n estoit pas fole 
senefie aboille ou parolle 
quar ce nous dit la prophecie 
selon le mistere est anuncie 
elle est plus douce a ta boyche 
que si bresche de miel i toyche 
et por ce que en sa deuise 
ot delbora palme promise 
par quoy dou iust florist la destre 
dut elle desoz palme estre 
rathma aute chose est senz dote 
et bethel meson de dieu note 
ce nous dit la uoiz dou prophete 
qui ces yy choses nous repete 
barac fut dous et delbora 
apelez qui resplendor a 
mes cete replendor faut en ce 
quar ele done deceuence 
dont porte barac tot de plain 
forme dou peuple primerain 
que li prophete qui uiuoint 
par leur paroulles enseignaint 
cis peuples si com ie l entens 
luist en labor mont po de tens 
ne la loy n ot pas longuement 
ce m est uis replendissement 
iahel qui estrange estoit note 
ascension senz nulle dote 
dom l iglise est senefiee 
qui des payens fu concriee 
ce est l eschielle et li degrez 
de ceux qui font a dieu ses grez 
ce est l eschielle qui ataint 
au ciel par ou montent li saint 
et si peuz entendre et sauoyr 
que li premiers peuples auoyr 
ne peut ne force ni uertu 
a l encontre ce uoyz tu 
que li peuples de saincte yglise 
a loenge et eneur aquise 
fers et fust en cete meniere 
furent mors a celui qui ere 
anemis au peuple israel 
et furent loenge a iohel 
aussi doiuent estre alosé 
la croiz et li clo arousé 
dou uermoil sanc de ihesucrit 
qui mort por nostre salut prist 
et chassa l enemi non monde 
de la princee de cest monde 
li iuif ne uainquirent mie 
de l anemi la seygnorie 
mes tu par la croiz senz doutence 
uainz de l anemi la puissence 
li peuples encor se meffist 
don dieux par son corroz le mist 
desoz les piez de madian 
ou il souffri mont grant aham 
neporquant fist a dieu priere 
et souplia en tel meniere 
que diex li doux s amollia 
un ange des ceaux enuia 
a gedeon de iohas fil 
 diex soit auecques toy  fet il 
gedeon qui son ble batoit 
que il dedanz sa grange auoit 
a l enge qui salué l a 
en cete maniere parla 
 ne sai  fet il  comment puet estre 
auec nous la uertuz celestre 
quant diex souffre que seons mis 
au desoz de nos anemis 
qui trop fort nous ont garreyez 
por ce sui ie si enuiez  
fait il  par le commendement 
celui qui fist le firmament 
qui te mende que tu entendes 
comment sacrifices li rendes 
d un boichet que tu offreras 
et le li sacrifieras 
et metras la char sus la perre  
et lors s apareilla grant erre 
gedeon por offrir et fist 
ainssi com li anges li dist 
quar sanc et char tot a deuise 
a par desus la perre mise 
et li anges qui l esgardoit 
une uoirge en sa main tenoit 
que par desus tot ce coucha 
et tot de la uoyrge atoycha 
et lors la perre senz demore 
enfente le feu qui deuore 
tot celui sacrifice ensemble 
et lors commende ce me semble 
l anges a gedeon qu il aille 
sehurement en la bataille 
qu il et sa gent matez rendront 
toz ceaux qui encontr eaux uiendront 
 et comment porroye ie croyre  
fait il  que nous ayons uictoyre 
quar ice croire ne porroye 
si aucun signe n en auoye 
si te pri que signe m en dones 
de ce que ci endroit me sones 
comment ie puisse et doye croire 
que cete promise soit uoyre 
amis  fet li anges adonques 
certain signe te donre donques  
li anges enuiron lui garde 
une toyson illec esgarde 
 cete toyson  fet il  senz doute 
sera demain au matin tote 
bien embehue de rousee 
et la terre entor engelee 
a ses enseignes me croyes 
qu en bataille uainquierres soyes  
si fu trestot enssi troué 
et l endemain bien esproué 
quar de la toyson arousee 
issi maintenent de rousee 
une cruisille tote plaine 
quant aprainte fu bien la loyne 
apres cete chose requist 
gedeon a diu qui tot fist 
que il nul corroz n en preist 
de riens que il li requeist 
et puis a faite sa priere 
en tel guise en tel maniere 
que li signes que doné ot 
appareust muez dou tot 
que la toyson gelee eust 
et la terre arousee fust 
et l andemain la matinee 
fu la chose enssi atornee 
en la meniere en la guise 
que gedeon l auoit requise 
quant gedeon ses signes ot 
por uoir et senz doutence sot 
que s il aloit en la bataille 
qu il auroit uictoyre senz faille 
et lors a sa gent mis ensemble 
et mise au chemin ce me semble 
lors a oy la uoiz diuine 
qui li enseigne endoctrine 
quiex barons et combien a taille 
il en menra en la bataille 
enssit les gouernera 
que ou flun boyure les fera 
et ceux qui en lechant beuront 
tot autresi comme chien font 
en auant ne uoille mener 
et les en face retorner 
a ceaux qui genous flechiront 
quant ou flun boiure il uodront 
yceux eslise et yceux aint 
et ceux en la bataille maint 
gedeon tot enssit le fist 
com la uoiz diuine li dist 
et sachez bien que yy cens furent 
qui en cete meniere burent 
cist alerent en la bataille 
senz eaume nul et senz uentaille 
senz aubert senz escu senz lence 
senz iauelot senz dar qu on lence 
mes buisines senz doutence auaint 
qui autement et clier sonnaint 
que il portient en lor destres 
et boceaux fraiz en lor senestres 
et li plusour uesseaux portaint 
qui feu dedanz eux continaint 
si que madian s esbaissent 
des feux qui de ces uesseaux issent 
et de la peur que il orent 
foyrent au plus tost qu il porent 
enssit ot gedeon uictoyre 
par la grace au dous roy de gloyre 
or nous conuient a declerier 
que tot ice doit figurer 
ice que gedeon uit l ange 
qui batoit son ble en la grange 
et trahoit le grain de la paille 
senefie et note senz faille 
que qui pensee ha nete et fine 
ueoier peut la chose diuine 
et ce que li anges li dist 
que d un bochet sacre feist 
est que sacrifier deuons 
pechiez qu en nostre char auons 
et les chars si tu bien t auises 
sont posees seur pierre et mises 
quant nostre char sostient afflit 
a l essemple de ihesucrit 
cil offre char auec le ius 
qui au pechie ne torne plus 
en confession descouure 
sa male pensee et 
li anges fet atoychement 
de sa uoirge certoynement 
quant la uertu dou ciel ne uie 
au droituriers sa saincte aye 
quant la perre feu doner pot 
et que li feux deuora tot 
ice est li sainz esperiz 
qui tot mal oste et ihesucriz 
la toysons qui est arousee 
senefient la gent ebree 
la terre soiche comme mote 
le poeple des peens nous note 
li hebre resurent rousee 
lorsque lor fu la loy donnee 
mes ne dona diex au payens 
de si tres aus dons nulle riens 
et signes fu muez adons 
c au paiens mua diex ses dons 
les iuis lessa soufreteux 
iehuns de ses dons precieux 
et la cruisille qui fu plaine 
de la rousee sus la loyne 
nous senefie 
le uentre a la uierge marie 
remplie dou saint esperit 
quant elle consut ihesucrit 
a yy cenz iustement nombré 
furent par conte li hebre 
qui auec gedeon alerent 
et madiens suremonterent 
cis nombres note les parfaiz 
qui bon sont en diz en faiz 
et seruent a la trinite 
trois persoynes en unite 
ceux ueaut ihesucriz retenir 
a ses batailles parfornir 
si que uictoyre ont heue 
qu onques n i ot arme uestue 
en autel point en autel guises 
uainquirent martir les iustises 
qui martirier les fesaint 
et les buisines lors sonnaint 
quant il ihesucrit apelaint 
et lors martires despisaint 
et li uessel eraint froissié 
quant iuqu a mort estaint blecié 
li uessel froyscié rogissaint 
li saint de lor sanc roige estaint 
la gent de madian fuoit 
quant la lumere ardent ueoit 
aussit li duc s esbaissaint 
quant il les miracles ueaint 
que ihesucriz leur demonstroit 
por les martirs que il amoit 
et ce que madien regnaint 
qu encontre madien uenaint 
les buissignes en lors mains destres 
et les uesseaux en mains senestres 
ce est que nous deuons sentir 
par la destre le grant martir 
et sachez que por la senestre 
doit petiz martirs notez estre 
quant gedeon bien ueaux deuint 
et que a morir le couint 
quant de cest secle trepassa 
yy et diz enfans lessa 
que il de ses fames auoit 
un autre en y ot qu en nomoit 
abimelech et cis nez yere 
senz faille de sa chemberiere 
icis fu de mont fier corage 
toz iors porchasa le domage 
de ses freres nul n en ama 
ne ses amis ne les clama 
ens fu dou tot lor anemis 
et por eux garroyer a mis 
et conioint en sa compaignie 
grant torbe de male mesnie 
c est de uagues et de fuitis 
sur tote rien fu ententis 
d auoir a ses freres la guerre 
tant se pena que de la terre 
en a ses freres toz chacez 
et puis s est il tant porchacez 
que tuit furent ocis li frere 
et qu il ot les mesons son pere 
neporquant zz frere i auoit 
qui ioatan nomez estoit 
qui tant abimelec douta 
qu es boys se tapist et bota 
enssi eschapa des moins 
celui qui de malice ert plains 
quant cil de sichen ont sehue 
la proece qu auoit heue 
abimelech et qu il auoyt 
ou fust a tort ou fust a droit 
tot l eritage de son pere 
senz partie nulle de frere 
cil de sichen et dou pais 
li ont lors prié et requis 
que il par desus eux regnast 
et que il toz les gouernast 
et il qui ert mont engigneux 
ne s en fist onques desdaigneux 
n onques dilacion n i quist 
a regner seur toz eux emprist 
por gedeon nous est escriz 
et senefiez ihesucriz 
et por les fames qu il auoit 
peut len mont bien entendre et doit 
le peuple de gent sarrazine 
que crist ioint a lui d amor fine 
yy et diz langage sont 
qui les enfens figurez ont 
abimelech les mauues note 
et la chambariere senz dote 
la synagogue nous descrit 
qui doit enfenter entecrit 
le maufetor que diex confonde 
quar pres sera la fin dou monde 
c est cil qui toz les maus fera 
auecques lui aiostera 
les mauues et les soudeans 
et les uagues et les fuens 
aussit com abimelech fist 
qui compaignie au mauues prist 
et si grant felonie emprist 
que il toz ses freres ocist 
entecriz ceux ocierra 
que il en saint estat uerra 
ioathan qui tant foir sot 
qu abimelech prendre ne pot 
par sa fuie nous senefie 
dou peuple une partie 
qui d antecrit eschapera 
por ce que en la fin croyra 
or oez que iohathan fist 
en quel auenture il se mist 
sus gazaron le mont poa 
a ceux de sichen escria 
a sa uoiz qu il ot aute et clere 
parolles qui portent mistere 
 seygnor  fait il  iadis auint 
que uolentez aus herbres uint 
que roy sur eus establiraint 
a cui poer sur eux donraint 
a l oliue tantost acorent 
a lui tiex parolles orent 
oliue nous uenons a toy 
font il et t eslisons a roy 
uien et si seras tot a estros 
roys gouernans par desus nous 
et l oliue dist ge pors pez fine 
et pors lumere et medicine 
si ne uoil por reaume prendre 
tiex biens fors desus moy espendre 
puis uindrent li hebre au fier 
et li commencent a prier 
qu il s eslieue et que il uiegne 
et que le reaume seur tiegne 
li figuiers respont en mon fruit 
a grant douceur ne uous enuit 
quar ie ne uiox pas por regner 
a ma grant douceur resignier 
puis uindrent li hebre a la uigne 
et li requistrent tot a ligne 
que elle auecques eux uenist 
et reaume seur eux tenist 
la uigne dist ge pors le uin 
qui fet si con ie le deuin 
tant est soes et docereux 
ceux qui l usent lez et ioyeux 
g iens plus le uin por uoyr 
que ie ne fois reaume auoyr 
au groselier puis uenu sont 
et mont grans prieres li font 
que tant uoylle essaucier son estre 
que il daint roys desur eux estre 
quant li groseliers entendi 
leurs prieres si respondi 
 si uous me uollez fere roy 
couure uous li ombres de moy 
et si uous ne desirrez mie 
que sur uous aye seygnorie 
dou groselier puisse issir feux 
qui les ebrieux arde en toz leux 
por ce uous di seygnor baron 
qui manez desoz gazaron 
si uostre don et uostre fait 
n auez felonnessement fait 
diex de toz uos maux uous esluige 
abimelech uostre iuige 
et s en ce qu esleu l auez 
point de peche auoir n en deuez 
maux feux issir puisse de uous 
qui toz uous arde a estrous 
et feux isse de lui meisme 
qui lui et uous arde et abisme  
quant iohathan ot asoy 
tot son porpos il s enfoi 
quar la peur que il auoit 
grant ignellete li donnoit 
tu qui l estoyre liz enten 
les paroles de iohathan 
l oliue note et nous descrit 
l oncion dou saint esperit 
li esperiz dedanz le cors 
ennoint et l oliue defors 
por figuier est la loy notee 
en la uigne au iuis plantee 
ihesucrit pour uigne uous pose 
qui les cuers moylle arouse 
por grozelier qui blece et point 
uous pos entecrit tot a point 
qui en lui tot mal contindra 
a celui point que il uiendra 
li feux issans dou groselier 
doit noter et senefier 
celui feu de quoi ars seront 
cil qui en entecrit creront 
li ebre ont senefience 
d omes sauuages senz dotence 
qui reson n ont et sont maligne 
et dou perpetuel feu digne 
li groseliers apres qui point 
homes sauuages ne craint point 
mes l oliue bien uerdiens 
et li figuiers bien odorans 
et la uigne que plusor aiment 
trop merueilleusement les crement 
iceux gouuerne entecriz 
non pas la loy ne ihesucriz 
ne li saint esperiz n a mie 
sur tel fecture seignorie 
pensees qui mauueses sont 
et coistiuement de foy n ont 
ne deseruirent onques riens 
qu il aient de ces yy les biens 
abimelech li faux regna 
sus le pueple et mal le mena 
tantqu il ot corroz ennuy 
entre ceux de sichen et lui 
dom gaal qui auoit grant pris 
et cil de sichen ont empris 
que tant prochenement feront 
que abimelech ocierront 
mes gebul qui preuos estoit 
de sichen et qui mont amoit 
abimel li a alors fait 
a sauoir l emprise et le fait 
que cil de sichen la cite 
sont en sa mort tuit esbriué 
et que s il le poent seurprendre 
que il li feront la mort prendre 
quant abimelech l entendi 
riens nulle plus n i atendi 
encois a sa gent conseillie 
et puis a sa ueye acuillie 
quar mont uodroit ceux domager 
qui le cuidient empigier 
tant fist qu il les a si seurpris 
que illec fu gaal ocis 
et des autres si grant plante 
que n en se dire uerite 
quant il ot eu la uictoyre 
il s en ala ce dit l estoyre 
a une cite qu en nomoit 
tesbe que il de riens n amoit 
si se pena tant et tant fist 
que la cite de thesbe prist 
mes en la uille ot une tor 
tres fort et de tres grant ator 
dedenz celle tor s est botee 
la gent qui a la mort dotee 
mes abimelech qui senz dote 
uost destruire celle gent tote 
a pris le feu et si le porte 
iuqu a meismes de la porte 
quar la porte uolloit esprendre 
ardoir por ceaux dedanz prendre 
mes desus le portal auoit 
que chascuns mie ne sauoit 
de grosses perres grant foyson 
qui la eraint par garnison 
et une fame qui estoit 
sus le portal esgardoit 
celui qui fesoit son ator 
por la porte ardoir de la tor 
n atent pas qu elle soit esprise 
mes a une perre s est prise 
qui grant estoit sus le portal 
si l a lencee contraual 
le cors abimelech ataint 
le chiep li quasse et brise et fraint 
sique le sanc et la seruelle 
li espent sus l erbe nouelle 
si tost com la gent mort le uirent 
d ilec maintenant se partirent 
ceaux de la tor en pez lesserent 
et maintenent tuit s en alerent 
enssit sichen furent maulmis 
abimelech lor anemis 
ot de uie tant definence 
et ce fu diuine uengence 
quar de sa et de la soufrirent 
la peigne que il deseruirent 
apres abimelech thola 
iuges fu qui en bien s amola 
et regna par yy ans apres 
et tint le pouple tot en pes 
apres thola regna iair 
bons iuges et de grant air 
si fu au peuple bien plaisens 
lor iuiges fu uint et yy ans 
et sachez que des gens li plus 
l auient nomé iayrus 
cis iayrus ot yy enfens 
qu il fist toz riches et poissans 
et les fesoit si com ie lui 
toz cheuaucher auecques lui 
toz les sot si bien asener 
que yy citez gouerner 
lor fist don chascuns en ot une 
et richeces ot en chascune 
apres iayrus fut iepte 
que si frere auient gité 
de lor maisons por ce qu il yere 
engendrez en fame ligere 
et por ce qu il fu de tel mere 
ne uollient mie si frere 
que il nul eritage eust 
qui de par le pere meust 
mes quant iepte en age uint 
de iouencel si fors deuint 
et plains de si grant ardiece 
que partot ot pris de proece 
mont fu de bone uolunte 
plains de ualor et de fierte 
et tuit l ont a uaillant tenu 
lors sont si frere a lui uenu 
qui mont cremetereux estaint 
d une guearre que il auaint 
aus enfens de aamon emprise 
iepte le fort de grant emprise 
sont uenu prier et requerre 
qu il lor uoille aider de lor guearre 
sages est se gouernera 
et lor conduiserres sera 
iepte leur uolente en fist 
quar la mestrise sur eaux prist 
de garreer s apareillerent 
contre les fiz d amon alerent 
asembler par mortel bataille 
lors a iepte uoé senz faille 
que si diex li done uictoyre 
qu il aura de dieu tel memoyre 
que senz point de dilacion 
li fera tel oblacion 
qu en sacrifient li donra 
ce qui encontre lui uenra 
et qui istra en la charriere 
de sa meson tote pleniere 
quant iepte ot cetu ueu fet 
enssit com ie uos he retret 
il s en ala a la bataille 
ot la uictoire sanz faille 
et quant ce uint qu il retorna 
sa fille mont bien s atorna 
d aornemens et tot enssi 
de l ostel contre lui issi 
quar mont grant ioye demenoit 
de ce que ses peres uenoit 
quar la nouelle auoit sehue 
que il auoit uictoyre heue 
et quant iepte sa fille uoit 
qui plus d enfens qu ele n auoit 
et ioyeuse au deuent li uint 
de son ueu tantost li souuint 
n onques enfraindre ne le uost 
ens la sacrifia tantost 
sis anz sen plus le sege tint 
et lors a morir le couint 
iepte figure ihesucrit 
la char dou quel por nous pendit 
qui de toz pechez estoit monde 
sacrifices fut pour le monde 
iepte fu mont fors en bataille 
et ihesucriz plus fors senz faille 
qui soz son pie uoyrement tient 
le mont et tot quentqu il contient 
apres iepte abisan uint 
qui par yy ans le siege tint 
le pouple mont reconforta 
aide et consoil porta 
fiz trente et trente filles ot 
tant fist tant uallut et tant pot 
tant fu uaillanz sages et proz 
maria les totes et toz 
aylon uint apres cetui 
qui par diz anz si cum ie lui 
esta dou pouple conseillierres 
et iuiges bons et conduiserres 
quant mors fu icis aylon 
lors fu noueaux iuges abdon 
qui apelez ert fiz ellees 
yy ans regna tot pres et pres 
cis abdon ot yy enfens 
que il uit toz uaslez et grans 
et trente ce me semble 
toz cez uit cheuaucher ensemble 
si sachez que quant cis fu mors 
que lors failli toz li esfors 
que pot auoir la gent hebree 
a seruitute fu liuree 
et fu yy anz senz doutence 
au seruise et soz la poyssance 
au filistins qui dieu ne creaint 
et les ydoles aoraint 
encoisque fussent acompli 
li quarente ans que ie uous di 
ot ou pouple israhel zz home 
que l escripture maune nome 
icis maune une fame ot 
qui nul enfant auoir ne pot 
dom elle estoit en sa contree 
braaigne de toz apelé 
don mainte priere a dieu fist 
et par mainte foiz dieu requist 
en prient par ior et par nuit 
que diex lor uossist doner fruit 
a cete dame descendi 
uns anges qui mont resplendi 
et resplendissens tote estoit 
la uestehure qu il auoit 
li anges li mist en l oye 
que diex a sa priere oye 
enssit qu elle enfentera 
zz enfent qui surmontera 
ceaux qui si anemi seront 
tuit le creenbront et doteront 
ia nus ne le porra reprendre 
de uin a desmesure prendre 
ses cheuiox si lons portera 
que ia tranchier ne les fera 
uiure uodra honestement 
comme sages et nectement 
li anges pas ne la desut 
quar po de tens apres consut 
zz enfant que yy mois porta 
a son droit terme l enfenta 
yy iors apres que il fut nez 
fut par droit non sanson nomez 
puis crut tant que il uint en aage 
de fere de lui mariage 
de lui marier se pena 
ses peres et si le mena 
lui et sa mere tot ensemble 
a une cite ce me semble 
qui philistiim ert nomee 
de payenne gent habitee 
et fame de celui lignage 
li dona il par mariage 
en ce que il la alaint 
deuant eux regardent et 
zz lion qui mont fierement 
uenoit uers eux yreement 
quar fain auoit et deuorer 
les uolloit il senz demorer 
don li peres et la mere orent 
si grant peur que plus ne porent 
mes sanson senz disgression 
s en uint toz droiz uers le lion 
qui uers lui cort tote la uoye 
guelle baee por prendre proye 
et quant li uns de l autre aproche 
aus yy parties de la boyche 
le ua senson seisir et prendre 
et la gulle en yy metez fendre 
et puis la pel dou lion prist 
et uestehure a lui en fist 
lors alerent en lor besoigne 
et la parfirent senz aloygne 
et lonc tens pas ne demorerent 
que par illec s en retornerent 
senson au lion mort s en ua 
et miel en sa boyche troua 
quar aboylles auaint fet bresches 
de miel illecques totes froyches 
sanson de celles broiches prist 
a son pere mangier en fist 
a sa mere et il meismes 
en a mangié et gousté primes 
tote la gent dou pais sot 
coment senson a mort mis ot 
senz glesue metre et de legier 
le lion qui le uost mangier 
sorent qu il ert et fors et sages 
si s toz li barnages 
de la gent ebree qu il fust 
lor iuges et sur eux eust 
la seygnorie et la mestrise 
et tant feirent que il l a prise 
et li filistim qui tenaint 
soz piez les iuis auaint 
seygnour sur eux lonc tens esté 
en furent forment molesté 
si penserent que tant feraint 
que en traison l ocirraint 
quar n i auoit nul qui seust 
com il autrement se morust 
a sa fame sont lors uenu 
grant consoil ont a le tenu 
et tant ont uers le procuré 
que promis lor a et iuré 
que tant uers son mari fera 
que por uoir li descouerra 
s en porroit fere ne penser 
engin qui le peust tenser 
ensi senz dote le fist 
quar quant son point uit li enquist 
quel porrient estre li laz 
qui peussent tenir ses braz 
et il li dist que nerf de bouf 
s il en y auoit iuqu a nouf 
et qui de ce lié l auroit 
sa force riens ne li uaudroit 
quar senz dote il ne porroit pas 
tel chose rompre ignellepas 
enssit le dist mes il pensoit 
autre chose qu il ne disoit 
celle cuida que uoir deist 
si procura tant et tant fist 
que il fu puis en son dorment 
de tiex ners liez mont forment 
mes si tost com il s esuoilla 
petit au rompre trauailla 
quar nus ne porroit zz fillet 
de loyne ou d estopes greslet 
si tost rompre n em pieces metre 
com il rompi ce dit la letre 
les ners dom il estoit liez 
ses anemis a escriez 
qu entor lui asemblé estaint 
et qui ocierre le cuidaint 
mes failli ont a leur porpos 
quar sanson a sesi zz os 
qui de ioe d un asne fu 
ceux qui sur lui eraint uenu 
ua si fierement enuair 
de grant fierte de grant air 
que enssoisque il fin preist 
mil de ses enemis il ocist 
et lors ot une soif si grant 
onc mes n ot telle a son uiuent 
et si ne sot ou eue querre 
lors a son os gité a terre 
et diex l a poruehu ainssi 
de l os une fontaine issi 
et lors si but tant com li plot 
et que sa soif estanché ot 
apres cetui fait il auint 
que il zz ior en gaze uint 
comme cil qui ne uolloit mie 
oblier a ueer s amie 
et cil qui en gaze habitaint 
mont grant aigne li portaint 
si que quant il de uerite 
sorent qu il ert en la cite 
il firent les portes fermer 
quar ie uous os bien affermer 
que il tot le poer feissent 
que il celle nuit l oceissent 
mes il le sot si se leua 
ainz mie nuit et lors s en ua 
les portes de la uille prist 
et sus ses espaules les mist 
et les porta quique s en plaigne 
bien loig desus une montaigne 
et tot enssit fu lors fors mis 
dou poer a ses anemis 
dallida puis tant li enquist 
que il li recognut et dist 
que si il ses cheuiox perdoit 
que nulle poissance n auroit 
fors tant comme uns autres hon 
quant elle sot cete achoyson 
a cete chose tant uoilla 
que des cheuiox le despoylla 
apres si le desuuygla 
que elle dou tot l auuygla 
et quant il ot ainssi perdue 
et sa grant force et sa uehue 
lors fu moquez a grant henuy 
tuit moquoys cheurent sus lui 
et puis a tel mestier le mirent 
que la meulle torner le firent 
et lors fu tenuz senz doutence 
une grant piece a grant uitence 
mes cheuiol crurent en son chief 
et ses granz forces derechief 
sont reuenues en son cors 
zz uaslet a pris sanson lors 
qui le conduisoit et menoit 
aus leux que il li commendoit 
dom il auint zz ior apres 
que philistim en zz pales 
por festeer ensemble estaint 
de nulle rien ne se dotaint 
mes si tost com senson le sot 
au plus tost que il onques pot 
a cel pales mener se fist 
les yy coloumes aus mains prist 
qui desoz le pales estaint 
et tot le pales sostenaint 
lors s enfoy et s en ala 
cil qui l auoit amené la 
et sanson a ses yy mains mises 
au coloumes de perres bises 
s a les coloumes bien murees 
embedeux a terre ruees 
enssit ocist ce me semble 
lui et les autres toz ensemble 
or poez oir aprendre 
quel mistere lon i peut prendre 
sanson en son non sollement 
a dou sollo figurement 
il ocist le lion senz dote 
le quel tote autre beste dote 
et ihesus sollaux de droiture 
le diable atrible aiure 
a cui com mortiex anemis 
est por pechie toz hom seurpris 
ce qu en sa boyche miel troua 
la senefiance esproua 
ce que ihesucriz a fors mis 
les bons qui miex sont ses amis 
de la gorie d enfer ou il 
eraint en poyne en essil 
sanson rompi en fort meniere 
les liens dom il liez yere 
et la ioe de l asne prist 
autel di ge de ihesucrist 
qui la croiz prist por sa bonte 
don il nous a sathan denté 
aussi sanson ses anemis 
a par son os au desoz mis 
et ce que fontaine sordi 
de l os qui trestot l esbaudi 
de sa grant soif nous senefie 
que li baptoismes nous recrie 
ce que sanson en gaze ala 
por s amie qui estoit la 
c est que ihesus enfer brisa 
por ses amis que la pris a 
cil qui sanson de cour aaint 
de totes pars l auironaint 
et iuif qui ihesus ayrent 
ou sepulcre garder le firent 
cist sanson par nuit s escita 
ihesus au main resuscita 
sanson ses anemis seurmonte 
ihesus les armes sathan donte 
sanson enssit se deporta 
les portes de gaze enporta 
et ihesucriz a mont grant ioye 
enporta des enfers sa proye 
sanson uainqui ses anemis 
ihesus ualut a ses amis 
sanson tantost com uictoyre a 
a la montaigne repera 
et ihesucriz a paradis 
repera uaincuz les iuis 
ce que sa fame dallida 
des cheuiox le chief li uoyda 
et que la uehue perdi 
et qu a meulle torner tendi 
ne note mie ihesucrit 
mes ce dient li saint escrit 
qu en ce sont li martir noté 
a tort por ihesu tormenté 
et si peut bien estre sanson 
sens qui est uallans en rayson 
et dallida note et figure 
char qui s otroye a luxure 
dallida si te ret ton chief 
s en pechent te met a meschief 
et cheuiox res si est la grace 
de dieu qui en toy se defface 
et lors te gabent li mal ange 
aussit com senson li estrange 
lors yes de ueoir empeschiez 
quar es tenebres de pechez 
es lors auoygles totes uoyes 
que ne cognoysses dieu ne uoyes 
si es a meule torner contrains 
quant tu a tornoyer t enpains 
en la diuersite parfonde 
de la malice de cest monde 
et ce que li cheuoil croissant 
font sanson en force poissant 
et qu il uersa tot d un esles 
les yy colomes dou pales 
si tu tes pechez uiaus gemir 
tes cheuiox croistre lors remir 
quar grace croistre fet adon 
grant esperance de pardon 
et lors s est force en toy mise 
quant lecherie et couoytize 
qui por yy coloms sont prises 
sont de ton cour dou tot fors mises 
la meson sathan le ydeux 
de ces coloumes embedeux 
est apoee et siet desus 
mes la grace dieu l abat ius 
et si com sanson ot souzmis 
grant torbe de ses anemis 
aussi uaincras senz nulles fables 
une grant torbe de diables 
et quant sanson se mist a mort 
millier d omes y furent mort 
et ce doit lon par droit escrit 
bien raporter a ihesucrit 
quar il mist a destruction 
sathan auec sa region 
quant il por nous se paroffri 
a mort que il en croiz soffri 
apres la mort sanson fortin 
prent li liures des iuiges fin 
