uoil faire per rime e per lioine 
del fil lo rei de macedoine 
en babiloine 
afrique e tire e sidoine 
tot lo mont mist en si grant aigoine 
qui ne le uolt seruir per son espoine 
pot garir ne l escuz ne la broine 
morir l estut que n i quist autr essoine 
quant xm li filz felips fu nez 
per molt granz signes fu li iors demostrez 
ceus mua totes ses calitez 
e luna perdirent lor clartez 
por poi ne fu li iors toz oscurez 
crolla la terre e se mut de toz lez 
plusors los fu granz la tempestez 
reis felis fu molt 
de cel enfant qui si fu demostrez 
ce signifie qu il sera molt senez 
e que li enfes conquerra mainc regnez 
quant xm nasqui en icel ior 
ot lui nasquirent yy fil de contor 
de macedoine del fe l empereor 
cil enfant furent de l ahe lor segnor 
manctes terres li conquistrent honor 
tuit lo seruirent de gre e per amor 
por lui sofrirent e sei e dolor 
em babiloine en inde la maior 
en l aspre terre en la superior 
o li serpent li firent la paor 
li reis felis ot cel enfant molt ger 
d un de ses druz li a fait norricer 
olimpias em preia sa moller 
que laida fenne ne l atocher 
li petiz enfes aueit lo cur si fer 
que lait de fenne ne uoleit alaiter 
ne la uianda desur son dei coster 
une pucele filla d un chiualer 
l estoueit paistra a un orin coller 
li enfes crut d ahe e d escient 
plus en yy anz qu autra ne fist en cent 
quantque il ueit e quantque ot aprent 
losengeor ne prisa il nient 
ne sa parola plus que trespas de uent 
chiualers aime e honore forment 
quantque il a tot lor met em present 
tant per es larges ne prisa or ne argent 
les chiualers teneit toz a talent 
li reis felips quist a son fil doctors 
de tote grece eslist les yy mellors 
cil li aprenent des esteles les cors 
del firmament les soueirains trestors 
les yy planetes e les signes aucors 
e les yy arz e toz les granz autors 
d eschas de tables d esparuers e d ostors 
parler ot dames corteisament d amors 
de iugement sormonter iugeors 
bastir agait por prendre robeors 
quant li yy maistre l orent apris forment 
un en i ot de plus grant escient 
sur toz les autres sot cil d enchantement 
neptanebus ot non men escient 
per lo reaune o desient la gent 
que xm ert sis filz ueirement 
plusor o distrent mas il ne fu nient 
li reis felis l engendra ueirement 
pois l enpeinst xm d un mur au fundament 
pois l en pesa si n ot le cur dolent 
forment lo regreta mas ne ualut nient 
tant crut li enfes qu il ot yy anz passez 
molt per fu proz e molt de grant beutez 
uars ot les oilz cume faucons muez 
tant per est fers de nul n est regardez 
gent ot lo cors e les flans ben mollez 
de totes genz esteit forment amez 
pris li corages d aler esbaneiez 
ben fu uestuz de dos pailes roez 
pois afubla un mantel de cendez 
ben ual mil liures de deners moneez 
ot lui esteit de ioune gent asez 
de fil de contes e de filz d amirez 
qui tuit lo seruent uolenters e de grez 
chiuaus lor dona e mulez soiornez 
un ior s alot desduire per un pre 
solz lo palais de la reial cite 
ot lui esteient yy yy danceus iosté 
a sei apele festiuon tolome 
cil dui esteient si dru e si priué 
fremir oit un chiual engertré 
cuda oir lihon enchaené 
ses druz apele si lor a demandé 
ce que pot estra ne li sia celé 
danz tolomes parla premerament 
 sire  dist il  ne l celerai nient 
feus sia ia si unques uos en ment 
c est uns chiuaus qui manioe la gent 
de mareschaus a mangé plus de cent 
e cort plus tost qu acesmee de uent 
n a sonc d aueine d orge ne de froment 
pain cuit manioe e beit uin e piment  
ot le xm desrenge e destent 
enqui fera mostrer son hardiment 
 sire  dist xm  escolta ma raison 
d un tel chiual poez oir lo son 
qui plus est fers que tigres ne lion 
grant a la gole de denz sembla dragon 
li reis felis quant pot prendre lairon 
il ne li fait autra dampnation 
mas au chiual lo dona a liureison 
il l a plus tost geté en son goitron 
que yy lof n aureient un moton 
qui l dontera reis ert sens contencon 
per ma fei sire molt est fers li chiuaus 
hunc en cest segle ne fu ueuz itaus 
en une chartra lo tent tis peres enclaus 
uers lui nen ose abiter mareschaus 
toz les menioe e les bons e les maus 
se yy yy homes i aueit ot tinaus 
ne l destreidrient il plus que fereit un chaus  
ot le xm desrenge come faus 
demostrer uolt com il sera uasaus 
en la chartra est bien enclos li chiuaus 
qui plus est fers que nule riens charnaus 
en une tor le tent li reis enclaus 
en tot lo monde ne fu ueuz si maus 
xm lo chetera de maus 
iusqu a petit le ueira li chiuaus 
quant a la chartra pot anceis auenir 
il ne troua qui l us osast ourir 
fert a un mal les gons en fait sallir 
li fers chiuaus uit son segnor uenir 
les pez deuant comenca a flatir 
baisa lo chef semblant fait de seruir 
quant bucifal uit son segnor uenir 
ce sachez ben paor ot de morir 
d ore en auant li couendra seruir 
li reis l a fait molt richement norrir 
quant bucifal uit uenir sun segnor 
baisa la testa grant semblant fait d amor 
e xm lo prist per grant uigor 
au gef li mist le frent qui fu faiz a monflor 
saut sur lo dos si s en eist de la tor 
dreit au palais en uint a l aumacor 
desfublez fu si ot gente color 
contra lui uindrent e duc e uauasor 
de bucifal lor uent si grant freor 
n en i ot nul qui n oust grant paor 
li plus ardiz uosist estra en um for 
par les degrez s en monta li uasaus 
dedesoz lui monta danz bucifaus 
fers fu li sires e fers fu li uasaus 
perme la sale tresuola come faus 
despecce tables e brisa eschamaus 
tuit li plusor fuient a lor ostaus 
ce lor est uis cent anz dura ciz maus 
li reis felis dit a ses seneschaus 
qu il lo defendent ot fuz e ot tinaus 
quant xm uit lo rei felipon 
en tel paor e en tel suspicon 
e de la sala fueient li baron 
nus d eus nen osa ester en la maison 
del fer chiual desent sur un peiron 
per un fren d or lo rent a festiuon 
cil lo tent plus que tigre ne leon 
n ert pas meruelle quar il sembla dragon 
li filz lo pere en a mis a raison 
ne laisera ne li demant un don 
xm en uint dreit a son pere au deis 
il li a dit  saus siez sire reis 
asez soi forz e soi iounes e freis 
uolet que sie chiualers o borgeis 
adobet mei a quise de greceis 
uostra reaume uol metra en defeis 
si uos ne l faites o tornera a sordeis 
respont li peres  dit auez que corteis  
quant la nouele en uint a la reine 
ele seeit dedeuant sa cortine 
ensemble lei une bele meschine 
qui d un fil d or aueit lié sa crine 
el afubla un bon mantel hermine 
el est uenue en la sale perrine 
quant ueit son fil corteisement l encline 
apres li fu molt protchana ueisine 
ele l embrace per desoz la peitrine 
de lui baiser en la boche ne fine 
quant l ot baisé e acolé assez 
 beus filz  dist ele  bona fussez nez 
per uos ert ben li fers chiuaus dontez 
uostra deit estra sire si uos uolez 
per uos ert ben li regnes gouernez 
yy auez e quatra meis passez 
il est ben dreiz que siez adobez 
desormais deiuent pareistra uoz bontez  
respont li enfes  mere merciz e grez  
li reis felis qui ne fu mie lent 
a la reina parla premerament 
 de uos reine uengent li uestiment 
de mei uendrunt li autra garniment 
uostra fil faites bagner astiuement 
e sei doncel se bagnent epsament 
per soa amor en adoberai cent  
quant l ot li enfes motes merciz l en rent 
il li encline del chef hastiuement 
quant la reine oit lo rei parler 
fors de sa chambre fait les dras aporter 
pois si a fait aus donceus comander 
que bagner s augent la ius au port de mer 
li reis a fait les chiuaus amener 
totes les armes lor a fait aporter 
e la reine a fait ses chiualers mander 
lor uestiment lor a fait aporter 
li doncel sallent quaus e anz en la mer 
si la fusez el pre soz la marine 
soz les degrez de la sale perrine 
lai ueissez tanta pellice hermine 
tant bel bliaut e tanta pel martrine 
tant iouencel tanta bele meschine 
olimpias i esteit la reine 
d un uert samiz uestue e escheuie 
enuiron lei tendu une cortine 
qui plus reluist que cristaus ne uerine 
ce esteit fait por oster la chaline 
si lai fusez soz la marine el pre 
desoz la sale tres au pe del degre 
lai ueisez tant destrer enselé 
tant bon hauberc e tant escu cloé 
tant bon espee e tant brant aceré 
tant bel pitral e tant estre doré 
tant esperon a fin or nielé 
tot cist herneis esteient asemblé 
por les donceus qui n serunt adobé 
quant li donceil issirent de la mer 
les dras lor fait la reine aporter 
aus chamberllens les a fait despleier 
cil les lor portent sens nesun demander 
chascuns em prist por son cors conreer 
e la reine uait son fil atorner 
de cheres armes le fist ben afaiter 
son conestable a fait apres crier 
que la quintaine ne uolt pas oblier 
que xm i ferra come ber 
quant xm fu bagnez e sis druz 
a une part s en est alez toz nuz 
uns chamberllens i est corranz uenuz 
braies li porta e chaucons ben cosuz 
chauces de paile e solerez aguz 
e tolomes li est deuant uenuz 
e festiuons sis amis e sis druz 
 sire  dist il  por quei n estes uestuz 
de la quintaine sunt cha li pel feruz 
men escient cha firunt es escuz  
oez segnor l estoire per rime e per leoine 
d xm lo rei qui conquis garsedoine 
e tote espagne deciqu en babiloine 
molt per fu proz plus fist que charlemaine 
hunc tant ne fist li forz reis d alemaine 
molt fu proz xm e sa gent fu grifaine 
per unt que ele aut tot derumpeit e fraine 
des uergers e des blez fu perdu la gahaine 
dant tolomes l apele qui forment lo laideine 
 por quei n estes uestuz gentis reis de miceine 
cil uostra compagnon ferent en la quintaine 
ie uos di ueir beus sire fe que ge dei eleine 
ie ne uos mentireie por tot l or de miceine  
danz xm demanda sa chamise 
e la reine la li a el dos mise 
unques ne fu cosue ne reprise 
ouree fu sur l aiqua de tamise 
per haute mer en fu portee en frise 
au rei felipe cui ele fu promise 
or l a li enfes cui ele fu tramise 
ne poeit estra en nul lo meuz asise 
qui l a uestue cha sa char n ert malmise 
ne de luxure ne fera trop esprise 
sus sa chamisa a uestu un bliaut 
ben pot hom dire que yy liures d or uaut 
quar quatra fees le firent en un gaut 
sur babiloine el poi de monribaut 
sos cel n a home si hardi cha i aut 
uns enchanteres qui ot non rainbaut 
per grant enging fist aueir cel bliaut 
per un oisel c um apele girfaut 
qui l a uestu n a trop freit ne trop chaut 
desus uesti un pellicon hermine 
les goles furent d une beista marine 
qui fu trouee el lac sancte cristine 
panter a nom e luist plus que uerine 
la gole ot roge e tota la peitrine 
e quant lions la ueit si li encline 
qui l a sur sei si a tal medecine 
que cha n aura pel chanu en la crine 
pois afubla un bon mantel martrin 
qui fu cuuerz d um paila costantin 
li reis felis l ot d un rei sairazin 
que il ocist au poi de montarbin 
ben uaut yy liures de fin or peiteuin 
la reine le traist de son escrin 
son fil lo dona au nobile meschin 
hom qui lo porta n aura cha mal de uin 
tant n en set beiure au seir ni au matin 
olimpias li a centc un baldrei 
cha chiualers qui l a enuiron sei 
n ert abatuz ne honiz en tornei 
pois li a mis un tel anel au dei 
si com reconte cil cui ge ben en crei 
hom qui lo porte cha n aura trop grant sei 
monta li enfes sur un blanc palafrei 
e la reine lo conduist iusqu au rei 
quant au palais fu li enfes uenuz 
del palafrei est a pe decenduz 
toz li barnages est encontra uenuz 
plus de yy yy en i ot de chanuz 
e autretanz de iouenceus crenuz 
n i a celui ne li renda saluz 
 reau  s escrient  nostra reis est uenuz  
e xm s en est molt irascuz 
les deus en iura e les soes uertuz 
qui rei l apele cha ne sera sis druz 
 segnor baron por que m apelez rei 
quant ge de terre nen ai trauers mon dei 
mas g en aurai encors si cum ge crei 
si deus garist les donceus que ci uei 
il me serunt ce cuit de bone fei 
ie lor serai tes cum estra lor dei  
quant ot ce dit si s aproisma del rei 
e il lo baisa si l asist ioste sei 
remant la noise per la sala e l esfrei 
quant per la sale se turent li baron 
li reis felis mist son fil a raison 
 beus filz  dist il  molt as gente faicon 
ben te conuint cil hermins pellicon 
remembre tei de la succecion 
que t estot faire uers daire lo felon  
dist xm  a m il en sa prison 
ia ne porte ie mais lance ne confanon 
si ne li tranche lo chef soz lo manton  
dist li barnages  ciz a cur de baron 
quant per la sala se furent tuit teu 
danz xm a au rei respondu 
 pere  fait il  ne parlez del treu 
recreant furent tuit cil qui l unt rendu 
ia ne ge ne lance ne escu 
se ge mais n a uallisant un festu 
por sol itant cum il en a ou 
li trancherai le chef desor le bu  
dist li barnaches  deus t em prest la uertu  
forment s escrient li petit e li grant 
 dreiz empereres por quei demorés tant 
dona a ton fil armes a son talant 
si tu ne l fais deuendrons sei comant 
de lui ferons e segnor e garant 
te gurpirons come rei recreant 
en une chartra te geterons deuant  
quant l ot li reis si se dreica en estant 
quant uit li reis sa maisnee priuee 
por xm marie e tropblee 
de s armaure qui fu tant demoree 
passe auant uait li cencdre l espee 
qui fu forgee ultra la mer bethee 
une reine qui ot non pantalee 
qui en batalla en solt estra armee 
la li tramist per une soe fee 
sos cel n a home si en receit colee 
que gemais sie per nul home sanee 
auberc li done o enterine malla 
de l or d araiba fu tote la uentalle 
contra lui sunt tuit li autra coralle 
hunc ne fu hom por cui il face falle 
pois li presente l elme de cornualle 
li reis arcus l ot man ior en batalle 
poisque il la lace per desus la uentalle 
ne pot chaler qui fere ne qui malle 
cuuerz esteit d une riche toalle 
li gentis reis a son ger fil lo balle 
escu li done de coste de peison 
la bocle fu a orfreis enuiron 
tres en meulo ot escri un lion 
ce signifie la ferte del baron 
il fu chadis au fortisme sanson 
qui lo dona au saiue salemon 
cil lo tramist au fort rei felipon 
hunc en cest segle ne fu ueuz si bon 
quant arme i ffert resort come bozon 
espe done li reis felis enpres 
uns hom i oust tot son fes 
la lance fu d un quarter de cipres 
li fer en fist li feure au rei serces 
cha deus ne place que il forge 
sos cel n a home si n es feruz d esles 
sempres ne moire ainzque sia confes 
li reis felis e li macedones 
lo tolirent per force au rei serces 
en la batalla soz la cit de roes 
quant xm fu del tot adobez 
les esperons a en ses pez fermez 
li reis sis pere les li aueit donez 
de fin or furent a esmal nieslez 
hunc chiualers ne fu plus bel armez 
poez sauer qu il fu ben conreez 
quant mangé orent li reis fait napes traire 
ec uos un mes de la cit de cesaire 
de nicholas qui s acorde a rei daire 
e si li manda guerre li uoldra faire 
quant xm a oit lo contraire 
molt ferement en regarda sun paire 
e en apres li a dit son uiaire 
 pere  dist il  done mei cest afaire 
cha des ne place que me ueez mais maire 
si ne l oci o pendo come laire  
li reis felis est leuez del menger 
corteisement a dit au mesager 
 amis  dist il  pensez de l espleiter 
per tei uoldrai a nicolas nuncer 
que ors li uol xm enuier 
unc ne recut si corteis mesager 
ensemble lui irunt mi chiualer 
se il de lui ne me poent uenger 
iemais uers mei n enn ost uns repairer  
li reis felipes a oit lo mesage 
 beus filz  dist il  uos oez quel ultrage 
de nicolas qui tant est plens de rage 
molt prisa poi e tei e ton lignage 
tu iras a lui e menras mon barnage 
e mostreras iloc ton uasalage  
e xm l en a dit son corage 
 per icel deu qui me fist a s image 
ne lo garra ne l escuz ne la targe 
que de son cors ne li face damage  
danz xm fu de cel ost baners 
saut sur lo deis cum hom qui fu litgers 
neguns lions ne fu unques plus fers 
corteisement somont ses chiualers 
 segnors  fait il  dites aus escuers 
que tost uos augent amener les destrers 
or i parra qui ert bons chiualers  
tuit li respondent  nos irons uolenters  
si lai fusez a l esir des degrez 
molt ousez debrisez les costez 
l uns empenc l autra come hom forsenez 
plus de quaranta en i ot de creuez 
l uns uoleit estra deuant l autra aprestez 
a dos cenz mila les a li reis esmez 
a son ger fil les a li reis liurez 
les grailes sonent de fin or adobez 
pois lor a dit  franc chiualers alez  
li escuer se metent en l estree 
n i a celui qui n ait lance paree 
de bones armes luist tote la contree 
des escuers i ot grant asenblee 
xm chiuauge desoz une ualee 
enuiron lui sa maisnee priuee 
quant uint la nuit qu orent fait lor iornee 
soz monterin herbergent en la pree 
a festiuon fu l engarde liuree 
il la fist ben iusqu a la matinee 
que li soleiz abati la rosee 
la nuit herbergent es prez soz monterin 
a l aube clere se metent el chemin 
lo ior encontrent un corteis pelerin 
ben resenblot a nobile meschin 
bliaut aueit d un paile costantin 
sur ses espalles geseient si bloi crin 
en sa main porte un baston pomerin 
quant xm lo ueit lo chef enclin 
a une part lo trait fors del chemin 
dist xm  dun estes uos amis 
per ma fei sire de la cite de tyrs 
nes soi rei daire molt fui cha sis amis 
mesauint mei d un sen dru que ocis 
se ne fuisa ne fuse ore pas uis 
querant aloe un de ses enemis 
en penser ai a gaster son pais 
men escient ce est li reis felis 
por un treu que tos tens li a quis 
si lai pois traire meudre en ert li estris  
dist xm  amis cum auez non 
per ma fei sire hom m apela sanson 
nes soi rei daire del meuz de sa maison 
mesauint mei que ocis un felon 
qui de mon pere aueit fait trahison 
fuiant m en uois dreit au rei felipon 
il a un fil qui xm a non 
se me pois metra en sa succeccion 
uers lo rei daire mourai grant contencon  
dist xm  molt est proz e uassaus 
mas en quel lo fu enuit tis ostaus 
per ma fei sire en la cit nicolaus 
me herbercha uns de ses mareschaus 
quant uint au ior que il chanta li chaus 
per la citte ohi les mareschaus 
qui comandoent enseler les chiuaus 
tota la genz i ueneit des chasteus 
fors de la uila en ui toz pleins les uaus 
men escient uos alez encontr eus  
dist xm  amis hunt il grant gent 
per ma fei sire il l unt grant uerement 
ie non sai pas lo nombre a escient 
mas ballez un bon chiual corrent 
e unes armes qui sient a talent 
i es esmerai quar io n en sai nient 
si lai m enueiés ge irai ueirement 
unc nicolas ne garda sairement 
il est trahitra fei mentie epsament 
uers lui uodrai mostrer mon hardiment  
danz xm li dona bon destrer 
fors bucifal n enn aueit nul tant cher 
totes les armes qui sunt a chiualer 
il geta ius lo baston de pomer 
saisist les armes e saut sur lo destrer 
quant il fu sus ben sembla chiualer 
gent ot lo cors e lo uiaire fer 
dist xm  de uos faz mesager 
mas ors te por creance baiser  
ce dist sansons  conoistrai uos premer  
dist xm  molt es corteis sanson 
iemais uers tei ne celerai mon non 
c est xm fil le rei felipon 
a nicolas uol rendra gueherdon 
deu rei mon pere que gurpist sa rraison 
a lui irez e uos e festiuon 
des ores uol que siez compagnon 
ce me diras nicolas sanson 
que n est pas ben que moirent tant baron 
per nos dos cors sia la contencon  
li pro sanson quant il l oit parler 
unc ne se pot atenir de plorer 
 deus  dist sansons  te pos cha aorer 
de mon segnor que m as doné trouer  
desent a terre del correor destrer 
qu il lo uoleit baiser e acoler 
e xm qui lo uolt honorer 
desent a pe e fait que corteis ber 
qui les ueist baiser e acoler 
de frans donceus li poust remembrer 
quant l ot baisé e acolé asez 
pois ioist ses mains a lui s est commandez 
poist apela festiuon son priué 
 alez  fait il  en la garda de de 
au creator siez uos commandé  
ambedui sunt en lor chiual monté 
tant chiuaucherent qu il uirent la cite 
quant a la cit sunt li doncel uenu 
l ost nicolas uirent defors issu 
e sun grant tref desuz un poi tendu 
deuant son piz met chascuns son escu 
les espez baisent e pognent de uertu 
perme tot l ost en sunt au rei uenu 
deuant son tref o esteient si dru 
li mesager sunt a pe decendu 
sanson parole festiuons s est teu 
li seneschaus son oste a coneu 
li seneschaus reconut lo meschin 
e dist au rei sempres en son latin 
 per ma fei sire ca uei un pelerin 
il but er ser a ma copa d or fin 
se li donai e pain e char e uin 
de mon ostal se leua oi matin 
ge l conois ben el paila costantin 
e a la teste o pendent si bloi crin 
il a changé son baston pomerin 
men escientre por cel espe fraisnin 
quique il seit ben sembla de franc lin  
li proz sanson conut lo seneschal 
 sire  dist il  deus te porgart de mal 
ot tei manchai er ser a ton ostal 
e oi matin m en tornai tot un ual 
ultra cel bois enz el chemin reial 
lai encontrai un nobila uasal 
c est xm qui m dona cest chiual 
il n a mellor fors lo sen bocifal 
se nicolas li uol tenir estal 
batalla n ert unc ne ueistes tal  
quant nicolas a oi la raison 
 amis dunt es e coment auez non 
per ma fei sire hom m apela sanson 
nes soi rei daire del meuz de sa meison 
qui m a chaicé per maluaisa achaison 
or me soi pris a un noble baron 
c est xm filz lo rei felipon 
per mei te manda e per mon compagnon 
de la batalla seit en t eslicion 
gent contra gent o ton cors contre l son  
respont li reis  or oi ardi guiton 
per deu sansons molt per es enuiere 
per ma citte passas er come lerre 
yy citez ui tenir a ton pere 
il est mis uncles ie fui filz de son frere 
mis cosins es ben deis estra aiuere 
e xm fu filz d un enchantere 
gurpis lo fil de la pute de mere 
pois te menrai a daire l enperere  
respont sansons  reis per es parlere 
par de dan reis molt auez dit grant falle 
uostra consel ne pris une mealle 
nen est pas dreiz que a mon segnor falle 
per dreit nient querez la deseuralle 
mas faites sus traire ceste rencalle 
il est toz prez que uostra cors asalle  
respont li reis  n est pas bens que len falle 
se xm uent uers mei en batalle 
ne l defendra ni escuz ne uentalle 
que tot ne l fenda entrosqu en la coralle 
l oz xm seit lai oltra passee 
e li men seient de de cai en la pree 
soz le pin seit la batalle fermee 
quar xm meine trop grant potnee 
se il del premer cop eschape de m espee 
ne pris ma force une pome paree 
ben porra dira ne ual une tostee 
trop per es iounes issuz de sa contree  
quant l ot sansons por poi ne traist s espee 
 fous reis  fait il  molt poez menacer 
uostra menace ne pris mie un dener 
quant uos uerrez xm au uis fer 
plus lo crendrez que aloe esparuer 
or uent li iors qu il se uoldra uenger 
qu il uos toldra la corona d or mer  
a icest mot si sunt pris li destrer 
per les estres montent li chiualer 
tant chiuaugerent li corteis mesager 
que a lor gent uindrent a l arberger 
quant li mesage sunt uenu a lor gent 
li proz sansons del bon destrer desent 
e festiuons sis companz epsament 
a une part auques secreement 
o xm firent lor parlement 
que dux que contes i ot bien plus de cent 
e dist au rei molt afaiteament 
 per ma fei sire nicolas uos atent 
de la batalla n eschiua il nient 
per uoz dos cors sera men escient  
li proz sansons reparla en greceis 
 per ma fei sire encors dist il sordeis 
que trop es iounes issuz de ton paeis 
e estes fous e fera uos ce peis 
s a lui iostez per uos dos el chaumeis 
cha de son cop n eschaperez anceis 
trosque li iors uos semblera treis meis  
dist xm  or oi uilain corteis 
per icel deu de cui ge tenc mes leis 
i en conquereie de tes quaranta e treis  
a icest mot hunt lor consel finé 
la nuit herbergent li baron per lo pre 
iusqu au matin que parut la clarte 
sonent li graisla au gemin sunt entré 
tant chiuaugerent li chiualer proué 
que de cesaire uirent la fort cite 
l ost nicolas defors tot asemblé 
le rei meisme suz lo pin adobé 
prest de batalle e de son ost seuré 
quant xm uit lo rei adobé 
fremist e iure a guise de desue 
e festiuon cui il l ot commandé 
d un uert samit son bon auberc foré 
o un cisel menuement ouré 
danz xm l a en son dos geté 
e la uentalle li latcent si priué 
pois lacce l eume qui uaut une citte 
sol li iargonce del cercle d or listé 
reluseit plus que chasteus enbrasé 
l espee prent si la cenc a sa guise 
desor l auberc sur la pellice grise 
quant plus l estrenc sis ardimez aguise 
ela fu cha au fort reibaut de frise 
molt a duré unques ne fu malmise 
cent anz e plus fu en un sarco mise 
reis nicolas uit mal la guerre enprise 
morz ert e pris si uent en la deuise 
ne l defendra ni escuz ni chemise 
elme ne brogne qui sur lui seit asisse 
que tot ne l fende deciqu en la peitrise 
au col li pendent un fort escu bocler 
desuz ert uolt d un grant peison de mer 
daufin lo claiment cil qui seuent nommer 
grant ioie meine quant ueit l aiqua trobler 
li enchanteres qui fist les os ioster 
ot l or d araibe sarcir e treschiter 
per nigromance les i fist acobler 
e cil lo prent qui cuda surmonter 
totes les genz o il pensa abiter 
antigonus bucifal li ameine 
un bon destrer unc ne mancha d aueine 
engendrez fu en l isle de miceine 
d un olifant e d une dromedaine 
yy anz e plus lo fist norrir en laine 
li reis felis l en traist a molt grant peine 
la sele fu de l os d une batleine 
e cel i monta qui l tint en son domeine 
quant il fu sus un saut fist per l areine 
plus esnist cler que ne chanta sereine 
nicolas est entrez en molt mala setmaine 
oi est li iors uenuz qu il en aura estreine 
quant nicolas uit lo rei adobei 
a ses homes parole si lor dit en segrei 
que cha nus d eus mal apres sei 
oniz sereit si emfrandreit sa lei 
baisa sa lance met l escu deuant sei 
e xm uint uers lui a desrei 
lance baisee lo confanon d esplei 
de grant uertu se ferent li dui rei 
danz nicolas l a premeiran feru 
desoz la bocle tres enmi sun escu 
per bres e per mesages quant daires ot apris 
que xm s est de la guerre antramis 
per trestotes ses terres enueie ses corlis 
e manda toz ses homes que ben seit chascuns fis 
cil qui o ert a lui entrosqu a yy dis 
qu il em perdra les menbres ne l en sereit aidis 
li ors ne li argenz que ot semiramis 
e quant ot asemblé la gent deuers tigris 
si ot yy itant genz qu xm n ot gris 
mas por co fu oniz e a la mort aquis 
qu aus filz de ses garcons aueit son consel mis 
donees gentis fennes e es onors asis 
cil li unt si son regne afolé e malmis 
les uilains confunduz e les borgeis enquis 
ceus qui ne se rehement en menoent toz pris 
a lor mollers en unt molt grant aueir tramis 
les poures chiualers ceus per teneit si uis 
qu asez sunt plus dolent que se il fusant pris 
e huntes e contraires hunt tant fait aus gentis 
n a home en sa contree ne li seit enemis 
e quant uent au besong sur l aiqua de gangis 
a dit li uns a l autra  cha n ait sanc paradis 
qui por maluais segnor se lait nafrer el uis 
ne qui n receit colee desur son escu bis 
combatent sei li sers dunt il a fait marquis 
qui noz auers nos tolent e tenent por chaitis 
cha cil n aura terre qui nos en face pis  
or s en torna chascuns tot dreit en son pais 
daires remest el champ come hom aidis 
ueit en aler les seus si s en torna fuidis 
e a dit a ses homes  cest mal m auez uos quis 
tant lor auez fait tort e desur eus enquis 
n a baron en ma terre ne me seit enemis 
asez lo me mostrerent hunc dreit ne lor en fis 
or m en peisa forment tart est li repentis 
de uos me uencherai si n pois estordre uis  
daires fait sa besogna quant il ot ordenee 
molt per i ot grant masse de la gent desfaee 
quant il furent ensens e l ost fu asemblee 
ensi cume li reis l ot somose e ordenee 
molt en i ot petit que son cors ne agree 
e deus tant bele lance i fu lo ior mostree 
clers fu li iors e beus e gente l auespree 
des riches armes luist trestote la contree 
tant bon destrer esnis per icele contree 
tant bon hauberc tante sele doree 
de la gent daire i ot grant asemblee 
aus poures chiualers a tolut lor soldee 
ce fu le meis d auril un poi deuant l essue 
qu xm li reis a sa gent esmoue 
por aler desur daire a la teste chanue 
grant fu la gent qui lo ior fu moue 
morz sera reis daire sens nulla retenue 
sur l aiqua de gangis la unt tenue 
xm chiuaucha sur la mule crenue 
molt ot gent cors fere l esgardeure 
grant paor a cil qui ueit sa figure 
li chiualer chiuaugent la petite ambblaure 
la terre daire ert tote confondue 
portent li chiualer falcon de terce mue 
e girfaus ben muez e faucs de quinte mue 
sur l aiqua de gangis la riuiere hunt tenue 
ne remant sur la riue cigne ne bone grue 
que ne seit des faucons e prisa e retenue 
xm chiuaucha qui molt fort s esuertue 
totes les terres depecé e fondue 
perdue est la bleue e la grant semeure 
les uignes sunt gastees e tote derompue 
totes les genz des uignes a la cite s en fue 
por la paor de l ost qui si fere est moue 
li reis uait a soior ne uol la gent menue 
traualler ne lasser quar tost l oust perdue 
tant la mena soef qu ele s est embatue 
en la terre au rei por qu ela ert moue 
totes les uiles arses e la gent confondue 
e poises que l ost fu en la terre ferue 
gasterent la contree qui molt esteit remplue 
de tot lo ben del mont e garnie e uestue 
xm chiuauge tot sa grant amblaure 
prenent pain e froment e farine molue 
or e argent e dras e monee batue 
uin ueil e char salee o seit o cuite o crue 
rren qu il uollent aueir ne lor es contendue 
dos cittez li unt arses e la terce fundue 
per unt queque il augent la terre est confondue 
daires ot la nouele quant il l ot entendue 
fremist e deuint ners e toz li sans li mue 
de mautalant a si la parole perdue 
que il ne pot parler plus c une beste mue 
anz art d ire e esprent e la char li tressue 
e quant l ardors li fu un poi recorreue 
si se dreice em pez por la mesauenue 
il tire e depeile sa grant barba crenue 
molt per a grant dolor de la descouenue 
entrosqu a quatre iors aura tel auencture 
unc tes ne uint a home per sa mesauencture 
daires tramet ses homes au fort rei xm 
e cil i sunt alé qui ne l osent ofendre 
e sunt uenu au rei per main a un diuendre 
nuncent li la batalle si daire ouse atendre 
deciqu a quince dis pensa de lui defendre 
ice li manda ben sens noise e sens bestende 
ben li sera mester qu il se poise defendre 
tuit lo uerrunt sens falle e sens defense 
que daires a iuré que se il lo pot prendre 
qu il li fera lo col a une art estendre 
e menaca ses homes que ger lor cuda uendre 
sa terre que il gastent e tes sosdees rendre 
que non n eschapera li maires ne li mandre 
se co est qu xm l ose en batalle atendre 
per bres e per mesages quant daires ot apris 
xm s esteit de la guerre antramis 
per trestotes ses terres enueie ses corlis 
e manda a toz ses homes que ben seit chascuns 
cil qui no o ert a lui entrosqu a yy dis 
qu il en perdra les membres ne l en sereit plaidis 
li ors ne li argenz que ot semiramis 
e quant ot asemblé la gent deuers tygris 
si ot yy tant gent qu xm n ot gris 
mas por co fu uencuz e sis regnes conquis 
desque daires sot bien que il est ueritez 
que li nois et li cris de la guerre ert leués 
il l a mandé en inde per ses bries saielés 
que ses hom xm s est uers lui reuelés 
porus uiegne en s aie ab de ses priués 
uns non i uenra qui no seit bien loés 
il aura a son os si n iert aseurés 
quatre yy yy sols de diners moneés 
les armes xm qui est molt forsenés 
li donra il trestotes ainsque mais soit passés 
e bucifal auoc qui tant per est loés 
  honiz s est li quant ab moi s est meslés 
ne l garira ia uile ne chastels ne cites 
que ia ne l suia tantqu il ert desiretés  
li mes li dist a boche qui les bries ot portés 
que se il y aloit qu il sereit foletés 
quar tant est xm pleins de rage e desués 
que il ira sor lui ia nonn iert retorniés 
porus ot la nouele si n est molt esfreés 
qui li donast tot l or de quarante cites 
que il n alast en lai o il estoit mandés 
en la fin de sa terre a ses homes mandés 
e fu bien de bataille garnis et conreés 
quar xm crient qu il intre en ses regnes 
desque daires sot bien porus uenir ne uolt 
per trestote sa terre toz ses mandoit 
mas si estoit hais que nuils hom ne l amoit 
por ses cuiluers felons que desur els posoit 
por quant si ot tant homes de cels qu il aiostoit 
trente mile en ot plus qu il de griois n auoit 
ua encontre xm com il plus tost pooit 
e quant uint al besoing l uns l autre regardoit 
e dient tuit ensamble   musart somes perfoit 
qui somes ot xm qui nos deseritoit 
quar quant us de ses sers am nos se corezoit 
por poi ne nos batoit e bien nos laidioit 
cil qui honis estoit quant xm le mostroit 
il l oit uolentiers e tres bien l escoltoit 
ia cil dreit n en eust qui del sers se clamoit  
chascuns baisse sa lance en son pais tornoit 
xm uoit qu il s en tornent a poi ne forsenoit 
e a dit a ses sers   garzon uos m auez mort 
mi home me gurpissent tant lor auez fait tor  
uns soldaers li dist qui ot lui s en alot 
que a tort estoit reis et bien pas nen errot 
sur ses gentils homes ses cuiluers aposot 
pire est erguoils de sers que nus ueris ne sot 
nuils hom ne l doit ia creire quar en la fin dezoit 
xm iure ses des cels que il miels amoit 
que d el se uengera s el uif en estor soit 
zo que daires a dit liabatanas oit 
e belfal ses compaing qui tres bien l escoltot 
ambedui li gloton chascus d els le haot 
en le fuge l ocient por zo qu il s menazot 
desque xm sot bien qu il ert a mort nafrez 
il manda xm per un de ses priuez 
qu il le uiegne ueoir ainsqu il soit desuiés 
li rois fist que gentis corant i est alés 
  sire  zo li dist xm   un petit m entendés 
de zo que uenuz estes uos rent mercis e gres 
une fille ai molt bele a moiller la prendés 
por li uos seruira trestoz mos parentes 
lor cors e lor auors uos iert abandonés 
ne creés uos cuiluerz ne ne uos i fiés 
los miens que ia auoie essauciés e leués 
a dolor me funt uiure si com ueir poés 
si farunt uos li uostre se ne uos y gardés 
sire  ce li dist daires   ne uos en quer mentir 
de zo que uenus estes ai ia tot mon desir 
ne uos chalt uos cuiluerz desor uos a tenir 
ia ne ioirés de re que uos puissent tollir 
li mien que ia uoloie essaucier e tenir 
a dolor me funt uiure e ma uie fenir 
quant il m ourent naurei si pristrent a fuir 
por la dolor des plaies que moi estut sofrir 
ainc n en poi un tot sol conoistre ne choisir  
por la mor qui l anguoise a ietei un sospir 
l arme s en est alee li cors prist a nercir 
xm le roue come roi sepelir 
quar seit qu om le doit faire e plaindre e costeir 
  segnors  fait xm   auenuz m est genz quos 
cil qui xm unt ocis m unt mis en grant repos 
e m onor acrute e essaucié mon los 
qui hor le gehiroit ne feroit pas que fos 
ia del linatge xm ne seroit uns si os 
si re li mesfasoit ne l tormentasse a clos 
es braz aurunt onicles et torques a lor cos 
e leuerai plus haut cuiqu en poist ne qui gros 
home de ma compaigne tant sache auoir grant los  
quant li serf unt oi la parole le rei 
deuant lui sunt uenu dit li unt en secroi 
  sire nos l auons mort si l t afiuns per foi 
mais bien uoluns que saches que fait l auons por toi 
seignor  fait xm   or estez un poi coi 
quant uostre seignor lige auez ocis por moi 
segunt uostre seruize le guerredon uos doi 
de rien que promis aie nen efraindrai ma loi 
quar torcles e onicles aurés si cum ia croi 
de uos leuer en halt ferai prendre conroi  
li reis fait apeler xm e clincon 
auoc els sunt uenu li autre copaignon 
  seignor  fait xm   entendét ma raison 
ambedos ces cuiluerz me metez en prison 
xm lor seignor litge un mort en traison 
por co que fait li unt en murdre e a lairon 
ne l osoient gehir li traitor garcon 
quant io por lor conoistre lor promis gaerdon 
segunt le lor seruise auront por ueir le don 
quar torques e onicles auront il a bandon 
e leuerai plus halt quiqu en poist ne qui non 
que home de ma copaigne tant sache auoir alt non 
por zo que ma parole n ait puint de mesprison 
les bras en lou d onicles de cordes les lion 
les ars en lou de torques es cols lor pauserons 
e por l onor en alt a forches les pendron  
lai o xm fu morz tres dedeuant ses portes 
les fait li reis mener a dous de ses coortes 
les braz en luc d onicles lor fait lier de cordes 
e enuiron les cols les hars en lo de torques 
amunt es hautes forches les fait traire a roortes 
sor l eue de gangis dunt les riues sunt tortes 
fait sebelir les chars des glotos qui sunt mortes 
quant ensi ot li reis destruiz les traitors 
e tormentés a forches e fait tels deshonors 
de per totes las terres a mandé les doctors 
  seignor  fait xm   or me rendez les tors 
les chastels e les uiles les cites e les bors 
e ia uos recrestrai a trestoz uos honors  
cil le funt uolentiers qui orent grans paors 
e il comanda estre cel que lui plaist segurs 
ce fu el mes de mai qu il se sunt combatu 
alixandres li rois ot xm en champ uencu 
quant ot en son domeine lo regne retenu 
ses priuez y ordeine tes com ses plaisirs fu 
qui per tot oriant li cuillent sen treu 
set iors unt soiorné a l huime sunt meu 
a l issir del uiuois sunt en inde uenu 
porus en estoit rois uns hom de grant uertu 
e ot soi mandé toz cels de galeru 
deciqu en ethiope n ot home remasu 
garimandois i uinrent qui por le chaut uont nu 
grans quatorze lies en sunt li champ uestu 
ia ne remanra mais si aura colp feru 
porus ot une fille qu il aueit molt gardee 
por zo la teneit chiere e auoit molt amee 
que sa meire en fu morte le ior qu ele fu nee 
uoit la gent de sa terre por la guerre esfree 
ne set cui la comant crient qu ela li soit robee 
quar se yl la perdoit qu ela i fust trouee 
desque li greu l auroient uilment seroit menee 
iamais segnor n auroit si seroit auilee 
quandace la reine qui estoit sa priuee 
mande que a lui uiegne per charte saelee 
e cele i uint molt tost garnie e conree 
ot cinc zens chiualers del meils de sa contree 
molt grant auoir li charge si li a presentee 
dunc se part de sa fille per itel destinee 
c onques puis ne le uit qu ela en fu menee 
porus tent altre part e tost l ot obliee 
li greu sunt aprochié li guerre est afilee 
iamais sens grant damage no la uerés finee 
molt per est granz la genz que porus aiostot 
unques rois d orient plus grande ne tenoit 
a grant esforz i uint qui unques plus l amoit 
entre les nient somons e cels que il mandoit 
yy mil en i ot e plus que des griois n auoit 
quant li beste mouoit qui un de cels portoit 
deu auoit a garant qui d eloc eschapoit 
de ceus qui pois uiendrent n es hom qui numbre en die 
des chiualers de parte e de cels de sulie 
qui la erent alé querre chiualerie 
que il n i a celui qui n ait targe florie 
e bon chiual corrant e broine a or sarcie 
e espee trenchant e elme de surie 
xm les uoit tot zo tient a folie 
e a dit a ses homes   ne uos esmaiés mie 
cela gens que ueés n est puint amaneuie 
ia un point ne tendra se bien est enuaie 
de l or et de l argent qui per ce ual formie 
sera riches clamés toz les ior de sa uie 
qui bien le conquerra o l espee forbie 
le matin en irons quant l albe ert esclarcie  
quant l ot emenedus ne puet muer ne rie 
a l auba aparaisant sunt d ambes parz leué 
e seignent lor espees del trestot sunt armé 
or furent de bataille garni e conreé 
quarante dous eschieles a li rois ordené 
tote la primerrane commanda ariste 
la seconde philote le tierce tholome 
a chascune des altres a bon conduit doné 
dan clin e a filote a li rois commandé 
que quant porus ert fors ab trestot son barne 
que cil a pe se metent entr els e la cipte 
deuant la gelde anent mil chiualer armé 
que non tornent arriere persant e feliste 
ne negus de cels d inde quant il ierent lassé 
molt per fu grans li presse quant il furent iosté 
debrisé sunt li ort e cil uergie quassé 
esterpees ces uignes e abatu li ble 
la poussés ueir tant escu estroé 
tant ausberc desconfit tant elme esquartelé 
tant riche chiualer del tot desafeltré 
e tant poin e tant pie per la terre colpé 
en lor sanc se toelent cil chiualier nauré 
garimandois s esmaient quar trop sunt agreué 
por la paor qu il unt s en sunt fuiant torné 
li bataille fu forz et li gens fu grifaine 
ne tornent per ce liu tot ne l pecoit e fragne 
des uignes et de blez est perdue l ouragne 
cil de perse s en fuient tot dreit a la montaigne 
xm les siut ot se ruiste compaigne 
la poussiés ueir tant mort per le champaigne 
del sanc et des cerueles fu quouerte li plaigne 
porus uoit le damage e le mal qui egragne 
uolentiers s en fuisist quar no set com remaigne 
maldit le roi de qui sa gent li mahaigne 
en pieze n iert mais iors que de sui ne se plaigne 
sa citei a perdue sens nuille recouragne 
li gre dient soent   zi a mala bargagne  
eminedus fu proz e fu nez de ualterne 
n ot meillor chiualer dosqu en fine posterne 
e sist el chiual noir c om apele pierne 
xm lo tramist lo princes de salerne 
o l eschiele des gres qu il conduist e chaele 
el cuer de la bataille uait ferir oliferne 
rois fu de la montagne entre bise e galerne 
emenedus le fiert qui de rien ne l esperne 
ne li ualt ses escuz le fun d une lanterne 
son ausberc li detrenche qui fu fais a lierne 
permi le cors li met l ensegne de palerne 
si que mort lo trebuche lez une uiez cisterne 
sichen de ualebron uit oliferne mort 
il broche le destrier lo gonfanon destort 
en l escu de quartier uait ferir licanort 
si que l aste pezoie qui ert de sicamort 
filotes li trauerse si l a feru si fort 
que iambes reuersees l abati en un ort 
li chiuaus fu braidis arerre s en resort 
porus puint al trauers qui li fait tel confort 
ne laisse por les greus que tres lui ne l en port 
e fui ensanble ot lui abiuz de gomort 
asael sest armez desur un chiual ros 
n encontre chiualer ne l face angoissos 
porus le uait ferir quant sichen ot rescos 
epeint l a per uertu del destrier le fait blos 
del margaz u il siet fu ses elmes terros 
de meisme la puinte fiert ioas l orgoillos 
e d ambedous las hanstes uolent amont li tros 
que iambes reuersees s abatent en l erbos 
li chiuaus ioas fu iounes e estorcors 
sas rennes trainant s en uait tot un perros 
il resaillient en pies iré e 
ot les brans acerins se fierent corrozos 
abiuz de gomort qui s depart ambedos 
i uint molt tost poignant el destrier arbrioz 
porun rent son chiual qui n estoit besoignos 
amdui se sunt torné e ioas remeist sos 
moab uns reis de frise sist sur une gazele 
qui plus cort de rauine que nouele arondele 
uait ferir tholome qui les altres chapdele 
en l escu de son col que tot le desancele 
e tholome fiert lui en l escu de muele 
desoz la bocle a or le frain e eschantele 
e l ausberc de son dos desmaille e desclauele 
que tres permi le cors li conduist l alamele 
as doilles de l espee en a trait la boele 
que mort l a trestorné desoz l erbe nouele 
moab ot un neuo de nouel adobé 
unques en nuille terre ne ui plus bel armé 
emenedap l apelent persant e philiste 
quant uit morir son uncle moab le fil dare 
o no fu pas merueille s il ot cuer troblé 
e sist el chiual blanc qui fu destre criné 
pluss tost cort de rauine quant il l a esfreé 
que falcs apres l aloe quant li fams l a greué 
si lorain e ses armes ualent une cite 
ses aubers fu letgiers si ot molt grant clarte 
li escuz de son col estoit d or toz listé 
ianbers li tors li dist per tote uerite 
que ualt ses conrois une grant irite 
l asta de son espie fu d un fraisne plané 
en sum ot un penon d un uert paile roé 
e puint entre ls dos rencs lo blanche afilé 
a haute uois escrie dan clin e tholome 
un d els demande ioste quar molt l a desiré 
quant tholome l entent grant ioie en a mené 
le chef de l auferant a uers lui trestorné 
e a brandi la hanste de l espie nouelé 
e fiert emenadap sor son escu listé 
desoz la bocle d or li a frait e troé 
e l ausberc de son dos desrot et desciré 
que tres permi le cors li a le fer boté 
tote plaine se hanste l a ius acrauenté 
emenedap salt sus trait le brant aceré 
uait ferir tholome sor son escu listé 
per l arzon de deuant a le colp aualé 
le colp de l auferant li a permi colpé 
tholome chiet a terre del destrier abriué 
li uasals resalt sus quant se sent aterré 
e a traite l espee al puin d or afiné 
si fiert emenedap sor son elme gemmé 
que le flors e les pieres en a acrauanté 
per entrodous espalles a le colp aualé 
que la teste ot tot l elme a fait uoler el pre 
xm l esgarde qui forment l a loé 
ainc per un chiualer ne ui tel colp doné 
per la renne li trait un blanchet pomelé 
e tholome i monte per son estrie doré 
ne sai que uos alasse tote ior acontant 
o aus ioste xm a l albe aparissant 
aains passa miesdis qu il unques fu issant 
sadeus un rois da parches sor sen chiual corrant 
alait per la bataille sa lance brandissant 
macedonois e greus uait molt afebloiant 
xm le uoit toz teins de maltalant 
il broche bucifal si traist l escu auant 
de l espee qu il porte li done un colp molt grant 
li escuz de son col ne li ualu un gant 
de l ausberc qu ot uestu no il pot auoir garant 
lo piz e la coraille li uait tot deronpant 
enpeint l a per uertu mort l abat a itant 
si com li rois s en torne ec uos sadoc pognant 
son dol cuida uengier mas ne li ualu naiant 
sados uint d oltra egipte reis fu de salamandre 
en son ausberc detriés uait ferir xm 
si que l anste pezoie qui ert de solimendre 
eumenedus fiert lui qui sist el cheual d andre 
si que l elme li trenche qui fu al roi isandre 
le sanc e le ceruele en fait a terre espandre 
sidrac de babiloine sist sur un auferant 
ot tholome uait ioindre si uait esperonant 
dan clins li fils carduit le fiert en trespassant 
si que l elme li trencha e le ceruele espant 
per la renne saisist lo bon chiual corrant 
si l a rendu ioab qui besoig en ot grant 
porus uoit sa compaigne qui molt uait deronpant 
e les greus qui s ocient e qu els uont enchauzant 
de torner a le uile ne fait negun semblant 
tot droit as deserz d inde s en est tornés fuiant 
eschac y ot tel pris unques ne ui tant grant 
quar retenu il furent quatre cent olifant 
qui portoient les li archier erant 
astarot de nubie ueit que porus s en uait 
de torner a la uile negun semblant ne fait 
il escrie s ensegne a una part le trait 
unques de toz ses homes ne pot 
a un uassal des greus uait doner tan grant 
que l escu de son col li a percié e frait 
tres enmi la poitrine son gonfano li lait 
asterot oltre passe e cil chiet el garait 
e tholome l esgarde de la o il s estait 
a maluais se tendra s ensi aler l en laist 
astarot de nubie ne fine ne ne cesse 
quatorz chiualers lor a mort en la presse 
si que de tos ses homes un tot sol non i lesse 
tolome puint encontre uers asterot s eslesse 
si fort le fiert sus l elme que tot li fent e plesse 
mal ait quanque asteroz s en muet ne ne s en besse 
por tholome ferir chascuns d els s en rapresse 
ot les branz acerins li donent tel confesse 
senpres fust afolés quant le siut clins d aresse 
il e si compagnon l en traent de la presse 
quant clins uit xm qui ert en tel trepel 
ne que dous compagnons n auoit ensamble o soi 
por tholome rescorre pognent tuit a desroi 
ot les brans acerins les metent en esfroi 
si lor unt abatu l orgoil e le boffoi 
n i a celui de uiure sache negun conroi 
li chiual s en uunt oltre tres permi le tornoi 
astarot uit ses homes qui gisen el sablon 
e sset que ia per els n aura rescossion 
il fu forment naurés el piz sos le menton 
e del senestre lez ot trenché un braon 
ne uos merueillés pas se il quist garison 
trestot dreit a le uile s en fuit a esperon 
dons tholome l enchauce e si trei compagnon 
plus s en fuit deuant els iriés per le sablon 
c une fors arbaleste ne traisist un bolzon 
tholome dist as suens   quar nos en retornon 
trop nos est eslongiés iamais ne l bailleron  
quant areire reuindrent tot le petit treton 
fu li chans toz uencus e liurés a bandon 
qu anc pois n i ot feru d arme ne de baston 
quant uit li magnes reis que li chans fu uencuz 
la cite prent per force el palais est uenuz 
les portes sunt d iuoire unques n i fu nus fuz 
per totes les pareis est li fins or batuz 
ens entre li rois o trente de ses druz 
e ai trente pilers tels de fin or ueuz 
que por bien esmerer fu trente fez fonduz 
  des  dist li maines rois   dont est cis ors uenuz 
e aisi grans auers un fu aconseuz 
per lo mien escient il est del cel pleuz 
quant del fin or d araibe que zai ens est moluz 
puet om faire massiz yy mil escuz 
qui or uoldra auoir por qu est il onques muz 
ia l en donrai ia tant iamais n iert confunduz  
quant xm ot lo palais principal 
por parler a ses homes s arestut el portal 
per un chiualer mande lo maistre seneschal 
celui qui est a pie mentent lo a chiual 
e a fait liuraison a chascun a l ostal 
ens en entra li rois auant met bucifal 
a un piler l arenna ioste le dois reial 
al chep de cele table ot une chambre ital 
la dedens sunt temprei li baing esperital 
li balsmes qui uient i cort per un chanal 
unques des ne fist mie de cel home charnal 
se il puet bagnier un sol ior a iornal 
iamais en son uiuant sente dolor ni mal 
li chaelit qu i sunt ne sunt pas de metal 
anzois sunt de fin or entaillé a cristal 
chascun des pecols a fermé un esmal 
qui plus cler reflamboient que ne funt estaual 
au chef de cele chambre si ot un sozterrin 
qui ls meine a une troille qui fu faite d or fin 
d ethiope le firent trei feure barbarin 
si com lor enditerent quatre clerc sarrazin 
tote l oure qu i est fu taillé en ermin 
d ebene sunt les forques li chebro cipresin 
de fin or sunt les foille de cristal li ressin 
entaillé a esmals per merueillos engin 
e cuide qui ls esgarde tuit soient plein de uin 
quant ot asset la trille esgardee e ioisie 
ua entor le palais tote une erbose uie 
quar ueir uolt de l oure com ert fors establie 
unques des ne fist arbre d or n i soit entallie 
ne maneire d oisel n i soit a or sartie 
es ungles unt onors e es bes margeries 
per un us est entrez en la botellerie 
de mil et set cens nes le troua si garnie 
poi en i a d argent tote l oure est cancie 
bien a passé trente anz c une n en fust emplie 
d iloc s en est uenus en le mahosmarie 
des ymages des des troua grant establie 
quar il non i a nuille ne soit grans e formie 
que ne soit de fin or massice e emplastie 
chascuns tint un uassel d our u un sacrifie 
  des  dist li maignes rois   com faite manentie 
com ert puissans li sire qui zo auoit en baillie 
quar tote la terre qui en est desertie 
si com li mers le clot qui enuiron tornie 
de l or qui zai ens est puet estre replenie  
lors soiorne xm molt fu granz sis barnez 
de lui ne fu a dire negune richetes 
a l albe aparissant fu primeirans leués 
prist treis mile somiers d or e d argent trossés 
tant en done a ses homes qu a chascun fu ases 
ainsqu il soient tuit fors fu li soleils leués 
qui reluist els escuz de fin or adobés 
els ausbers iazerans e es elmes gemmés 
grans quatorze lees en uait luin li clartes 
del ioi que ot li rois si s en est arestés 
puis fait soner un graisle si ls a toz asemblés 
quant aunés les ot si s a toz marciés 
  mi home macedoine molt uos ai ahaniés 
e criem qu il uos anuit que tant uos ai menés 
faitas m auez batailles e conquis mains regnes 
zo fait uostre uertus e uostra grans bontes 
que de totes las terres sui rois des rois clamés 
bien le me dist mes cuers si sai qu est uerites 
s un petit de treuail por mei sufrir uolés 
porun me porrés prendre s un petit uos hastés 
ainsqu il soit a ses homes es desers d inde entrés  
zo respondent si home   si com uos commandés 
ne l set garir desers ne mares ni fertes 
les esclos ne siuuns se uos conduit aués  
quant uit li magnes reis sa gent entalentee 
de sa uolonte faire si com l a en pensee 
plus tost qu il unques pot l a quatre iors menee 
en caspes sunt uenu a la quinta iornee 
si l a de trestot bien si plantiua trouee 
que tote icele gent tint a boneuree 
por zo uolt que li terre li soit abandonee 
a sei mande les princes de tote la contree 
il fait mander les sains si unt uerte iuree 
puis lor a demandé quals est tote l entree 
cil li unt respondu   terre est molt desertee 
quar l ardors del soleil l a si fort eschalfee 
n i a se serpens non dunt ele est abitee  
tot zo tient xm a menzonge prouee 
que richeise y ait que li uueille estre enblee 
e que por co li aient la uertei trestornee 
il en iura sa teste qui est d or coronee 
ains seroit a tos iors qu il ne cendroit d espee 
ne uoie le merueille dunt inde est frequentee 
e quant ot li soleils sa chalor degastee 
anzoisque il eust se raison afinee 
por seir al soper fu l eue demandee 
per toz les paueillons est li nouele alee 
qu a l albe aparissant seit trestote montee 
por entrer es desers garnie e conree 
la nuit iut xm tantque clers fu li dis 
cent cinquante doctors per le contree a quis 
itels com li eslistrent li prince del pais 
qu il conduist a baustres dunt porus ert marchis 
por co que de toz cels uolt estre li rois fis 
e que nuils ne s en face del bien mener eschis 
lor a por salf conduit granment auoir promis 
mais est entrez li mois que s est el deserz mis 
mas cil se pendent deuers ses enemis 
qui ls mainent es desers que plus serient chaudis 
qui sunt d aiguas ameres e de serpens porsis 
ia n en beura cil hom qui n en perde le ris 
miels uolent il morir que uns n estorche uis 
quant xm mut des cors fu granz li glas 
monté se sunt un poi qu om claime lilifas 
por esgarder ses homes dunt li ual sunt tuit ras 
entre muls e chamels e dromedaires gras 
qui portent paueillos chandelabres e dras 
escueles d or fin e copes e enas 
plus a d or en lor freins de trente mil mars 
en l altre garison auoit quatre cens chars 
e plus de mil charretes qui portoient les dras 
e bestes a ocirre ne mainent a eschas 
quatre loees tinent quant paissent a espars 
del chaut e de la uoie sunt si home si las 
ot zo qu il unt chargié que d armes que de dras 
si s argue li seis ne puent faire pas 
li traitor qui ls guient el cors unt sathanas 
qui ls meinent es desers qui del soleil sunt ars 
ne cuident que des greus n eschap ni als ni bas 
miels uolent il murir que li rois n en soit quas 
icel ior fu molt l ost confundue e matee 
del chalt e de le soi a poi n est forsenee 
qui pot auoir de l oil sa boche en a tempree 
cil qui gote non a se broigne a engolee 
per la freidor del faim a se soi debotee 
de l eue de la pluie encontra une napee 
en una cheua roche s ela fu lai trouee 
talent ot grant de boire non a gote gosté 
ains la uerse en son elme le roi l a presentee 
xm tint l eue si l a molt esgardee 
e set se il le boit ia ert sa gens desuee 
quar se chascuns non a sa sez li ert doblee 
si l a uoian lor oils a la uersee 
une cope d or fin a li rois demandee 
d oure galatiaene fu per pans nielee 
mil liuras y aust s ele fust monedee 
e ot so bon seruise e s amor molt loee 
por gaerdon de l eue l a cefilon donee 
e li home e les bestes sunt lie de l auespree 
por la freidor de l air uint a la seree 
n i a celui de soi n ait la boche creuee 
mal ait li garisons qu il unt la nuit gostee 
deuant lor paueilons gisent gole baee 
recuillent le serain qui uint a la uespree 
a l auba aparaisant fu tote l oz moue 
li soleils ert leués li chalors les argue 
li maines rois garda les une roche ague 
ne gaires luin d iloc a una aiga ueue 
d un pui o ele estoit est el ual descendue 
qui ot tente ne tref el plain l a estendue 
dementresque chascuns de l arbergier s aiue 
xm descent de le mule crenue 
plus fu amere l eue quant li rois l ot beue 
que suie ne fauterne aluisne ne cheue 
tel enguoisse ot li rois toz li cors l en tressue 
e set sens grant anguoisse n en beura beste mue 
si l a a tote l ost uoee et deffendue 
puis fait cuillir sas tentes a sa uoie tenue 
les la riue de l eue une sente a seue 
trosqu a une fertei qui lor est aparue 
en un isle entre roz plus luin c uns ars ne rue 
li gens qui dedens ert estoit demie nue 
anc puis n en parut uns qu il orent l ost sentue 
li reis uint a la riue s esgarda la ferte 
ne troue pont ne planche ne nauie ne gue 
li champ qui sunt defors sunt tuit ars e bruslé 
de l ardor del soileil menuement creué 
tresque premierament ot des le mont formé 
de trestotes anones n i ot plain poig semné 
li rois bronche uers terre s a un petit pensé 
quant il se redreza s apela tholome 
por la senestre espalle li a son bras ieté 
puis li dist en riant   ueys anc tel ferte 
la gens qui laiens sunt tienent a bonaure 
il nen arent ni sempnent ne no cuillent nuil ble 
ne no sentent laens ne yuer ni este 
nuils hom de char ne seit dunt il aient plante 
anzois uiuent de uent o de la graze de 
s a force ne l puis prendre petit pris mon barne 
quatre cens chiualers quant il ierent el pre 
lor trametrai a l belement a celé 
tot en ferai fors traire quantque y aura troué 
ia n i remanra hom tant soit de uiel ae 
cil sauent les desers qui per tot unt alé 
s il ne nos y conduient a molt grant saluete 
si no nos mostrent eue ars serunt e uenté  
l aqua fu molt prefunda e li mareis fu mos 
d ambes parz de le riue percreus fu li ros 
tretze pies a de halt e treis toises de gros 
il n a ferte en inde chastel n en soit enclos 
quatre cens chiualers del meils e des plus os 
e qui en sa copaigne auient meilor los 
a ls mis li rois en l eue lor ausbers en lor dos 
ainc uns non i entra qu il ne fesist que fos 
en l eue auoit tels bestes entre les tros repos 
li paysant les claiment les ipopotamos 
quant les sentent noeer si lor saillent as cos 
n es puet garir aubers tant soit serrez ne clos 
ne forz escus boclés tant soit de trois cuers uos 
qu altresi n es tranglotent comme foilles de chos 
quant uit li magnes reis sa gent isi morir 
por ses homes aidier cort ses armes saisir 
uint corrant a la riue en l eue uolt saillir 
dan clins e tholome le courent detenir 
iriement li dient   reis por quoi uols morir 
quar te membre del saut que tu fesis a tir 
s en mors en altre terre que porrun deuenir 
n a home en ta compaigne qui te deie seruir 
ainsqu il puisse en sa terre torner ne reuertir 
qui ne soit aseur de la teste tolir  
li rois s estot un poi si geta un suspir 
les traitors qui s guient fait deuant soi uenir 
il en iure ses des mal le uolent trair 
cil furent cent cinquanta qui l deueient guier 
les cent en a fait prendre e en l eue giter 
li ypopotami saillent quant les sentent noer 
tant en i salt ensamble nuils hom n es puet nonbrer 
quar cudoient plus proie qu a altra fez trouer 
si que tuit cil de l ost les courent esgarger 
unques icele nuit ne lor lut reposer 
por les bestes de l eue qui s uuelent afoler 
molt fu lies xm quant il uit aiorner 
e a dit a ses homes   ci fait mal conuerser 
que nos gaagneroit ici a demorer 
ne harberger lez l eue dont nuils ne puet goster  
il fait cuillir ses tentes si s en prent a aler 
lez la riua de l eue uit dous homes ester 
en un chalant de ros cent homes puet porter 
en indiene lengue les a fait saluer 
eue dolce por boire lor a fait demander 
e s il uuelent auoir se li uiegnent mostrer 
il lor en dora plus qu il n oserent nonbrer 
cil lor unt respondu   nos n auons d auer cure 
quar ne fomes marchié de nule creature 
ensement comme bestes unt commune pasture 
prent li uns l auoir l altre sens conte et sens mesure 
mais por tant qu estes fait a la nostre figure 
e ueiuns que de soi auez si grant ardure 
uos ensegnerons eue od umbre e ab freidure 
ueés uos lai cel pui a cele desionture 
de l altre part si a une grant couerture 
uns estans d eue dolce iloc sort per nature 
o non a plus en inde si cum dit l escripture 
iloc a un sentier qui dusch a l estanc dure 
se uoie ne l uos tolt per molt grant auenture 
ains none y poés estre la petita amblaure  
  sauez uos ors segnor que uos uoluns mentaeure 
por zo que uos dirrom ne uos uolums deceure 
quant uenrez a l estanc trouarés grant arbroie 
beals pins e beals loriers oliuers e geneure 
molt grant est li herbatges que paissent li adoiure 
gardés n i deschargiés nient de uostre atoiure 
quar n a merueille en inde le nuit n i uiegne beure 
se serpent uos i trouent des armes estes soiure  
or s en torne li reis s oriflambe leuee 
tot droit a la creuace que cil li unt mostree 
quant il fu passés oltre contre une arbalestee 
e unt a maint senestre une uoie tornee 
qui d ors e de lions ert freschement alee 
cil qui s deiuent guier ia li unt meserree 
trestot lor escient changie et trestornee 
unques ne fina li oz dosqu a una ualee 
e trouent une pierre qui ert a couerclee 
desoz auoit une orse de nouel feonee 
quant ele oi le noise s a le teste leuee 
crient perdre ses feons si salt gole baee 
tres enmi sa uoie a une mule encontree 
qui estoit de ferine e de forment trossee 
de cele destre li dona tel colee 
que la senestre espalle li a del cors seuree 
li mule chet a terre la farine est uersee 
uns chiualers l esgarde s a la lance leuee 
e uint pognant a l orse tote s esperonee 
si le fert ens el flanc que a l a nauree 
l orse geta un brait quant se sent enganee 
qu il n a beste el conuers qui n i soit asanblee 
celes firent tel brait e getent tel criee 
que oir les puet om pres d une grant iornee 
li bataille commence de alte releuee 
il n i a greu no i fiere o de lance o d espee 
la o li lion tornent fu l oz desbaratee 
n es puet garir albers ne forz targe listee 
qu il ne boiuent l estanc e traient le coruee 
quant li nuiz les enclot si depart li meslee 
e chascune des bestes est a sen liu ralee 
s il i eust del ior encore une loee 
tote s en alast l oz confundie e matee 
quant les beistes departent au rei uent licanors 
  sire del herberier que a dit uostre sors  
ses naurés met en biere fait les mors 
encontre lo prim son s en est tornee l os 
e quan sunt aroté tan fait soner des cors 
tant y ot des buisines que li tuns fu si fors 
que hoir les puet hom des desers dusqu as pors 
n i en remes choans quoloure ne crapos 
laisarde ne serpent qui tant se soit repos 
qu a la freschor del sanc ne se mete en son clos 
cil qui es fors de rote il per fait molt que fos 
de cent pars est saisis e trainés es cros 
tolomes les en guie li proz e li senez 
tot un antis senter e rengiés e sarriés 
cil qui eis fors de rote ne fait pas que senes 
quar les bestes lor saillent e deuant e deles 
e lion e liupart e grifons empenés 
sor les cheuals les prennent si ls enportent armés 
n es puet garir ausbers ne forz escuz lités 
qu il ne trenchent la char e rompent les costes 
xm ua auant qui tote l ost conduit 
ainc le nuit ne mangierent ne pain ne char ne fruit 
mais chascuns en anant un poi de froment cuit 
l areiregarde fist dans clins li fils carduit 
n a home en sa compaigne cui forment n en enuit 
li uermine est meue qui apres lor dos bruit 
tel paor a chascuns por poi qu il ne s enfuit 
quant dan clins lor escrie   arestés uos trestuit 
n aiés nuille paur se li uermine muit 
mais chascuns cheualers sor un serpent s apuit 
se cest areiregarde pouns bien faire anuit 
grant gre nos en saura xm zo cuit  
cil de l areiregarde sunt chiualer honeste 
il trestornent trestuit la un dan clis s areste 
ou trouent grant serpent si l fendent per la teste 
e qui plus ne puet faire si l esquache ot sa beste 
al trestor qui lor firent lor unt fait grant moleste 
n i a remes serpent tant soit de grant poeste 
qui molt ne soit bleciés o en cors o en teste 
ce dist dan clins   oez per quel mesure 
nos dut ore auenir si grans mesauenture 
se fusuns enuers l ost tant com arpens dure 
que l ost se trestornast ne ganchist s aleure 
ne xm seust ceste desconfiture 
iamais ne nos amast ne n eust de nos cure  
estes uos unes perme les gastineis 
indien les apelent les icacatrigois 
il unt les coes blanches si unt les oils tos nors 
e les costes uermeilles si unt les chies tos blois 
e sunt grant percreu com asne espanois 
cil s en ferent en l ost per deuers les tiois 
quant se urtent en l ost molt fu gros li arbrois 
si mordent e regibent e mainent tel esfrois 
que permi las narines lor salt li fus griois 
totes ardent les crignes des destriers castelois 
des gres y unt ocis plus de quarante trois 
quant uenuz est poignant li sire des tyois 
a altre uoz s escrie le marcis ariclois 
  gardés nus ne se fie que ne l sache li rois 
ia mal iroit a cort ne no serroit as dois  
les bestes uunt requerre ot les brans colenois 
quatre cent en unt mort e chacié del chaumois 
molt fu grans li hustuis que mainent li tiois 
quant poignant est uenus xm li rois 
xm li rois i est uenuz poignant 
e sist sor un destrier indien e ferrant 
dunt il ocist a sur talamot le tirant 
quant il uit mort ses homes molt ot le cuer dolant 
une liue entire les sut esperonant 
tres enmi uns desers les uint aconsiuant 
quatorze en a ocis o sen espei trenchant 
quant l alamele brise et li fers de deuant 
lores fu coreciés unques ne fu mais tant 
del fo qu eles getoient li unt mort l auferant 
quant a pie fu li rois molt se senti dolant 
prent l escu per l aenarme si se couri deuant 
e a traite l espee si fiert per maltalant 
li beste qu il consiut nen a de mort garant 
a une s en combat si remeist a itant 
quant li ber arcigles i est uenuz pognant 
si li a presenté un destrier agolant 
quant il i fu montés cil li dist auenant 
  unques mais ne fu hom de uostre maltalant 
ne prisiez uostre uie ne no l amés un gant  
xm retorne dolanz e abosmés 
molt fu dolans de cels qu il uit gesir pasmés 
e a dit a ses homes   ensemble uos tenés 
el primier chief deuant uaist clis e tholomes 
e en celui derriere articles e iases 
ne uos esmaiés mie li estancs ert troués 
se des nos y conduist malgre les periurés 
i an ferai la iustise solunc zo que uolrés  
deuant la meenuit anzque chante le gal 
issi l oz d une combe si en l igal 
li choan e les nutres qui issirent del ual 
l orent tote nuit fait paine trauail e mal 
il n i a chiualer qui tort fors a estal 
que li choans n en port o lui o sun chiual 
xm apele son maistre mareschal 
e dist qu il li aport un grant paile reial 
por paor des choans fait courir bucifal 
quant li ot atachié as botons del poitral 
oil n en perent ne chies ne li esperonal 
li chauant des desers sunt greignor que uoltors 
e a molt greignor l ale que n est uns couertors 
quant il uole sur l ost en l air done tel crois 
cil qui est fors de rote molt per i fais que mois 
si li chauant lo trouent ia uers lui n aura frois 
que lui o lo chiual n enporta a estros 
deciqu a l aiornee lor dura cil tanbos 
deuant la meenuit uindrent chauues soriz 
neires come corneilles e greignors de perdriz 
il n i a chiualer tant seit d armes garniz 
se uole pres de lui ne sie esbaiz 
del somechon de l ele si lo fert el nariz 
plus de quatre loees en remant estordiz 
tant lor dura ciz maus que ne fu departiz 
que li soilleilz leua e li iors esclarciz 
tuit s en uont aroté de lor armes saisiz 
unques n en sorent mot si cum dit li escriz 
quant entrent au senter qui arseir fu gurpiz 
or sunt le cil de l ost del senter c unt ueu 
molt en menrent grant ioie li uel e li chanu 
e preient damride qui el cel fait uertu 
por les armes aus autres qu arers sunt remasu 
ensi unt chiuauché a force e a uertu 
qu anceisque fust meidi sunt a l estanc uenu 
qui ot tente ne tref el pre l a estendu 
un petit se resorent por lo chaut c unt hou 
e quan sunt refreidé si unt un poi beu 
pois hunt detres lor dos tot lo bois abatu 
quant uint enpres la none quant aserené fu 
i tocherent le fo e il ars per uertu 
per aiso se sunt il grant masse defendu 
des lions e des bestes qui lo seir sunt uenu 
quant la nuiz e li iors prist essems a mesler 
la chalors abaisa molt lor fu grans mester 
dos mile lampes d or fist li reis alumer 
pois fait soner un graisle por l aqua demander 
si que per tote l ost sunt asis au soper 
e quant furent asis si s en estot leuer 
quar unques de uiande n i osereit goster 
quar tantost les escrient cil qui s deuent garder 
qui les merueilles uirent des deserz asanbler 
cil qui primers les uit l ala al roi conter 
li rois bronche uers terre senblant fait de penser 
e puis se redreza si fait sa gent armer 
trestot premeirament lor uindrent blanc lion 
trouent le fu ardant si courent enuiron 
por co que de le soi unt grant destruccion 
permi le fu ardant se metent a bandon 
mais li home xm ne sunt mie garzon 
chascuns tenoit s espee deuant son paueillon 
qui bien ne se defent de mort n a reenzon 
il les botent e fierent e funt grant tuison 
por quant burent de l eue qu en poist ne cui non 
cil qui d iloc eschapent tochent a esperon 
permi ces grans tertres a lor conuersion 
apres uindrent ceraudes e li escorpion 
chascus drece sa teste e trait son aguillon 
qui bien ne se defent tendra soi a bricon 
chascuns prent s espee o en sa man baston 
si s getent des herberges e funt grant tuison 
cil rebeuent de l eue o uolsissent o non 
deuant la meenuit est la uermine meue 
unques en nuille terre si grans ne fu ueue 
del chalt e de le soi lassaee e confundue 
permi le fou se metent por le soi qui s argue 
li grans en ua bien oltre li fus les art e mue 
e arriere s en uont quant de l eue unt beue 
contra la meenuit uindrent chauues soriz 
si uienent es herberges greignor sunt de gopiz 
ne mordent rien sens home sempres ne soit feniz 
mais li om en est tost trespassés e gariz 
des chiuals e des bestes les unt si degarniz 
molt en geterent mort si cum dist li escriz 
des cros e des creuaces eissent serpent coé 
greignor sunt que colump qui se sunt deualé 
apres la mienuit uindrent serpent cresté 
de dous chies de trois sunt li plusor armé 
de blanc e de uermeil sunt li alquant bendé 
li oil lor reflamboient qui sunt enueriné 
permi le fu se metent si l ont tot esbrasé 
quant cil de l ost le uoient si hunt le u leué 
od espies e ot lances lor sunt encontre alé 
qu en diroie ie plus trente en i sunt dampné 
qui tuit sunt des serpens ocis e afolé 
contra quatre loees deuant l auba aparant 
es uos une grant beste qui a non datirant 
le front ot bien armé de trois cornes deuant 
quant ele uoit le fu si muert de maltalant 
choisist les paueillons si ua entor corrant 
mais li home xm li corrent dedeuant 
qui le fiert de la lance o ab l espee trenchant 
o a hache molue o a dart en lanzant 
quantque li home funt ne prise ele un gant 
uint de lor chiualers lor a mort en botant 
e mahaigné y furent cinquante dui seriant 
per force s est ferue en l eue lor uoiant 
  seignors  fait xm   n enn adesez mais mie 
une rien uos dirai n est hom qui m en desdie 
besoins e mals talans fait tote rien hardie 
tant les laissés ester qu ele soit refroidie 
e quant aura beu si ert espaorie 
ia un puint ne tenra se bien est enuaie  
la granz oz d xm yquiloc s areste 
e porprent le riuage que no n isse li beste 
de l une part l escria si li a paor fete 
uers cels qui mot ne dient s est el riuage trete 
chascuns del bien ferir de cele part s afete 
ab mails et ab cognies li unt la teste fraite 
deuant l auba aparant uindrent niticorace 
porprenent de l estanc la riuiere e la place 
bloi sunt e pies unt ners e bex quoma becace 
chascune fait tel noise com saaz qui saace 
negus hom ne dit mot ne altres n i menace 
ains dist li uns a l autre que seit cois e se tace 
des peissos de l estanc funt li oisel macrace 
quant il en unt ases si s en reuunt lor trace 
quant li solelz leua si prist a esclairer 
a l estanc se disnoient seriant e chiualer 
menbre lor del conduit qui si s dut engigner 
dunt li rois fist les cent en l eue trebuchier 
dedeuant la ferte as bestes por mangier 
per lo men escient il s en uoldra uengier 
li rois les comanda tos uis a despoillier 
puis lor a fait les mains estroitement lier 
e quant il s en torna si s commanda laisier 
puis lor a dit un mot qui sembla reprouer 
  uos remanrés ici por garder le uiuier 
solunc uostre seruise receurés cest loier  
il fait le fu derumpre oltre uont li somier 
  seignor  fait xm   pensés de l esploitier  
a icestes paroules sunt brochié li destrier 
quant xm mut e les herberges uoient 
tant fait soner des cors tuit li desert en bruient 
li serpent des desers por la noise s en fuient 
es croz e es creuace s encloent e s enduient 
molt se uunt cil cui l aler ennuient 
li chalors est si grans gaire uiure ne cuident 
un ual unt aualé e un grant tertre puient 
il se sunt aresté sor les astes s apuient 
les prez uirent de baustres e les eues qui ruient 
e les gaagneries e les dras qui essuient 
les pastorels qui ioient e les bestes qui muient 
cels deuant fait armer li rois qui l ost conduient 
cel ior por xm fist deus molt granz uertuz 
grant pieza ains meidi est des deserz issuz 
porus ne seit encore de co qu il est meuz 
las ert de la bataille dunt il ert recreuz 
detres sei regarda s a les grezois ueuz 
bien conut as ensegnes des grans espies moluz 
que zo est xm qui n est pas recreuz 
forment se merueilla comment est la uenuz 
comment e per quel guise il i est deronpuz 
molt fu grans li erbatges sor l eue de calluz 
la uint li maines rois s est a pie descenduz 
sor le riue de l eue unt lor grans tres tenduz 
e per la praerie les pauelluns menuz 
porus regarda l ost qui se uait herberchant 
ot les paueillons uoit toz les prez porprennant 
per quatre chiualer e per son droguomant 
a mandé xm trop le uait enchalzant 
un poi l a trop sorpris quar trop le uait siuant 
uint iors li duinst de terme si n aura pris molt grant 
tantque il ait mandé por sa gent d oriant 
lores aura bataille ia ne l quera auant 
quant xm l ot si n respont en riant 
  ia li donrai les triues per ital couenant 
que marchie nos aportent si l donent couinant  
donees sunt les treues e fait li sairement 
la o li rois soiorne e sa bataillae atent 
fu criez li marchies a toz comunalment 
de tote icele chouse qui a marchie apent 
qui uoldra si l achat si n duinst pris auinent 
porus est a le porte por noueles qu aprent 
a cels qui de l ost uienent enquert comunalment 
le couine xm e son contenement 
chascuns li respunt zo que il n en seit nient 
uns greus le nunce al rei qui uolentiers l entent 
por aler al marchie monte sor un giment 
e furent li mué sei reial uestiment 
montez est xm au marche uolt aler 
un bocel e un sac fist detries sei trosser 
porus le uit uenir si l roua arester 
  sire  dist xm   ne m i loist demorer 
chamberlens sui le roi si uois cire achater 
dunt nos li ferons cirges anquenuit al soper 
e chanestals e uin se i an puis ci trouer  
comme porus l oi si l roua arester 
  amis  fait il   per certes tot te ferai liurer 
tot quanque tu uas querre auras sens achater 
si te ferai encore de mon auoir doner 
se tu oses mes letres xm porter 
de uos letres porter si ge auie prou 
bien le uos saurai faire se i cuit auoir prou 
zo sachiés uos por uoir bien uos est auenu 
il n a si priué home ne chamberlenc ne queu 
ases quant ia me uoil me gap a lui e geu 
de son priué conseil itant uos en desneu 
tos temps se muert de froit ia n iert en si chalt lou 
quant ia tornai de lui desoz un paile bleu 
dous mantels afublés le laisai a un feu 
e des  ce dist porus   e ia est il estes 
e si fait si grant chalt com uos ueir poés 
quant il ore si chalfe molt est uiels e alés 
ueire  fait il meismes   quar pecce qu i fu nés 
e s est auques per co e fraiz e condonnez 
trop a perdu del sanc tant a esté nafrés  
de zo fu molt porus e alegres e clers 
qu xm est ueuz e il ert bachelers 
ses letres fait escrire el lengatge des gres 
molt menace xm e blastenge ses des 
  trop a estés frairins e toz iors ert ites 
mal uit sa couertise e co qu il ert auers 
mas si ge le pois prendre tost estera finés 
n en portereit la testa dan clins ne tholomes 
ne ia ne uerreit grece uns toz sous de se pers  
xm s estut iosta un piler marbrin 
asez s oi clamer e auer e frairin 
quant porus lo menace si tint lo chef enclin 
e a prises les letres ot lo sael d or fin 
montez est el iument que mena por rocin 
asez en porta cire e chanausteus e uin 
unques ne li costerent uallisant un terin 
de la porte est issuz si se met el chemin 
des marcheant de l ost a seu lo train 
si home li demandent   dunt uenés uos en fin  
e il lor respondi   ca n alai oi matin 
por porun escharnir m i soi mis a tapin  
molt s en rit xm quant ot lo bref desplit 
e quant ot peceié en l escripture uit 
lores s en gaba plus e quatre tans s en rit 
e a dit a ses homes   estendét mei un petit 
porus molt me menace e se tent en despit 
mes oreilles oiant m a oi molt grant dit 
se il mei poet prendre que m eust desconfit 
il me toldreit la testa n en auria respit 
sire  dient si home   n a dreit qu il uos afit 
que solament la treille que l autrer uos gurpit 
li auez uos tolit grant ioie e grant delit  
porus tramet ses homes em baustres la sobragne 
n i remest a somondre ualee ne montagne 
nis lo laboreor qui la terre gahagne 
et toz ceus d orient que nuils n en i remaigne 
si qu a l uitisme ior sens nuille demoraigne 
entre inde e les desers seient tuit en la plaigne 
porus iure ses des e son cors e s entraigne 
se nus en i remant nis en terre grifaine 
que il sera penduz sens nuille demoraigne 
or a sas gens de baustra somose dons porus 
e toz ceus d ourient que n i remaigna nus 
cil des desers i uinent trousqu aus bones artus 
quant li uintesmes ior fu passaz e uns plus 
yy et yy reis i ot e bien cinquanta dus 
chascuns ot tel esforz cum il aueir pot plus 
prent cinguata olifanz un chastel leua sus 
e fu enz ot ses gens li reis d iotarus 
molt i fist perres metre por tuer ceus deius 
quancque porus a fait a li reis esgardé 
s est uenuz au chastel qu il aueient leué 
si li greu s i aprochent sempres erent tué 
entor les olifanz fist faire un fose 
yy pez ot de haut e treis teses de le 
or sunt li olifant si pres e si serré 
que gemais n en istront se il n en sunt geté 
quant li duc e li prince furent tuit aiosté 
estre les poures homes qui n i sunt pas conté 
furent per cent fees cinquanta mil armé 
quant xm uit la bataille en la pree 
ses escheles ordeine e sa genz fu armee 
pois a uestu l ausberc si a ceinte l espee 
mist l escu a son col sur la brogne saffree 
e monte au chiual o ot sele doree 
quel part que li reis broche ne uait mie a celee 
plus de cent cors lo seguent qui sonent la menee 
quant il uient en bataille e sa genz est lasee 
si repairent aus cors ne uait mie esgaree 
il sist sur bucifal s a sa lance leuee 
lo duc de baustra encontra qui ot traite l espee 
d un grec qu ot abatu fu tote ensanglentee 
d iloc o il lo uit a s ensegne escriee 
il broche le destrer tote la randonee 
e a feru lo duc sur la targe roee 
tot dreit deuant lo piz l a esfundree 
la brogne de son dos derote e essiree 
per amdos les espalles li tranche l eschinee 
au doilles de l espe en a trait la coree 
tote plene sa lance l abati en la pree 
les gens a icel duc s en fuit si esfreé 
que por tot l or del mont ne fuse retornee 
li reis monte en un terdre s a sa gent esgardee 
  ohi  fait il   maisnee seure e honoree 
si estés por m amor de toz ben porpensee 
e tante estrange terre en auez trespasee 
e tant fam e tant sei tanta pene enduree 
se tant uif que ge poise uenir en ma contree 
l amor qu auez ot mei uos er gueherdonee  
anceisque il oust sa raison afinee 
astarot de nubie a l angarde montee 
e sist el chiual neir que li dona la fee 
qui por s amor passa l autrer la mer salee 
e dist une raison qui bien fu escoltee 
  xm  fait il   trop as ta gent menee 
oi est uenuz li iors qu il ert desbaratee 
quar la premeire iosta m a li reis otree 
enueie qui tu uous por receure colee 
se l escu ne li franc e oci ot m espee 
de tot lo men segnor ne uoil auer denree  
dan clis ot la parole s a la teste leuee 
xm saisist aus renges de l espee 
  reis dona me la iosta que cil a demandee 
iemais ne ferai autre se cesta m es ueé 
reis done me la ioste  zo li a dit dant clins 
  prez soi que me combata por tei e por les gris 
ie ferai la bataille uers lui m en ahatis 
se tu la me defens tot ton feu te gurpis  
xm l esgarda si li a fait un ris 
des yy pers apele li rois entrosqu a sis 
  signors dire uos uoil zo qu il m est auis 
dan clins fera la ioste quar ensi lo deuis 
gardez que il n i seit ne retenuz ne pris  
li yy respondent   ia n ait saint paradis 
qui uos faudra dan clins per tant cum il seit uis  
quant dan clins entendi que de la ioste es fis 
il monta el destrier que il aueit conquis 
en la disconfeiture o daire fu ocis 
la lance sur lo feutre s est es grans galos mis 
encontra celui a lo grant tertre pris 
astarot de nubie li uint deuant lo uis 
astarot de nubie fu molt bons chiualers 
e lez de la bataille si l apela primers 
  dites mei beus amis este uos soldaers 
o un des yy pers qu xm ten chers 
uasaus  ce dist dan clins   trop per estes litgers 
ie sui drux xm e sis gonfanoners 
se ge mon nom uos cel uenge mei destorbers 
ie ai a nom dan clins si est tes mis mesters 
anc en cort o ge fuse ne amai lousensers 
tu auras la batailla quant ensi la requers  
il se sunt desfié si brochent les destriers 
il se sunt desfié e si antreferu 
que les lances peceient e fendent li escu 
totes pleines les lances se sunt antrabatu 
quant a terre se sentent n i unt gaires geu 
anz resallent en pez cum home de uertu 
dan clins sot d escrimie si l a primers feru 
l espee li decent lez le cors e l escu 
a l autre cop l oust o mort o retenu 
quant cil d inde e de baustre e li home poru 
i pognent tuit ensemble si unt leué le u 
xm le ueit paor ot de son dru 
les yy pers apele e cil i sunt uenu 
a haute uoz escrie   dan clin auons perdu  
lors pognent tuit ensamble n i unt plus atendu 
aus trenchans des espees l unt molt tost socoru 
xm meismes li a baucan rendu 
pois dit a l autre mot   de mie part salu 
de m amor uos faz don quar tuit auons ueu 
que blecé l ousez e son cors retenu  
li reis tire ses rennes aus bons estres s apue 
e comande ariste qu i sa gent li condue 
il a pris un espe por co qu ostier cude 
porun quert per lo champ quar crem que il s en fue 
por co qu a l autre cop torna si tost en liue 
quant il ne l pot trouer molt forment l en enuie 
n encontre chiualer ne lait la sele uoe 
ne torne cele part que toz li uaus n em brue 
li dart que li gre lancent uont plus espes que plue 
n encontrent chiualer que n ocie ne tue 
li cons aristes meine la compagne reial 
e garde sur senestre si choisist rodoal 
que porus amot plus que nuille ren charnal 
d un grec qu ot abatu en meine lo chiual 
si ne li pot rescorre tent sei a deslial 
l ensegne qu il porteit commanda au seneschal 
lo chiual esperone e ateint rodoal 
de l espee qu il porte lo ferit el nasal 
la boche ot la monton l en abat contreual 
lo chiual o il sist trencha per lo pitral 
lo destrier qu en menot prent au sozmontonal 
si l a rendu au grec a guisa de uasal 
xm lo uit por co li tent a mal 
que il gurpit l ensegne por nuil home charnal 
molt fu proz e hardiz aminadab li reis 
duiz de chiualerie e sages e corteis 
e dist a xm   mal entras el chalmeis  
prent l escu a sun col per la guige d orfreis 
irez plus que lions uait les sauz a grieis 
tel li dona sur l eume qui fu plus blans que neis 
s el ponc ne li tornast ses bons branz uianeis 
ia oust del uasal aquitees les leis 
e xm fert lui qui ne fu pas galeis 
il li monstrara senpres un des cous bretroneis 
antre lui et l escu decent li acers freis 
la guiga li trencha de l escu lioneis 
s il ne ganchis sur destre mort l aust demaneis 
a icest cop i pognent plus de yy yy indeis 
per force li rendirent sun hauferrant moreis 
li dotze copaignon i sunt uenu pognant 
ia hi aura feru quiqu en plor o qu en chant 
filades part des rencs si uint esperonant 
ne laissara qu il n asalla un amiral persant 
tel li done en l escu a or resplandisant 
que deci el menton le ua tot perfendant 
il a estors sun colp si l abat mort atant 
e escrie s ensegne   baron ferez auant  
e il se fierent tuit comunalmant 
ot lor bones espees les uont fort demanchant 
a xm rendirent sun bon chiual corrant 
e li uasaus i monta tant acesmaemant 
qu il n i balla estref ni arcon n en i prant 
porus uait per lo champ qui sa grant gent enorte 
salatiel rescos un fort rei de mamorte 
tant s esteit combatuz tote s espee ot torte 
il broche lo destrer brandist l espe qu il porte 
un eschele des gris acolli en reorte 
porus uait per lo champ qui les seus reconforte 
souent crie s ensegne que sa genz ne resorte 
quant porus ot rescos lo rei salatiel 
il broche lo destrier tint l escu en chantel 
licanort encontra qui sist desur morel 
de l espee qu il porta dun li cestel 
li uait doner un cop derer le haterel 
que chambes reuersees l abati del podrel 
e garda sur senestra chausist un iouencel 
qui fu druz xm adobez de nouel 
la teste li a route cil chet en un ruisel 
pois regarde sur destre s a ueu un tropel 
des homes xm qui del sanc sunt masel 
il broche lo destrer cele part uent isnel 
cui trenche pe o poin o espant lo ceruel 
yy chiualers armez n i a cel n ait chastel 
desus ses autres des a iuré lucabel 
s il encontra xm lo ueillart lo mesel 
ne li uaudrunt ses armes ne li mete el putel 
ce dient cil de baustres   molt auons bon chapdel  
licanorz saut en pez cum hom de grant uertu 
porus s en passa ultra quant il l ot abatu 
de morel li pesa que il aueit perdu 
s ors no s en pot uengier ten sei a confundu 
un riche duc de baustres a detres sei ueu 
il broche l afilé qui li cort per uertu 
tel colp li a doné del brant qui moluz fu 
que trestot en trauers l a tranché per lo bu 
yy chiualers a morz e un duc retenu 
tant a quis xm que il li a rendu 
eminedus broche lo bon chiual liart 
e uit un duc de baustre qui des gres fait isart 
il broche lo destrer pognant uint cele part 
li dus ne l atent pas a guisa de cohart 
tel li done en l escu o hot peint un leupart 
que plein pe e dimei li mist el cors lo dart 
quant il se sent nafrez de maltalant toz art 
s ors ne se pot uenger tendra sei a coart 
li dus s en est tornez mas trop est meuz tart 
eminedus lo fert derere ot un fausart 
a un sol cop permi l eschinee li part 
cel cop uit xm qui fu e sun esgart 
eminedus en ua astez per la bataille 
e encontra un roi ne larra ne l assaille 
un cop li a doné el piz soz la uentaille 
lo bon espeut li passa tres permi la coraille 
xm l esgarda ne pot muer n i alle 
quant il lo uit nafré semblant fait ne li chaila 
d un gonfanon lo ceint que li polmons n en saille 
fait apeler un mire por saner lo li baille 
filotes sest armez desur un chiual neir 
un riche duc a mort ne li poust chaleir 
dui rei le uont ferir per issi grant poer 
que tres permi le peiz funt les espez parer 
de quantque il lo botent hunc ne l porent moer 
se or ne s en uengast ie l ueissez arder 
lo bon bran acerin lor fait ensi parer 
que les ches d ambedos lor fait del bu chaer 
xm l esgarde si l est alez ueer 
quant il uit de ses plaies le sanc a fais plouer 
deiosta eminedus lo roua aseer 
fait un mige apeler qui ert a son uoler 
por saner les barons lor promet grant auer 
e cil li respondi   ge uos di ben por uer 
que il serunt tuit sain tel ior com oi au ser  
filotes sist armez el chiual espaneis 
qui derere fu falues deuant blans come neis 
el cor de la bataille uit un duc e dos reis 
qui molt ruste damage faiseient de greis 
il broche lo destrier si s eslaisa aus treis 
les dos en a ocis le terz prent demaneis 
se l rendi xm per les rennes d orfreis 
desur un chiual neir perdicas sist armez 
e uit un duc de baustres qui de l ost fu tornez 
les chiuaus en menot de dos greus qu ot nafrez 
se ne les pot rescorre tent sei a maumenez 
il broche lo destrier qui molt cort abriuez 
li dus le ueit uenir si li est retornez 
les escuz de lor cous unt rumpuz e percez 
li auberc furent fort les espez unt cassez 
li dus lo sent hardi fuiant s en est tornez 
perdicas les escrie   uasal quar m atendez 
molt est bons li chiuals si ensi m eschapez  
il broche lo destrier si s est a lui hurtez 
tel colp li a doné de l espee del lez 
que a un tot sol cop li trencha les costez 
ce dient cil de baustres   cist grezeis est desuez 
a deables seit hoi li seus cors commandez  
porus uait per lo champ des gres fait grant magrace 
de sanc e de ceruele fu cuuerte sa trace 
quant dan clins lo perceit si en brocha laface 
e trait l espe auant lo fort escu enbrace 
porus lo ueit uenir si lo fert d une mace 
epsament lo fendi cum se il fust de glace 
e lui e lo chiual abati en la place 
e dant clins refert lui qui de mort lo menace 
li chiuaus chet soz lui en une grant creuace 
dan clins sailli en pez quant a terre se sent 
anzque porus se let per lo nasal lo prent 
pois escrie s ensegne por ralier sa gent 
e cil i sunt uenu ot grant esforcement 
a la rescose furent plus de mil e yy cent 
e li home xm ne resunt mie lent 
chascuns de co qu il pot del retenir content 
d ambes parz s antraferent manctra communalment 
porus a trait l espee qui au coste li pent 
si a feru dan clin que tot l elme li fent 
la coife de l auberc contraual li desent 
del colp fu estordiz a la terre s estent 
ia s en alast porus quant xm decent 
ne s en ira ensint si estort ne li rent 
de bons branz acerins se fierent tel present 
que les escuz se tranchent qui sunt a orpiment 
porus salli em pez quant il fu abatuz 
e escrie s ensegne por ralier ses druz 
e cil i sunt uenu aus granz espez moluz 
xm reclaiment ot les graisles menuz 
lores fu li estors plenerement feruz 
yy mili chiualer y unt les ges perduz 
porus s en fert antr eus quant il fu abatuz 
au brant acerin si s est d eus defenduz 
hunc n i ot si hardi del prendre ne seit muz 
per quant ne pot durer qu il n i seit retenuz 
o il ueit xm si s est a lui renduz 
ben lo conut aus armes e a ses granz uertuz 
quant uit per la uentaille les blois chiuos crenuz 
dunc sot qu il fu gabez si s est aperceuz 
qu il dist que xm esteit ueuz e chanuz 
porus rent xm sun brant trenchant d acer 
e dist en sun lengatge que il l aueit molt cher 
xm l entent sens autre latiner 
qui de trestoz lengatges s esteit faiz ensegner 
e quant il tint lo brant si l prist a menacer 
l auberc li fait fors traire e l elme deslacer 
porus uit xm armé sur sun destrier 
e uit que de ses armes l aueit fait despoillier 
paor ot merueillose de la teste tranchier 
enuers lui s omelie si li prent a preier 
que il ne l face ocire ne son cors laidenger 
quar sol de bele garde en puet auer d or mer 
plus que n en portereient yy mile somer 
dunc lo prent per l estref lo pe li uol baisier 
pite n ot xm si l roua redreicer 
tote li rent sa terre si li a fait bailler 
ses prisons li ameine si li fait deslier 
e quant porus lo uit prist sei a merueiller 
e dist que hanc ne fu nus hom filz de moiller 
qui ousast tel don faire ne l poust comencer 
xm li roue conduit appareiller 
qu entrer uolt aus desers e molt les uolt sercher 
e uolt ueer les bonnes s il non a encobrer 
que artus aueit fait en orient ficher 
quant porus se rendi got et magot s en uont 
ne fu si cruels genz tresque des fist lo mont 
unques n en auront ioie lo ior que mal ne funt 
menacent xm que dolent lo ferunt 
li magnes reis l ot dire apres lor dos s apont 
tot dreit aus porz de qus dunt li ual sunt prifunt 
en la montagna aute enuers lo cel amont 
e cil sunt passé ultra que repairé ne sunt 
trosque antecriz uegne mais d iloc non istrunt 
got et magot s en uont perdu unt de lor gent 
mort en furent dui mile e nafré yy cent 
porté s en sunt en bere li auquant laidement 
et dient d xm qu il lo ferunt dolent 
fil a putain lo claiment ne per enchantement 
li magnes reis l ot dire si s en ire forment 
il en iure lo cel e quancque i apent 
que deca la montaigne les ardra s il les prent 
tot dreit aus pors de qus s en fuit gos e magoz 
e li reis xm s en mist en lor escloz 
anzqu il fusant tuit oltra s est si a eus apoz 
que plus de yy milia en i ot ben de morz 
li autra s en uont ultra eschapé sunt as noz 
del dol qu en ot li reis enfremist tota l oz 
e fait de la montaigne trestoz cerger les cloz 
anc nus n en i remest qui tant se fust repoz 
li poi de qus sunt haut enuers lo cel tot dreit 
n i a de toz passages ne maisque un destreit 
per iloc s en passa ultra la genz qui deu ne creit 
molt en peise xm quant eschaper les ueit 
ia se mesist apres quant tholomes lo ueit 
qui dist s il i aloit grant folie fereit 
meuz s en uengereit il e plus les destendreit 
s ot chauz e o cimenz lo pertus estopeit 
iemais uns n en istra entrosque la fins seit 
arestez s est li reis e fait lo ciment faire 
a cloire lo pertus ne demorerent gaire 
el demain per son l aube en inde s en repaire 
porus lo uit uenir toz sis cors si esclaire 
les tresors que il a li fait mostrer e traire 
  sire  ce dist porus   ore te uol somondre 
que ueies mes tresors dunt hom ne set lo nombre 
que mi ancesor firent desoz terre repondre 
tant en done a tes homes que nus n en posse groindre 
lo don que tu m as fait qui es qui l pot espondre 
de ta uolente faire nulle rens ne m enconbre 
meuz am lo ten seruise que per grant chalor umbre  
xm respont cum hom de grant poer 
  laise ester ton tresor ne t en quer ponc mouer 
ne ia ne tuit mi home n auonc cure d auer 
sez que dist salemonz el liure de sauer 
bons reis adreice terre e si a grant poer 
li auers la destruit et fait gasta maner 
qui ren ne uolt doner ques homes cuda auer 
cil o il plus se fie lo met nonchaler 
se io t ai ren doné or le me fai parer 
condui me es deserz si tu m i poz ualer 
si fai porter ot tei tant de ton estouer 
que n estoche mes homes es deserz remaner 
sire  co li dist porus   ce saches tu por uer 
que meuz t am a seruir e faire ton uoler 
que a mes maluais des qui laisé chaer 
sire  ce li dist porus   or entent mon lengatge 
quant daires fu uencuz gangis el riuage 
asez me fu mandé per bres e per mesage 
que molt te demenot auertez e forz rage 
mas tu uais conquerant segnorie e barnage 
qui lo te contredit molt per fait grant folatge 
ne l pot garir deserz ne forz fertez marage 
que tu ne l seues tantque li as fait damage 
zo que tu as conquis per force e per barnage 
humilitez te uenc e fait rendre ton gage 
plus m as tu oi doné e trestot mon barnage 
que ne se reembreit l amiranz de cartage 
porus  fait xm   asez t a hom comté 
que me uois combatant toz iors per auerte 
auers hom ne conquert mie autrui regne 
anz pert molt de sa terre que si uolent li de 
sez cum m aiment mi home per ma grant xxx 
de ma uolonte faire se sunt toz iors pené 
et s ai fait a chascun tote sa uolente 
si m ament en lor curs qui si sunt aduré 
que meuz uoldreit chascuns auer le chep colpé 
que uers mon enemi oust lo dos torné 
quant il sunt deuant mei sur lor monté 
quancque ge uei aus oilz tot m est abandoné 
per lor ruiste proecce ai conquis maint regne 
e tant chastel ohu tanta bone cipte 
porus  fait xm   sauer dois e enquerre 
en quel sen reis auers confunt e destruit terre 
defors ardent e preient tuit cil qui li funt guerre 
e ceus qu a a sun sen acuse e fait enquerre 
poures est e chaitis qui entre lui reperre 
il li tol son auer e en prison l enserre 
quant il crie merci ren n en i pot conquerre 
quant il pot eschaper si plore e son dol mere 
ses enfanz a son col s enfuit en autre terre 
porus  fait xm   entent sens controuaille 
auers hom crem toz iors que sis auers li falle 
quantque il pot tenir tot met en rebostaille 
quant il a tot mucé e mis soz la moraille 
il n en donra cha pois qui un sol denier uaille 
de ses homes confundra creit ben sa cuuertaille 
a tot lo plus felon sa terre acense e baille 
e cil li espelluche e confunt e treuaille 
lo poure home menioie deciqu en la coraille 
s il enpronte o acreit n en ert ia sol meaille 
quant il n i pot plus prendre si n fait la paille 
la poure genz s enfuit e la terre anoaille 
quant li sire l ot dire si l tent a controuaille 
por co qu en a l auer fait semblant ne li chaille 
desque li fers i pert qui monte un os de qualle 
pois esdeuint si fel quel part qu il unques aille 
nen encontre preueire ne moine cui n asaille 
per zo si sachent ben li bas home e li haut 
auers hom est plus sous que hermites en gaut 
qui ren ne uol doner toz est uenuz el saut 
n a uesin qui sa terre ne li toille e retaut 
poisqu il en est a honte sis auers que li uaut 
auers hom uolt tos tens que hom pent e trauaut 
e face sun seruise e ren del seu ne baut 
cil o il plus se fie au grant besoing li faut 
poisqu il n a pro en lui quel part que uolt si haut 
se li sires pert ren dahaz ait cui en chaut 
porus  fait xm   mon conduit m apareille 
si irai aus deserz o a tanta merueille 
pois reuendrai en inde ou tu fesis la treille 
tes des qui sunt chaeiz forbis e apareille 
ie conquerrai egipte trosqu en la mer uermeille 
e prendrai babiloine si ma genz lo conseille 
quar auer uoil la tor qui ot lo cel coreille 
s aucirai lo serpent c om dit que toz iors ueille 
sire  zo dist porus   ge faz appareiller 
les bestes totes uiues menerons por menger 
e l autra garison porterunt li soumer 
il nen aura en l ost sergant ni chiualer 
lecheor ne putan garcon ni escuier 
qu en uaisel de fin or n es poscha appareller 
ia por chalor que ait ne l estoura laiser 
uentoser ne se face o de uene sagner 
chascune des herberges ferai si conreer 
nis la coite de paille n i ert menz au coucher 
porus  fait xm   molt te dei auer cher 
qui per ton bel seruise me uous eslosenger  
ore sunt cil de bastres somos e bani tuit 
que seient aus desers trosqu a mardi a nuit 
e sient de faucilles e de uolains estruit 
e portent uin e aqua sal farine e pain cuit 
peis feues e lantilles peure comin e fruit 
e menrunt xm e porun qui s conduit 
il en iura lo cel l aiqua lo uent qui bruit 
qu icil qui remandrant serant ars e destruit 
ia ne porunt garir ne per ior ni per nuit 
ore s en uait li oz a ioie e a baudor 
cil de bastres les guient per issi grant amor 
ne fussant li serpent qui lor fant grant paor 
cha uns d eus en sa terre ne fust a tel dolzor 
porus sert xm quar lui tent a segnor 
il ne troue aus deserz herbe de bone hodor 
qu il ne face coillir e aporter la flor 
tres permi cez granz terdres sunt lor adreiceor 
si qu aus bones artus uindrent au sisme ior 
quant li reis uit les bones molt fu ioianz e lez 
dos images uit d or dunt molt est esmaiez 
  sire  ce li dist porus   de cai uos herbergez 
ne passez cez ymages quar co sereit pechez 
hunc artus e libis n orent auant lor pez 
desueabletez est tost seriez neiez 
lunc la riue de l aiqua est si perfunz li bez 
aual trosqu en abisme tost seriez mucez 
e del peril de l aiqua si uos eschapiez 
e en la ferme terre la ultra uenissez 
e d oiseus e de bestes tost seriez mangez 
quant artus e libis uindrent en orient 
e orent tant alé que ne porent mais tent 
dos ymages molt beles d or firent de lor grent 
s es mistrent en tel lo qu encors sunt aparent 
reis fai lor sacrafice que n aient maltalent 
per co que tote t ost est uenue autretant 
coment firent cil dui qui erent deu poisant  
quant xm l ot si respont en riant 
  li home d esta terre sunt fol a escient 
qui creient cez ymages e qui s uont soplient 
qui n oient ne ne ueient ne d aler n unt talent 
qui les trebuchereit enz en fo ardent 
nen ant tant de uertu que il s en leuesent 
lo matin irai oltra a estros ton ueiant  
iloc iurent la nuit tantqu il fu aiorné 
grant peze fu de ior anzqu en sient torné 
tant i unt faites cleies ros e raime geté 
qu a merueillose peine sunt tuit oltre passé 
e quant xm sa gent a fermete 
de la ioie qu il ot a porun apelé 
porus i est uenuz s apela tholome 
xm lor dist   nos fussons disné 
deuant nos gardons ben quar detres sunt li de 
ne se fierent gaires en lor grant deite 
quant il por un mal pas furent espauenté 
nos n auomes garcon qui ne l ait trespassé  
tholomes uait auant por lo manger aster 
e quant il s en retorne si fait l aiga doner 
si que per tote l ost sunt asis au disner 
mais molt i furent poi qu es en estuit leuer 
que unques de uiande n i ouserent goster 
quar cil les escrierent qui s deuient garder 
qui les merueilles uirent des deserz asenbler 
tant uirent olifanz nus hom n es pot esmer 
cil qui primers les uit l ala au rei conter 
li reis bruncha uers terre senblant fait de penser 
quant il se redreca senblant fait de l armer 
xm comanda ses chiualers monter 
e ceus de pe remandre les herberges garder 
si que per tote l ost fait busines soner 
e fait les trues prendre e batre por crier 
aus chiuaus por henir fait las egas monstrer 
e les homes huer e les graisles soner 
trestoz les holifanz en funt de l ost torner 
quant ueit que il s eslognent si s esforce d aler 
aus chiualers les ruue ot les lances boter 
dos cenz yy en unt fait reuerser 
quant lor unt les denz traites si s a faiz escorner 
meuz ualut li yuoires qu il en fist aporter 
que ne uaudreit d or fin chargé yy somer 
  sire  ce li dist porus   cesta terre est molt fere 
trop est desabitee ne sai auant que querre 
se nos passons encore un autretel riuere 
nos ne penseruns mais de retorner arere 
domentreque nostre ost est alegre e entere 
nos en tornons en sus tote nostra charere 
la terre est forment mole e desoz si plenere 
qui istreit plein pe fors de la ueie corsere 
ne sereit mais ueuz en negune manere 
porus  fait xm   ie l faz per ta preiere  
un poi de fose firent deuant eus por defeis 
iloc iurent la nuit au main leua li reis 
arere s en retornent cil d inde e li greceis 
tres deuant les ymages funt estendre lor treis 
por co que lo ior ert la calende del meis 
uolt faire sagrefise au for de celes leis 
porus et xm sacrafient maneis 
e ot au sacrefice uaches cinquanta e treis 
les laus del sacrefice chanterent en indeis 
chapelain qui erent reuestu a orfreis 
quant unt de la celebree la festa 
les deuises del meis lor anunca li prestra 
pois s en retorne l oz desur inde a senestra 
li conduiz les en guie une uie champestra 
une moiste pailu unt troué a man destra 
qui per los ert si mole qu erbe n i poeit neistra 
de diuerse maneire lor salli une besta 
lo pel ot gros e dru e poignant cum aresta 
ne crent fer ni azer tant est de fere gesta 
quant cil de l ost la huent de mautalant s aresta 
au trestor que li fist lor a fait tel molesta 
yy chiualer lor a mort a tempesta 
li gre li uont entor si qu a uiue poesta 
ot mauz e ot macues li peceient la testa 
quant il furent tuit oltra sers e bas uespres fu 
la nuit sunt herbergé deioste une palu 
a l auba apaireisant anzque fusant meu 
lor sunt liostifal dedeuant l ost uenu 
iemais autretel home ce cuit n erent ueu 
yy pez unt de haut grant sunt e percreu 
hunc n orent fil de drap ne uestu 
quel tens qu il unques face il uont tote ior nu 
e sunt per tot lo cors comme bestes pelu 
tel meis estunt soz aiga que ga n erent ueu 
e tant cum il sunt lai uiuent de peison cru 
e quant uinent sur terre si resunt d el peu 
il uiuent tuit d encens e de bon balsamu 
li liger bachaler por traire y sunt corru 
quant uirent les saetes fui sunt e perdu 
molt en peise xm quant ben ne sunt seu 
que meuz en amast quatra s il fusent retenu 
que yy soumers chargez d or e d argent molu 
quar anceisqu il oust sun pauaillon tendu 
ousunt de peison sens rei e sens cornu 
plus que nus oiseleres n aureit d oiseus a clu 
e fust per tot lo mont a merueilles tenu 
comment pousant estre ne pris ne retenu 
a l auba aparisant sunt monté li baron 
li conduiz les en guie dreit a occeanon 
sur la riue de l aiqua el ros e el sablon 
lor aparurent fennes d une conuersion 
dedenz une iornee entor e enuiron 
ne trouast hom herberge ne habitacion 
en l aiqua conuersoent a guise de peison 
mas tant estoient gentes e beles de faicon 
que de la beute d eles ne saueit hom raison 
plus relusent lor chep que pene de paon 
quant uirent cil de l ost que si beles esteient 
ne que por paor d eus pas ne se reponeient 
quant molt en i ueneit en l aiqua se feroient 
les petites compagnes tres bien les atendoient 
quant il erent o eles uolenteis i gesoient 
quant il erent si las que faire ne l poeient 
celes leuoent sus en l aiqua les traient 
tant les teneient soz qu iloc les estegneient 
quatra s en sunt torné qui au rei sunt uenu 
e content la canuigne des fennes c on ueu 
e de lor compagnons cum il sunt retenu 
por neient les quereient neié sunt e perdu 
quant cil oent lo conte que li quatra unt rendu 
por la beute des fennes se sunt si esmou 
qu encors en i alast s il en fusant creu 
mas xm iure quanqu est e quanque fu 
que ga n i ira nus s il sunt aperceu 
ia n es amera tant qu il ne sient pendu 
xm chiuauge lo poi de falicost 
ruste fu la montagne ne porent aler tost 
a grant peine sofrirent la chalor e lo rost 
il ne trouent tant d ombre o uns sols d eus s adost 
liostifal lor sallent des desers de rimost 
testes orent de gent si com nature uost 
yy pez hunt de haut molt sunt grant e enpost 
ot granz peres pognaus uindrent arocher l ost 
li archer i unt trait qui armé furent tost 
quant uirent les saetes fui sunt e repost 
li archer s en reuenent qu xm n es iost 
molt fist bien xm que ceus d inde a creuz 
auant la meenuit esteit sis oz meuz 
por retorner areire lai dunt il est uenuz 
de la landa indine dunt il esteit issuz 
ia esteit granz li fous e li reis decenduz 
a un estanc qu il trouent entra terdres aguz 
qui toz esteit plens d aiqua mas sempres fu beuz 
des chiuaus e de homes que aueit deceuz 
li ardors del soleil qui si granz ert creuz 
d ambes parz de la riue unt homes perceuz 
chascuns esteit perme trosqu au lonbril fenduz 
e ot chascuns dos testes e dos pez e dos buz 
li greceis se merueillent quant il les hunt ueuz 
molt per les uehisez dolens e irascuz 
quar tel gent unt ueue que n unt pas coneuz 
uers eus uindrent pognant e esteit chascuns nuz 
anc ne uestirent drap qui fust faiz ni teissuz 
tuit ensembla lor lancent canes e paus aguz 
plus de yy yy serchanz lor i unt morz renduz 
cil de l ost s estormisent ga s ousant seuz 
quant uns estorbillons lor est deuant uenuz 
que tentes e aucubes lor a toz abatuz 
les soumers trebruchez e des tisons feruz 
manteus e pauaillons y unt assez perduz 
entrosque uers lo cel enporta lor escuz 
enpres icest damage lor est autre creuz 
epsament comme neif est fous del cel plouz 
qui tote art la contree epsament comme fuz 
e dient tuit per l ost   libis est irascuz 
antre lui e artu funt ores lor uertuz 
per lo conseil aus des nos est cist maus mouz  
quant li uenz fu chauz e li estorbillons 
deuers lo cel a guise des tisons 
uirent les rais uenir ardenz come brandons 
cil de l ost s estormisent qui creiment les charbons 
de lor escuz se courent zo fu lor garisons 
e cil qui nuil n en orent tenent sei per bricons 
uslees unt les barbes e trestoz les grenons 
quant del cel fu chaue la ruiors e l arsons 
a netger commenca de l air qui fu embrons 
ne demora pois gaires qu en get si granz faisons 
ne nos hom saureit dire dauid ne salamons 
xm commanda a trestoz ses barons 
que il meinent les bestes entor les paueillons 
e abatent la neif ot pals e ot bastons 
por la chalor des beites fu granz la remisons 
apres zo lor uint d aiqua si granz confusions 
que tote enporte el ual la nef e los glazons 
li estans rempli d aiqua qui ert e granz e lons 
quatre iors fu li reis que d iloc ne se mut 
e fist molt grant freidure e neu geta e plut 
hunc l espeise de l air por ico ne descrut 
xm demande a ceus d inde que dut 
qu empres si grant chalor si grant freidure mut 
cil respondent au rei qui l aueient seut 
que estez esteit fors e li ges d iuer grut 
los ueillars indiens unt aus deserz trouez 
qui unt longues les barbes trosqu au de xxx 
li reis lor a enquis   qui estes dunt uenez  
il li unt respondu   ci est nostre regnez 
es deserz de rimorz est nostre naitez 
li queus est xm e quar le nos mostrez 
quar ueer lo uolum plus c ome ne seit nez 
por zo que sur toz homes est cremuz e dotez  
li chiualer li dient   tote l ost esgardez 
celui qui meuz uos semble segnor si lo prenez  
cil esgardent lo rei qui es gros e quarrez 
large ot la forcheure molt fu beus figurez 
autresi lo coinurent com si lor fust monstrez 
  sire  funt li ueillart   si en nos uos fiez 
es desers uos menrons ia mal en doterez  
quant xm l ot si s en a marciez 
richeis conreis lor dona e bons muls enfeltrez 
  segnors  fait xm   ge uos comant e rou 
remuons nos herberges si querruns autre lou 
ie uei molt neir le cel inde e paile e crou 
il ne nos promet mie serenite ne iou 
anz est ire des des qui nos unt en esfreu 
tel chouse m on oi faite dunt ai au cur grant dou 
quatre cent chiualer qui molt esteient prou 
i auomes perdu de lo neuf e del fou 
lo manger aprester augent auant li cou  
li mort sunt seuelli li greu s en sunt torné 
un grant terdre poierent s unt lo ual aualé 
e trouent aus herberges lo manger apresté 
a pe s en uont desduire quant il se sunt disné 
desoz une grant roche trouent un loc chaué 
o artus e libis aueient conuersé 
cil orent si lo lou beneieit e sacré 
anc poisqu il en issirent n i aueit hom entré 
qui ne fust au terz iorz sens home atrainé 
a la boche en trauers l un sur l autra ieté 
por co qu il n en unt plaie ne il ne sunt nafré 
ne pot unques saueir li rois la uerite 
comment il erent mort e iloc aporté 
hunc ne l crei li reis iusqu il ot esproué 
li uellart indien sunt deuant lui mandé 
qui el regne aueient longement conuersé 
l un des dos auant l autra a li reis coniuré 
que de cele merueille que il a trespassé 
li dient ambedui tote la uerite 
s en la roche a fantoume serpent ni enferte 
qui tant sotdeement lo secle a deserté 
li dui ueillart respondent qui sunt de grant hae 
que artus e libis per lor grant dehite 
entoscherent lo lou si l unt enfantosmé 
quant li geus fu chauz e la neus fu fondue 
li estans fu empliz de l aiqua qu ert chaue 
e de la grant merueille qui del cel fu ploue 
qui per icel conuers esteit si espandue 
e de totes les parz en l estanc acorrue 
doz pez ot plus de haut qu icele qu ert beue 
ia qui le lor contast per eus ne fust creue 
e se il ne l ousent si ueirement ueue 
xm monta e tota l ost remue 
un grant terdre puierent dunt la roche est ague 
unques mais n i ot sente ne charere batue 
n unques mais per nuil home n i ot ueie tenue 
por l angoise del chaut toz li plus forz tressue 
li ueillart indian qui la uie unt soue 
unt el recoil del ual une forest ueue 
qui ben esteit dedenz e garnie e uestue 
de tote icele rien qui a cors d ome aiue 
decendi del terdre si est uenue el ual 
molt furent trauaillé li home e li chiual 
quar l arsons del soleil lor fist lo ior grant mal 
xm les guie qui set sor bucifal 
e en l areiregarde a mis sun seneschal 
li armé uont auant qui guient lo costal 
del chef de la montagne saillent liostifal 
molt sunt grant e isdos unques genz ne ui tal 
plus lor lusent li oil que pere de cristal 
chascuns tent en son poin une pere pognal 
deuers le haut del terdre lor leuerent estal 
ot les peres cornues les trebuchent el ual 
e li archer i traient ensemble comunal 
e cil del pe les huent e funt grant batestal 
molt menerent grant ioie quant furent en l igal 
la forest sist molt ben deioste une riuere 
molt per fu bele e gente e reonde e entere 
unc ne fu arbres menz ne deuant ne derere 
ne ia hom n ert si os que un sol cop i fere 
hom ne demande espece ne nuille herbe tant chere 
dunt il n en i trouast quant la flors est premere 
en abril o en mai quant li beus tens s esmere 
iloc est mandragore qu a trouer n es ligeire 
nus hom n est tan hardiz qui la remut ni quere 
ne l estosche murir d une mort itant fere 
ia ne porra aler ni auant ni arere 
un uerger ot molt bel en la forest planté 
peires i ot e pomes e granz fies d ahe 
e dactes e amandres e iuer e este 
therubin e narders mil arbres de bonte 
i uenent per nature hunc n i furent planté 
de la forest teneient une leue de le 
e entre les deuises del uerger ot un pre 
de totes cheres herbes garni e asazé 
hom ne demanda herbe ne ne uint en sante 
dunt il nen i trouast tot a sa uolente 
il nen a sos cel home tant enferm n engroté 
de poison o de poldre tant fort enuenimé 
s un petit i aueit dormi e repousé 
que ne s en alast lez e trestoz en sante 
de la flairor des arbres e de la sanite 
molt fu beus li uergers e gente la praele 
molt i flairot soef l encens e la canele 
garengaus recalices cituaus e tutele 
e enmeu loc del pre sort une fontale 
dunt la doiz esteit clere e blanche la peirele 
a roche or espaneis pesast hom la grauele 
de fin or tresgeté i ot une marcele 
a dos pez de cristal qui ne chet ne chancele 
qui receit lo conduit qui uint per la tuele 
e desoz chascun arbre aueit une pulcele 
e n enn i aueit nuille serchante ne ancele 
mas totes d un perage chascune ert damisele 
les cors orent ben faiz petite la mamele 
le uis freis coloré e clere la maisele 
plus ert espris d amor qui ueeit la dancele 
que s il oust lo cur bruslé d un estencele 
plus li salleit li cors que chiuaus de chastele 
xm en unt dit li uellart la nouele 
quant li reis l oit dire ioianz li fu e bele 
quantque ill a alé ne prise une gonele 
s il ne les ueit de pres les dos uillarz apele 
  conduiez m en mon ost delez cele uaucele 
quar trosqu en la forest n ert ostee ma sele  
deuant la forest ot un poncel torneiz 
sur l aiqua de gaianca qui eis de ualbruniz 
les estatges del pont sunt de marbre uoltiz 
e les soliues sunt totes a or massiz 
e les planches d iuoire a bons esmaus tresliz 
de l autra part del pont ot un tresgiteiz 
dos enfanz de fin or e mollez e faitiz 
li uns fo lons e graisles li autres gros petiz 
membres orent ben faiz luncz formez e traitiz 
si cum l oz aprosma e il les criz 
chascuns saisist un mal ert lo pas contradiz 
desoz eus ot dos bres que uns clers ot escriz 
qui les fait per augure defendra lo 
xm decent del destrer amanuiz 
e monta sur lo pont si s est ultra acolliz 
quant uit les dos enfanz qu orent les mails saisiz 
il se retraist arere qu il crent estre periz 
quant li reis uit les dos qui se uont defendant 
  ueez ultra cel pont un grant enchantement 
dos enfanz ai ueuz l un petit l autra grant  
quant sa genz l entendirent molt s en uont merueillant 
a cel mot ot gurpi maint riche auferrant 
e montent sur le pont qui plus tost pot auant 
uont ueer merueille que li reis uait contant 
adunc i ssunt uenu li dui ueillart persant 
qui permei les deserz uont lo rei conduiant 
li uns a dit au rei que il n en set niant 
e l autra promet que il l en dira tant 
que il cudot saueir per ueir a esciant 
qu il fera remaner trestot l enchantement 
li uellarz li a dit que il fera laiser 
celui defendement sens nesun demorer 
xm li prie que pens de l espleitier 
  sire  fait li uellarz   ne uos chaut a coiter 
laisez mei belement atorner mon mester 
cha en ferai ia l un en terre trebucher 
que uostra oz lo uerrunt a un peison manger 
e l autra em porterunt deable o auerser  
pres de l enchantement s est cil agnoillez 
dunc saut del pont en l aiqua si reuint sure pez 
ses mains tendi en haut contramont s es dreicez 
pois se rebaissa aual si s es dos fez plongez 
de tel air en l aiqua que toz est depecez 
ueiant les oilz lo rei fu d un peison mangez 
poisque li uns fu d eus en l aiqua perillez 
ne pot durer li autres si li fallit li pez 
uns deables l emporta qui forment s en fist lez 
contramont uers lo cel la fu toz desirez 
le chep l unt peceié les menbres els costez 
ueiant lor oilz en fu uns grans fos alumez 
  o des  fist xm   per les toes pitez 
de quancque me donez seiez uos graciez 
cil qui fist cez enfanz fu molt oltracuidez 
ensi ert encors ars e en aiqua neiez  
les mailz que il aueient ceus unt enqui laisez 
xm i cort qui s i est essaiez 
il n en leuast un sol por estra detranchez 
apres lo rei si uont tuit le per essaier 
de folie se uolent pener e traualer 
lo menor ne poussent quatre bou charier 
quant ueient cil de l ost n i poent espleiter 
adonc s en passent ultra sergant e chiualer 
e donzel e ielion e turcople e archer 
qui esteient en l ost uenu por gahagner 
de uianda sunt chargé e mulas e saumer 
apres passent les bestes que meinent por manger 
quant il furent tuit oltra pres fu de l auesprer 
xm commanda l ost mener en auant 
quar el bois es puceles prendra herberchemant 
sun seneschal apele xm en riant 
si li dist la nouele que cil li uont contant 
e les pulceles eisent de la forest chantant 
uestuas come dames e bel e auenant 
quant eles ueient l ost encontra uont ioiant 
tant cum li umbres dure que ne poent auant 
ia si poi n i passassent mortes ne chaisant 
molt menerent grant ioie quant uirent l ost si grant 
quar plus aiment les homes que nuille rent uiuant 
por co que cuda auer chascune sun talant 
cil de l ost les aprotchent molt se uont meruellant 
quar de si beles fennes ne uirent unc mais tant 
ne ne fusant trouees deciqu en oriant 
el pre lez la funtaine xm decent 
qui plus flairot soef que odors ne piment 
e tuit li yy per que l uns l autra n atent 
e li autra baron manctra comunalment 
en la forest s est l oz cele nuit ostelee 
n i unt autres ostes ma chascuns sa ramee 
molt per i fu a aise la compagne preisee 
les pulceles ne firent plus lungue demoree 
chascune prent lo seu sens nuille recelee 
qui sa uolente uolt unc ne li fu ueé 
anz lor fu ben per eles souent amonestee 
li liger bacheler qui l orent desiree 
qui pecce sunt issu fors de la lor contree 
chascuns n i ot sa feme ne s amie amenee 
trestote icele nuit unt lor ioie menee 
tantque granz fu li iors clere la matinee 
quant il uostrent manger la uiande unt trouee 
a yy yy mili homes lor i fu conree 
il demanderent l aiqua si lor fu aprestee 
e uont a la marcele qui per los ert creuee 
apres manger se uont deportant per la pree 
qui uolt fruit de manere ne gere herbe roee 
asez en pot auer sens iouse demoree 
en la forest s est l oz quatre iors soiornee 
trosque ce uent au quint qu ele s en est tornee 
xm regarde desoz une cepee 
d un uermeil terubin est la folle estelee 
e uit une piucele gente e encoloree 
ensi come nature l aueit enfaiconee 
ce fu auis au rei quant il l ot esgardee 
qu onques tant bele rens ne fu de mere nee 
e a dit a ses homes   une ren ai pensee 
qui aureit cesta dame de cest conuers getee 
e la poust tenir en la soe contree 
ben en deureit hom faire reine coronee  
dan clins li filz carduit l a sur un mul leuee 
issi cum au rei plot l en oust donc portee 
cele s en ueit porter molt s est espauentee 
de la paor qu el ot s est quatre feis pasmee 
e requert xm merci li a criee 
  gentis reis ne m ocire franche chouse honoree 
quar se g esteie un pe de la forest getee 
c une sole des unbres ousse trespassé 
sempres sereie morte tes est m endestinee  
xm l esgarde plus bele que n est fee 
por co qu el ot ploré ot la color muee 
meruellose pitez l en est el cur entree 
il la mist a la terre a de l a commandee 
e cele s agenoille prefunt s est enclinee 
xm apele les ueillarz si s coniure 
si lur a demandé   per con faite nature 
sunt en cest bois fennes est co leis o dreiture 
dunt uiuent e que uestent qui lor liure pasture 
quant a trestote m ost hunt trouee pasture 
funt en eles aus des nesune forfeiture 
o unt eles troué iouente qui tant dure 
quant ge n i ai troué tombel ne sepulture  
cil respondent au rei qui sorent la nature 
  a l entree d iuer encontra la freidure 
entrent totes en terre e muent lor faiture 
e quant estez reuent e li beus tens s espure 
a guise de flors blanches uenent a lor nature 
cele qui dedens naist est del cors la figure 
e cele de defors si rest lor uesteure 
e sunt si ben tallé chascune a sa mesure 
que ia n i aura force ne cisel ne costure 
chascuns uestimenz trosqu a la terre dure 
issi cum aus deeses de cest bois uent a cure 
ia ne uoldrunt el main icele creature 
que n en aient lo ior anzque nuit seit oscure  
e respont xm   bon est lor teneure 
hunc mais a nulle gent ne ui tel troueure  
al quint ior mut li reis n i uol plus demorer 
en la ueisine d inde s en uoleit retorner 
e uit per les desers dos paysans aler 
en indiaine lengue lor a fait demander 
se negune merueille li saureient conter 
qui fust bone a entendre e digne a escolter 
  sire  funt li uellar   s a nos uolez parler 
nos uos diruns merueilles e si porras prouer 
zai sus en cest deserz poz dos arbres trouer 
qui yy pez hunt de haut e de groise sunt 
li sollelz e la lune les unt fait si segrer 
qu il seuent lenga d inde e ben greceis parler 
e ben respondra a home quantqu il a en pense 
e qu auenir li deit e quancqu il a passer 
per deu  fait xm   lai m estut il aler 
si uos m i conduisez plus uos ferai doner 
de l or molu d araibe que ne porrez porter 
sire  funt li uellart   co nos fait esmaier 
si menez la grant ost ne porrons espleiter 
se tu uous tost aler e uiaz repairer 
ie mal irunt ot tei que sol yy chiualer  
quant xm l ot prist s en a corrocer 
cuda qu il lo uolsisent autresi engigner 
coment les yy cinquanta que il eslist l autrer 
quil lo durent en baustres conduire e adreicer 
per trestoz les deserz le firent folier 
amdus les a fait prendre si s commanda a lier 
trestoz les fera pendre o les testes trencher 
paor ont li uellart del rei qui est marriz 
or sunt prest que tant facent e chascuns d eus l afit 
qu il n es disuient pas por mal ne por despit 
il li dirunt tot l estra metre face en escrit 
e s il si nen o troue cum il li auront dit 
arder les face o pendre ia mal aurunt respit 
quatra cent chiualer masqu il seient eslit 
li conduirunt il bien a ioie e a delit 
la granz oz s en retort e porus les en guit 
  per de  fait xm   asez auez ben dit  
or ot co que il uolt de ioie s en xxx 
a xm commande qu es gart e que deslit 
xm apele porun qui esteit reis 
si li dist que conduie la grant ost des greceis 
chameus e olifanz e toz les indieis 
e si l atende en inde o en terre caspeis 
quar si cum li unt dit li dui uellart indeis 
qui ben seuent des arbres le conuigne e les leis 
antr aler e uenir i metra quatre meis 
ne laira por mal pas ne por autre defeis 
n ala ueer les arbres c um claime d ibroneis 
