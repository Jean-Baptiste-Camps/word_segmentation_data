qui petit seme petit queult 
et qui auques recueillir uelt 
en tel lieu sa semence espande 
que fruit a yy doubles li rende 
quar en terre qui riens ne uaut 
bone semence seche et faut 
crestiens seme et fet semence 
d un roumanz que ci encommence 
et si le seme en si bon lieu 
qu il ne puet estre sanz grant preu 
qu il le fet pour le plus preudome 
qui soit en l empire de rome 
c est li quens felippes de flandres 
qui uaut mielz ne fist alixandres 
cil dont en dit qui tant fu bons 
mes ge prouuere que li quens 
uault mielz que cil ne fist assez 
car cil ot en lui amassez 
tous les uices et toz les maux 
dont li quens est mondes et saux 
li quens est tiex que il ne doute 
uilain gap ne parole estoute 
et s il ot mesdire d autrui 
quique il soit ce poise lui 
li quens ainme droite iostise 
et loiaute et sainte yglise 
et toute uileinnie het 
s est plus larges que len ne set 
qu il donne selonc l euangile 
sanz ypocrisie et sanz guile 
et dit ne sache ta senestre 
le bien quant le fera ta destre 
le sache qui le recoit 
et qui touz les segrez uoit 
et toutes les repostailles 
qui el cuer et es entrailles 
l pour ce dit ele 
ton bien a ta senestre cele 
la senestre selonc l estoire 
la uainne gloire 
qui de fausse ypocrisie 
charite qui de sa bone oeure 
pas ne se uente eincois la cueure 
si que nus ne l soit se cil non 
qui et charitez a non 
dex est charitez et qui uit 
en selonc l escrit 
seint pol ou ge le ui et lui 
il en dieu et dieu en lui 
donc sachiez bien par uerite 
qui li sont de charite 
que li bons quens felippes done 
c onques nului n en aresone 
fors son franc cuer le debonere 
qui li le bien a fere 
ne uaut cist miex que ne ualut 
alixandres cui ne chalut 
de charite ne de nul bien 
oil ne doutez ia de rien 
donc aura bien sauue sa painne 
crestiens qui entent et painne 
a rimoier l oure et lor conte 
par le commandement du conte 
qui soit conté en cort roial 
ce est li contes du graal 
donc li quens li bailla le liure 
oiez comment il s en deliure 
ce fu au tens qu arbes florissent 
fueillissent bois et prez uerdissent 
et cil oisel en leur latin 
doucement chantent par matin 
et tote riens de ioie enflamme 
que li filz a la ueue dame 
de la gaste forest soudaine 
se leua et ne li fu paine 
que il sa sele ne meist 
seur son chaceeur et preist 
trois iaueloz et tout einsi 
fors de l ostel la mere oissi 
et pensa que ueoir iroit 
herceeurs que sa mere auoit 
qui ses aueinnes li hercoient 
bues yy et yy herces auoient 
einsi en la forest s en entre 
et maintenant le cuer du uentre 
pour le douz tens li esioi 
et pour le chant que il oi 
des oisiaux que ioie fesoient 
totes ces choses li plesoient 
por la douceur du tens serain 
osta au chaceeur le frein 
si le lessa aler pensant 
par l erbe fresche uerdoiant 
et il qui bien lancier sauoit 
des iaueloz que il portoit 
aloit d enuiron lui lancant 
une hore ariere autre auant 
une hore bas et autre haut 
tantqu il oi parmi le gaut 
uenir yy cheualiers armez 
de totes armes acesmez 
et mout grant noise demenoient 
les armes de ceus qui uenoient 
qui souant hurtoient as armes 
li rain des chesnes et des charmes 
et tuit li hauberc fremissoient 
les lances aus escuz hurtoient 
sone li fuz sone li fers 
et des escuz et des haubers 
li uallez ot et ne uoit pas 
ceus qui mouent plus que le pas 
si se merueille et dit  par m ame 
uoir me dist ma mere ma dame 
qui me dist que deables sont 
plus esfraé que riens du mont 
et si dist pour moi enseingnier 
que por els se doit en seingnier 
mes cest ensaing desdaingnere 
ia por eux ne me saignere 
ainz ferre si fort le plus fort 
d un des iaueloz que ie port 
que ia n aprocheront de moi 
nus des autres si com ge croi  
ainsi a lui meimes dist 
li uallez ainzqu il les ueist 
mes quant il les uit en apert 
que du bois furent descouuert 
si uit les haubers fremianz 
et les lances forz et trenchanz 
et les hiaumes et les escuz 
qui onques mes n ot tiex ueuz 
et uit le uert et le uermeill 
reluire contre le souleill 
et l or et l azur et l argent 
qui tant par est et bel et gent 
et dit  ha sire dex merci 
ce sont que ge uoi ci 
certes ore ai ge mout pechié 
ore ai ge mout mal esploitié 
qui dis que c estoient deables 
ne me dist pas ma mere fables 
qui me dist que li estoient 
les plus beles choses qui soient 
fors diex qui est plus biax que tuit 
la uoi ge damedieu ce cuit 
car nul si bel n en i esgart 
que li autre se diex me gart 
n ont mie de biaute la disme 
ce me dist ma mere meisme 
qu en doit dieu croire et aorer 
et souplaier et honorer 
et ie aorerai cestui 
et touz ses auec lui  
maintenant uers terre se lance 
et dit trestoute sa creance 
et oroisons que il sauoit 
que sa mere apris li auoit 
et li mestres des cheualliers 
le uoit et dit  estez ariers 
qu a terre est de paour cheuz 
cil uallez qui nos a ueuz 
si nos alions tuit ensemble 
uers lui il auroit ce me senble 
si grant paour que il morroit 
ne respondre ne me porroit 
a riens que ge li demandasse  
il s arestent et cil s en passe 
uers le uallet grant aleure 
si le salue et aseure 
et dit  uallez n aiez poor 
non ai ge par le sauueor  
fet li uallez  en cui ge croi 
estes uos diex nenil par foi 
qu estes uos dont cheualiers sui 
ainz mes cheualier ne connui  
fet li uallez  ne nul n en ui 
n onques mes parler n en oi 
mes uos estes plus biax que diex 
car fusse ge ore autretiex 
ausi luisant et ausi fet  
a cest mot s est pres de lui tret 
et li cheualliers li demande 
 ueistes uos en ceste lande 
yy cheualliers et yy puceles  
li uallez a autres nouueles 
enquerre et demander entent 
a sa lance la main li tent 
se l prent et dit  biau sire cheualiers 
uos qui auez non cheualliers 
que est ice que uos tenez 
or sui ge mout bien asenez  
fet li cheualiers  ce m est uis 
ge cuidoie biau dolz amis 
aprendre de toi 
et les ueus oir de moi 
te dirai ce est ma lance 
uos donc que len la lance 
si ge faz mes iaueloz 
uallez tu es toz soz 
en fiert en tot demenois 
uaut miex li uns de cez yy 
que uos ueez ci 
queque ge uoil en oci 
et bestes a besoing 
et oci de si loing 
com porroit zz bozon trere 
de ce n ai ge que fere 
des cheualiers me respont 
se tu sez ou il sont 
et puceles ueis tu  
li au pie de l escu 
et dit tot en apert 
 ce est et de quoi uos sert  
fet il  est ce abez 
car autres paroles me mez 
que ge ne te quier ne demant 
ie cuidoie se diex m ament 
que tu nouuelles me deisses 
ainzque de moi les apreisses 
et tu ueus que ge les t aprenge 
ie l te dirai commentqu il prenge 
car a toi uolentiers m acort 
escu a non ce que ge port 
escu a non uoire  fet il 
 ne le doi mie tenir a uill 
car il m est tant de bone foi 
que se nus lance ou tret a moi 
encontre toz les cops se tret 
c est le seruise qu il me fet  
atant cil qui furent ariere 
soruinrent tote la charriere 
uers lor seignor trestot le pas 
si li dient isnellepas 
 sire que uos dit cil galois 
il ne set pas toutes noz lois  
fet li sires  se dex m ament 
que riens nule que li demant 
ne respont il onques a droit 
ainz demande de quanqu il uoit 
comment a non et qu en en fet 
sire sachiez bien entreset 
que galois sont tuit par nature 
plus fol que bestes en pasture 
cist est einsi comme une beste 
fox est qui delez lui s areste 
s a la muse ne ueult muser 
et a foleur son tens user 
ne sai  fet il  se dex me uoie 
ainzque soie mis a la uoie 
quenque il uorra li dirai 
ia autrement n en partirai 
lors li demande derechief 
uallez  fet il  ne te soit grief 
mes des yy cheualliers me di 
et des puceles autresi 
se le encontras ne ueis  
et li uallez le tenoit pris 
au pan du hauberc si le tire 
 or me dites  fet il  biau sire 
que c est que uos auez uestu 
uallet  dist il  dont ne sez tu 
ie te di que c est mes haubers 
s est einsi pesanz comme fers 
qu il est de fer se uoiz tu bien 
de ce  fet il  ne sai ge rien 
mes mout est biax se dex me saut 
qu en fetes uos et que uos uaut 
uallet c est a dire legier 
s or uoloies a moi lancier 
iauelot ou saiete trere 
ne me porroies nul mal fere 
dans cheualiers de tiex haubers 
gart diex les biches et les cers 
que nul ocirre n en porroie 
ne iames apres ne corroie  
et li cheualliers li redist 
 uallez  fet il  se diex t ait 
se tu me sez dire nouuelles 
des cheualiers et des pucelles 
et cil qui petit fu senez 
li dist  fustes uos einsi nez 
nenil uallez ce ne puet estre 
que einsi puisse nule riens nestre 
qui uos atorna donc einsi 
uallez ge te dirai bien qui 
dites le donc mout uolentiers 
n a mie encor yy anz entiers 
que tout ce hernois me donna 
li rois artus qui m adouba 
mes ore me di que deuindrent 
li cheualier qui par ci uinrent 
qui les yy puceles conduient 
uont il le pas ou il s en fuient  
et cil dist  sire ore esgardez 
le plus haut bois que uos ueez 
qui cele monteigne auironne 
la sont li destroit du du ualdone 
et qu est de ce fet il  biau sire 
la sont li herceeur ma mere 
qui les terres sement et hercerent 
et se ces genz i trepasserent 
il les uirent se l uos diront  
et cil dient que il iront 
ouec lui se il les i mainne 
iusqu a ceus qui hercent l auainne 
li uallez prent son chaceeur 
et uet la ou li herceeur 
hercoient les terres arees 
ou les aueines sont semees 
et quant il uirent lor seignor 
si tremblerent tuit de peor 
et sauez por quoi le firent 
por les cheualliers que il uirent 
qui auec lui armé uenoient 
car bien sorent s il li auoient 
lor afere dit et estre 
que il uorroit cheualiers estre 
et sa mere en istroit du sen 
que destorner li cuidoit en 
que ia cheualier ne ueist 
ne lor afere n apreist 
li uallez a dit as ouuriers 
 ueistes uos yy cheualiers 
et yy puceles ci aler 
par ces destroiz  font li bouier 
 s en uont mout tost sanz delaier 
et li uallez au cheualier 
qui tant auoit a lui parlé 
dist  sire par ci sont alé 
li cheualier et les puceles 
mes or me dites les noueles 
du roi qui les cheualiers fet 
et le lieu ou il plus estet 
uassaux  fet il  dire te uoil 
que li rois seiorne a cardueill 
n a mie encor passé tiers ior 
que il i estoit a seior 
car ge i fu et ge le ui 
et se tu ne l treuues ici 
bien ert qui le t enseingnera 
ia si trestornez ne sera 
tantost les granz galoz s en part 
li cheualier qui mout fu tart 
qu il eust les autres atainz 
et li uallez si ne s est fainz 
de retorner a son manoir 
ou sa mere dolent et noir 
auoit le cuer pour sa demore 
grant ioie a eu a cele ore 
que le uit ne pas ne pot 
celer la ioie qu ele ot 
car comme mere qui mout l ainme 
cort contre lui et si le claime 
 biau filz biau filz  plus de yy foiz 
 mout a esté mon cuer destroiz 
et dolenz pour ta demoree 
de duel ai esté acoree 
si que par pou morte ne sui 
ou auez uos tant esté hui 
ou dame ge le uos dirai 
par foi que ia n en mentirai 
que ie ai mout grant ioie eue 
d une chose que g e ueue 
dont ne me souliez uos dire 
que li dieu nostre sire 
sont si tres bel c onques nature 
ne fist si bele criature 
n el monde n a si bele rien 
biau filz encore le uos di bien 
ge l di por uoir et di encore 
tesiez mere ne ui ge ore 
les plus beles chose qui sont 
qui en la gaste forest uont 
il sont plus bel si com ie cuit 
que diex ne si trestuit  
la mere entre ses braz le prent 
et dit  biau filz a dieu te rent 
car mout ai grant peor de toi 
tu as ueu si con ie croi 
les dont les genz s en pleingnent 
qu il ocient quanqu il ataingnent 
non ai uoir mere non ai non 
cheualier dient qu il ont non  
la mere se pasme a cel mot 
quant cheualier nommer li ot 
et quant ele fu redreciee 
dit comme fame correciee 
 ha lasse con sui malbaillie 
biax chier filz de cheuallerie 
uos cuidoie ge bien garder 
que ia n en oissiez parler 
ne ia nus n en conneussiez 
cheualiers estre deussiez 
biax filz si damediex pleust 
que uostre peres uos eust 
gardé et uos autres amis 
n ot cheualier de si haut pris 
tant redouté ne tant cremu 
biau filz con uostre peres fu 
en toutes les illes de mer 
biax filz ge me puis bien uanter 
que uos ne dechaez de rien 
de son lignage ne du mien 
car ge sui de cheualier nee 
des meillors de ceste contree 
es illes de mer n ot lignage 
meillor du mien en mon aage 
mes li meillor sont decheu 
c est bien en plusors leus seu 
que les mescheances auienent 
as prodomes qui se maintiennent 
en grant honor et en proece 
que mauuestie et enperece 
ne dechiet pas que il ne puet 
les meillors decheoir estuet 
uostre pere si ne l sauez 
fu parmi les hanches naurez 
si qu il en mehaingna du cors 
sa grant terre et ses granz tresors 
que il auoit comme preudom 
aloit touz a perdicion 
si chai en grant pourete 
apouri et desherité 
et essilié furent a tort 
li gentil home apres la mort 
uterpandragon qui rois fu 
et peres le bon roi artu 
les terres furent essilliees 
et les poures genz auilliees 
si s en foui qui fouir pot 
uostre peres ce manoir ot 
ici en ceste forest gaste 
ne pot foir mes a grant haste 
en litiere aporter se fist 
quar il ne sot ou il foist 
et uos qui petiz estiez 
yy mout biax freres auiez 
petiz estiez alaitanz 
pou auiez plus de yy ans 
quant grant furent uostre dui frere 
au los et au conseil uo pere 
alerent a yy croiz roiaus 
pour auoir armes et cheuax 
au roi de cauelon ala 
li ainznez et tant serui l a 
que cheualliers fu adoubez 
et li autres qui fu mainz nez 
fu au roi ban de guomeret 
en zz ior andui li uallet 
adoubé et cheualier furent 
et en zz ior enmedui murent 
pour reuenir a leur repere 
car ioie me uoloient fere 
et lor peres qui puis n es uit 
que as armes furent desconfit 
d armes furent mort embedui 
dont ai grant duel et grant anui 
de l ainzne auinrent merueilles 
car li corbel et les corneilles 
qui a lor uoloir le trouerent 
anmedui les eulz li creuerent 
du duel du fil morut le pere 
et ge ai uie mout amere 
sofferte puisque il fu mort 
uos estiez tuit mon confort 
que ge auoie et tout li biens 
car il n i auoit plus des miens 
riens ne m auoit plus diex lessiee 
dont il me peust fere liee  
li uallez entent mout petit 
a ce que sa mere li dit 
 a mengier  fet il  me donez 
ne sai dont uos m aresonnez 
mes mout iroie uolentiers 
au roi qui fet les cheualiers 
et g irai cuiqu il en poist  
la mere tant com il li loist 
le retient et si le seiorne 
si li apareille et atorne 
de cheneuaz grosse chemise 
et braies fetes a la guise 
de gales ou l en fet ce senble 
chemise et braies tot ensenble 
et si ot cote et chaperon 
de cuir de cerf clos enuiron 
einsi sa mere l atorna 
einsi yy iors li demora 
que plus n i ot mestier losenge 
lors a sa mere duel estrange 
se l bese et acole en plorant 
et dit  ore ai ge duel mout grant 
biau filz quant aler uos en uoi 
uos iroiz a la court le roi 
si li diroiz que armes uos doint 
de contredit n i aura point 
qu il les uos dorra bien le sai 
mes quant uos uenrez a l essai 
d armes porter comme iert il donques 
ce que uos ne feistes onques 
ne autrui ne ueistes fere 
comment en saurez a chief trere 
mauuesement uoire ce dout 
de ce ne sui en nul redout 
mes merueille est quant en aprent 
ce que len uoit et dit souuant 
biax filz zz sens uos uoil aprendre 
ou il uos fet bon a entendre 
s il uos plest a retenir 
granz biens uos en porra uenir 
cheualiers serez iusqu a pou 
filz se diex plest et ge l uos lou 
se uos trouuez ne pres ne loing 
dame qui d aide ait besoing 
ne pucele desconseillie 
la uostre aide apareillie 
li soit s ele uos en requiert 
car totes honors i afiert 
car qui a dame honor ne porte 
la soe honor doit estre morte 
dames et puceles amez 
si serez par tout honorez 
se uos aucune en priez 
gardez que ne li anuiez 
de nule riens qui li desplese 
de pucele a mont qui la bese 
mes se le besier uos consent 
ge le sorplus uos en desfent 
se le uolez lessier por moi 
mes s ele a annel en son doi 
ou a sa ceinture aumosniere 
se par amour ou par priere 
le uos done mout m en iert bel 
que uos enportez son annel 
de l anel prendre uos doin gie 
et de l aumosniere congie 
biax filz encor uos dirai el 
ia en chemin ne en hostel 
n aiez longuement compaignon 
que uos ne demandez son non 
son non sachiez a la parsomme 
car par le non connoist en l omme 
biax filz a preudome parlez 
auec les preudomes alez 
preudons ne mesconseille mie 
ceus qui tienent lor compaingnie 
sor toute riens uos uoil prier 
qu as yglises et au mostier 
alez prier nostre seignor 
qu en cest siecle uos doint honor 
et si uos i doint contenir 
qu a bone fin puissiez uenir 
mere  fet il  que est yglise 
zz liex ou len fet le seruise 
celui qui ciel et terre fist 
et homes et fames i mist 
et mostier que fet ce meisme 
une meson bele et saintisme 
de cors saintes et de tresors 
s i sacrifie len le cors 
ihesu crist le prophete sainte 
que iuif firent honte mainte 
traiz fu et iugiez a tort 
et soffri engoisse de mort 
por les homes et por les fames 
en enfer aloient les ames 
quant eles partoient des cors 
et il les en regita hors 
cil fu a l estache liez 
batuz et puis crucefiez 
et porta coronnes d espines 
por oir messes et matines 
et pour cel seignor aorer 
uos lo ge au moustier aler 
dont irai ge mout bonement  
fait li uallez d or en auant 
atant n i a plus fet demore 
congie prent et la mere plore 
car sa sele li fu ia mise 
a la maniere et a la guise 
de galois ert apareilliez 
yy reuelins auoit chauciez 
et par tout la ou il aloit 
yy iaueloz porter soloit 
yy iaueloz en uost porter 
mes yy l en fist la mere oster 
por ce que trop senblast galois 
si eust ele fet touz trois 
mout uolentiers s il peust estre 
une riote en sa main destre 
porta pour son cheual chacier 
puis l a mis plorant au sentier 
la mere qui mout chier l auoit 
et prie dieu qu il l auoit 
 biax  fet il  dex uos amaint 
ioie plus qu il ne me remaint 
uos doint il ou que uos uoisiez  
quant li uallez fu esloingniez 
le get d une pierre menue 
si se retorne et uoit cheue 
sa mere au chief du pont ariere 
et iut pasmee en tel maniere 
com s ele fust trestote morte 
et cil cengle de la riote 
le chaceeur parmi la croupe 
li cheuax ne cloche ne coupe 
ainz l enporta grant aleure 
parmi la grant forest oscure 
et cheuauche des le matin 
tantque le ior uint a declin 
en la forest cele nuit iut 
au main au chant des oiselez 
s esueille et monte li uallez 
s a au cheuauchier entendu 
tantque il uit zz tref tendu 
enmi la praerie bele 
lez le sort d une fontenele 
le tref fu grant et par merueille 
l une partie fu uermeille 
et l autre estoit d orfrois bandee 
desus ot une aigle doree 
en l aigle feroit li soleux 
qui mout estoit clers et uermeux 
si reluisoit trestot le pre 
de l enluminement du tre 
entor le tref a la roonde 
qui estoit le plus bel du monde 
auoit ramees et fuillies 
et loges galesches drecies 
li uallez uers le tref ala 
et dist ainzque il uenist la 
 diex or uoi ge uostre meson 
or feroie ge desreson 
se aorer ne uos aloie 
uoir dist ma mere tote uoie 
qui me dist que mostier estoit 
la plus bele chose qui soit 
si me dist que ge ne trouuasse 
mostier qu aorer n i alasse 
le criateur en cui ie croi 
celui irai prier par foi 
qu il me doint ennuit a mengier 
car ie en ai mout grant mestier  
lors uient au tref se l treuue ouert 
anmi le tref zz lit couuert 
d une cote de paile noir 
el lit toute sole gisoit 
une damaisole endormie 
mes loing estoit sa 
qu alees furent ces 
por cueillir floretes noueles 
qu au reuenir ionchier 
el tref si comme eles soloient 
quant li uallez el tref entra 
li cheuax si tost le porta 
que la damoisele l oi 
si s esueilla et tressailli 
et li uallez qui nices fu 
dist  pucele ge uos salu 
si com ma mere le m aprist 
ma mere m enseingna et dist 
que les puceles saluasse 
en quelque lieu que g es trouasse  
la pucele de paour trenble 
pour le uallet qui fol li senble 
si se tint pour fole prouuee 
de ce qu il l a sole trouuee 
 uassaux  fist ele  tien ta uoie 
fui que mes amis ne te uoie 
ainz uos besere par mon chief  
li uallez  quiqu en soit grief 
car ma mere le m enseingna 
de uoir ne te besere ia  
la pucele  que ge puisse 
fui que mes amis ne te truisse 
car s il te treuue tu es morz  
li auoit les braz forz 
si l enbraca mout redement 
car ne fere autrement 
et mist lui toute estandue 
et cele s est mout desfendue 
et menacie quenqu ele pot 
mes desfensse mestier n i ot 
car li uallez en un randon 
la besa ou uosist ou non 
yy foiz si com li contes dit 
tantc un anel en son doi uit 
a une esmeraude mout clere 
 encor  fait il  me dist ma mere 
qu en uostre doi l anel preisse 
mesque riens plus ne uos feisse 
or ca l anel ge l uoil auoir 
mon anel n auras tu ia uoir  
fet la pucele  bien le saches 
s a force du doi ne m esraches  
li uallez par le poing la prent 
a force les doiz li estent 
si a l anel de son doi pris 
et en son doi meismes mis 
et dist  pucele bien aiez 
or m en irai ge bien paiez 
et mout meillor baisier uos fait 
que chamberiere que il ait 
en toute la meson ma mere 
car n auez pas la bouche amere  
et cele plore et dit  uallet 
n enporter pas mon anelet 
car g en seroie maubaillie 
et tu en perdroies la uie 
quequ il tardast ge te promet  
li uallez a son cuer ne met 
riens nule de ce que il ot 
mes de ce que geuné ot 
moroit de fain a male fin 
zz boucel troua plein de uin 
et uoit sor zz trossel de ionc 
zz bon henap d argent selonc 
et touaille mout blanche et noue 
il la soslieue desoz treuue 
yy pastez fez de cheuriax fres 
ne li enuia pas cist mes 
por la fain qui si fort l angoisse 
zz des pastez deuant lui froisse 
et meniue par grant talent 
et uersa el henap d argent 
du uin qui n estoit mie lez 
si but souuant et a granz trez 
et dist  pucele ces pastez 
ne seront hui par moi gastez 
uenez mengier car il sont bon 
chascuns aura assez du son 
se n i remaindra zz entier  
et cele plore endementier 
queque cil la prie et semont 
zz tout sol mot ne li respont 
et cil menia tant com lui plot 
et but tantque assez en ot 
et prist congie tot maintenant 
si restiua le remenant 
et commanda a dieu celi 
cui son salu pas n anbali 
 diex uos saut  fet il  bele amie 
et por dieu ne uos poist il mie 
de uostre anel se ge l enport 
que aincoisque ie muire de mort 
le uos gueredonnere gie 
ie m en uois a uostre congie  
et cele plore et dit que ia 
a dieu ne le conmandera 
que il li couuendra por lui 
tant soffrir mal et tant anui 
que tant n en ot nule chetiue 
 ne ia por tant comme ge uiue 
n en aurai secours ne aie 
si saches que tu m as traie  
einsi remest cele plorant 
ne n ala gueres deloiant 
ses amis qui du bois reuint 
del uallet qui sa uoie tint 
uit les escloz si l en pesa 
et s amie plorant trouua 
et dist  damoisele ge croi 
a ces enseingnes que ie uoi 
que cheuallier a eu ci 
non sire ge le uos afi 
mes zz uallet galois i ot 
anieus et uilain et sot 
qui a du uin assez beu 
tant com il uost et bon li fu 
et menia yy de uoz pastez 
et pour ce bele si plorez 
s il eust beu et mengié 
trestot si le uosisse gie 
il i a plus sire  fet ele 
 mon anel est en la querelle 
qu il le m a tolu si l enporte 
ie uosisse miex estre morte 
qu il l en eust einsi porté  
es uos celui desconforté 
et angoisseux en son corage 
 par foi  fet il  ce fu outrage 
et desqu il l enporte si l et 
mes ie cuit qu il i ait plus fet 
se plus i ot ne l celez ia 
 sire  fet ele  il me besa 
besa uoire ie uos di bien 
mes ce fu maleoit gre mien 
eincois uos sist et si uos plot 
onques nul contredit n i ot  
fet cil qui ialousie angoisse 
 cuidiez que ie ne uos conoisse 
si faz certes bien uos connois 
ne fui si bornes ne si lois 
que uostre faussete ne uoie 
entree estes en male uoie 
entree estes en male paine 
que ia ne mengera d auaine 
uostre cheual ne n i ert sainniez 
tantque ge en sere uengiez 
et la ou il desferrera 
iames il ne referera 
s il muert uos me suiurez a pie 
ne iames ne seront changié 
li drap dont uos estes uestue 
ainz me suiuroiz a pie et nue 
tantque la teste en aurai prise 
ia n en aurai autre iostise  
atant s asist et si menia 
et li uallez tant cheuaucha 
qu il uit zz charbonnier uenant 
zz asne deuant lui menant 
 uilains  fet il  enseigne moi 
qui l asne maines deuant toi 
la plus droite uoie a cardueil 
li rois artus que ueoir uueil 
il fet cheualiers ce dit en 
uallez  fet il  en icest sen 
a zz chastel sor mer asis 
li rois artus biax dolz amis 
lie et dolant i trouueras 
a cel chastel se tu i uas 
or me diras tu ia mon uueil 
de quoi li rois a ioie et duel 
ie l te dirai  fet il  mout tost 
li rois artus o toute s ost 
s est au roi rion conbatuz 
li rois des illes est uaincuz 
et de ce est li rois mout liez 
et de ses compaingnons iriez 
qui au chastel se departirent 
la ou le mieudre seior uirent 
n il ne set comment il lor ua 
li rois artus de ce duel a  
li uallez ne prise zz denier 
les nouueles au charbonnier 
maintenant son chemin torna 
cele part ou il li moustra 
tantque sor mer uit le chastel 
mout bien seant et fort et bel 
et uoit issir parmi la porte 
zz cheualier armé qui porte 
une coupe d or en sa main 
sa lance tenoit et son frein 
et son escu en la senestre 
et la coupe d or en la destre 
et ses armes bien li seoient 
qui totes uermeilles estoient 
li uallez uit les armes beles 
qui fresches furent et nouelles 
si li plorent et dist  par foi 
ceus demanderai ge au roi 
s il les me donne bel m en iert 
et dahe ait qui autres quiert 
atant uers le chastel s en cort 
car tart li est qu il ueigne a cort 
tantque pres du cheualier uint 
et li cheualiers le retint 
zz petit si li demanda 
 ou en uas tu uallez diua 
ge uueil  fet il  au roi aler 
a cort por armes demander 
uallet  fet il  tu feras bien 
or ua ua dont tost et tost reuien 
et tant diras au mauues roi 
se il ne uelt tenir de moi 
sa terre que il la me rande 
ou il m enuoit qui la desfende 
uers moi qui di que ele est moie 
et a ces enseignes t en croie 
se il autrement ne te croit 
que deuant lui pris orendroit 
ceste coupe que ge enport  
or quiere autre qui li recort 
car cil n i auot entendu 
iusqu a la cort n est arestu 
ou li rois et li cheualier 
erent ia assis au mengier 
la sale fu par terre aual 
et li uallez entre a cheual 
en la sale qui mout fu lee 
et longue et de marbre pauee 
et li rois artus fu assis 
au chief d une table pensis 
et tuit li cheualier menioient 
et li un as autres parloient 
fors lui qui fu pensis et muz 
li uallez est auant uenuz 
ne set pas le quel il salut 
car le roi mie ne conut 
tantque yonnet contre lui uint 
qui en sa main zz coutel tint 
 mostre moi li quiex est li rois 
et yonnet qui fu cortois 
li dist  amis ueez le la  
et cil tantost uers lui ala 
se l salua si com il sot 
li rois pensa ne li dist mot 
et cil autre foiz l aresonne 
li rois pensa et mot ne sonne 
 par foi  dist li uallez  adonques 
cist rois ne fist cheualier onques 
quant len parole n en puet trere 
comment porroit cheualier fere  
tantost de retorner s atorne 
le chief de son chaceeur torne 
mes si pres du roi l ot mené 
a guise d omme mal sené 
que deuant lui desor la table 
li abati sanz fere fable 
du chief son chapel de bonnet 
li rois torne uers le uallet 
son chief qu il auoit bessié 
si a tout son pensse lessié 
et dit  biau frere bien ueigniez 
et pri uos que mal ne taingniez 
ce qu a uostre salu me toi 
d ire respondre ne uos poi 
car le pire anemi que i aie 
qui plus me het et plus m esmaie 
m a ci ma terre contredite 
et tant est fox que toute quite 
dist que il l aura uueille ou non 
li uermeux cheualier a non 
de la forest de quinqueroi 
et la roine deuant moi 
estoit ci uenue seoir 
pour conforter et por ueoir 
cez cheualiers qui sont blecié 
ne m eust gueres corroucié 
li cheualiers de quanqu il dist 
mes deuant moi ma coupe prist 
et si felement l enleua 
que seur la roine uersa 
tout le uin dom ele estoit pleine 
ici ot honte mout uilaine 
car la roine en est entree 
de duel et d ire enflambee 
en sa chambre ou ele s ocit 
ie ne cuit pas se diex m ait 
qu ele en puisse en eschaper uiue  
li uallez ne prise une bille 
quanque li rois li dit et conte 
ne de son duel ne de sa honte 
ne de l annui ne li chaut il 
 faites moi cheualier  fait il 
 sire rois car aler m en uueill  
cler et riant furent li heill 
en la teste au uallet sauuage 
nus qui l oie ne l tient a sage 
mes trestuit cil qui le ueoient 
por bel et por gent le tenoient 
 amis  fet li rois  descendez 
et uostre chaceeur rendez 
a cel uallet se l gardera 
et uostre uolente fera 
fere a dieu en a fet le ueu 
a uostre honor et a uostre preu  
et li uallez a respondu 
 ia n estoient pas descendu 
ceus que ge trouue en la lande 
et uos uolez que ge descende 
ia par mon chief n i descendrai 
mes fetes tost si m en irai 
ha  fet li rois  biax amis cheualiers 
ge le ferai mout uolentiers 
a uostre preu et a m anor 
foi que ge doi le criator  
fet li uallez  biau sire rois 
ne serai cheualier des mois 
se uermeil cheualier ne sui 
donnez moi les armes celui 
que i encontrai fors de la porte 
qui uostre coupe d or enporte  
li senechaux qui fu bleciez 
de ce qu il ot s est corrouciez 
et dit  amis uos auez droit 
alez li tolir orendroit 
desque eles sont einsi uoz 
ne feistes mie que soz 
quant uos uenistes por ce ci 
kex  fet li rois  por dieu merci 
trop dites uolentiers anui 
se ne uos chaut onques a cui 
a prodome est mout mauues uices 
por ce se li uallez est nices 
s est il espoir mout gentix hom 
et se ce li uint d aprison 
qu il ait esté a mauues mestre 
encor puet il sages et preuz estre 
uileinnie est d autrui gaber 
et de prometre sanz donner 
preudom ne se doit entremetre 
de riens nule a autre prometre 
que donner ne lui puisse ou uueille 
que le maugre celui n acueille 
qui sanz prometre est ses amis 
et desque il li a pramis 
si bee a sa promesse auoir 
et por ce si poez sauoir 
que assez uendret miex baer 
a home que fere baer 
car qui le uoir dire uorroit 
lui meimes gabe et decoit 
qui fet promesse et ne la solt 
que le cuer son ami li tost  
einsi li rois a kex parloit 
et li uallez qui s en aloit 
a une pucele ueue 
bele et gente si la salue 
et ele lui et si li rist 
et en riant itant li dist 
 uallet se tu uiz par aage 
ie croi et pens en mon corage 
et sachiez que il auenra 
que en tout le monde n aura 
nul meillor cheualier de toi 
einsi le pens einsi le croi  
et la pucele n auoit ris 
bien a passé anz plus de yy 
et ce dit ele tout en haut 
que tuit l oirent et kex saut 
cui la parole anuia mout 
si li donna zz cop estout 
de sa paume en la face tendre 
que il la fist a terre estendre 
quant la pucele ferue ot 
en son retor trouua zz sot 
lez une cheminee estant 
si le bouta el feu ardant 
du pie par corrouz et par ire 
por ce que il li souloit dire 
 ceste pucele ne rira 
deuant ce que ele uerra 
celui qui de cheualerie 
aura toute la seignorie  
einsi cil crie et cele plore 
et li uallez plus ne demore 
ainz s en torna sanz nul conseil 
apres le cheualier uermeill 
yonnez qui les droiz sentiers 
sauoit toz et mout uolentiers 
aportoit nouuelles a cort 
a tout yy compaingnons s en cort 
par zz uergier delez la sale 
et par une posterne auale 
tantqu il uint au chemin tot droit 
ou li cheualiers atendoit 
cheualerie et auenture 
et li uallez grant aleure 
uint uers lui por ses armes prendre 
et li cheualliers por atendre 
auoit la coupe d or ius mise 
sor zz perron de roche bise 
quant li uallez aprouchié l ot 
tantque li uns l autre oir pot 
si li escria  metez ius 
les armes n es porterez plus 
car li rois artus le uos mande  
et li cheualliers li demande 
 uallez ose nus ca uenir 
por le droit au roi maintenir 
se nus i uient n u celer pas 
qu est ce or deable est ce or gas 
danz cheualiers que uos me fetes 
qu ancor n auez mes armes tretes 
ostez les tost ge l uos commant 
uallez  fet il  ge te demant 
se nus uient ca de par le roi 
qui se conbate de par moi 
qui se conbate contre moi 
dans cheualiers car ostez tost 
les armes que ge n es uos ost 
car plus ne les uos sofferroie 
et sachiez bien que uos ferroie 
se plus parler m en faisiez  
lors fu li cheualliers iriez 
sa lance a a yy poinz leuee 
si li ua donner tel colee 
par les espaules en trauers 
de la ou n estoit pas li fers 
qu il le fist enbronchier aual 
iusque seur le col du cheual 
et li uallez s est courrouciez 
quant il senti qu il est bleciez 
de la colee qu il ot prise 
au miex qu il pot el uis le uise 
et lesse aler le iauelot 
se l fiert si qu il n entent ne ot 
du fer droit parmi le ceruel 
que d autre part du haterel 
le sanc et la ceruele espant 
de la dolor le cuer li ment 
si uerse et chiet tout estenduz 
et li uallez est descenduz 
si met la lance a une part 
et l escu du col li depart 
mes il ne sot uenir a chief 
du hiaume qu il ot sor le chief 
qu il ne set comment il le praigne 
et s a talent qu il li desceingne 
l espee mes il ne set fere 
ne du fuerre ne la puet trere 
et prent le fuerre et sache et tire 
yonet conmenca a rire 
quant le uallet uoit entrepris 
 et ce que est  fet il  amis 
que fetes uos ge ne sai quoi 
ge cuidoie ne nostre roi 
qu il m eust ces armes donnees 
mes ainz aure en charbonnees 
trestout esbraonné le mort 
que nule des armes enport 
qu eles se tienent si au cors 
que ce dedenz et ce defors 
est trestout zz si com moi senble 
que eles se tiennent ensenble 
or ne uos esmaiez de rien 
car g es departirai mout bien 
se uos uolez  fet yonez 
 faites dont tost  fet li uallez 
s es me donnez sanz nul arest  
tantost yonez les deuest 
et desqu en l orteill le deschauce 
ne li lesse hauberc ne chauce 
ne hiaume el chief ne armeure 
et li uallez sa uesteure 
ne uost lessier ne ne preist 
pour quenque yonet deist 
une cote mout aesie 
de drap de soie ganbesie 
que desor son hauberc uestoit 
li cheualiers quant uis estoit 
n oster ne li pooit des piez 
les reuelins qu il ot chauciez 
ainz dit  deable est ce or gas 
que changeroie mes bons dras 
que ma mere me fist lessier 
por les dras a cest cheuallier 
ma grosse chemise de chanure 
por la soe qu est mole et tenre 
uorriez uos que ge lessasse 
et ma cote ou eue ne passe 
por ceste qui ne tendroit goute 
mal dahe ait la gorge tote 
qui changera ne loing ne pres 
ses bons dras por autrui mauues 
mout grief chose est de fol aprendre 
riens fors les armes ne uolt prendre 
pour priere que len li face 
yonez les chauces li lace 
et sor les reuelins li chauce 
les esperons desor la chauce 
puis li a le hauberc uestu 
tel qu onques nul mieudres ne fu 
et sor la coiffe li assiet 
le hiaume qui mout bien li siet 
et de l espee li ensaingne 
que lasche et pendant la ceingne 
puis li le pie en l estrier 
si est montez seur le destrier 
ainz mes estries ueu n auoit 
ne d esperons riens ne sauoit 
fors de cillance ou de riote 
yonez l escu li aporte 
et la lance puis si li baille 
aincoisque yonez s en aille 
dit li uallez  amis prenez 
mon chaceeur si l enmenez 
que est mout bons et ge l uos doing 
por ce que ge n en ai mes soing 
et portez la coupe le roi 
si le saluez de par moi 
et tant dites a la pucele 
que kiex feri lez la messele 
que se ge puis ainz que ge muire 
li cuit ge encor si bien cuire 
que pour uengie se tendra  
et cil respont qu il li rendra 
au roi sa coupe et son mesage 
fornira il a loi de sage 
atant departent si s en uont 
en la sale ou li baron sont 
entre yonet parmi la porte 
qui au roi sa coupe raporte 
si li dist  sire or fetes ioie 
car uostre coupe uos renuoie 
uostre cheualiers qui ci fu 
du quel cheualier me diz tu  
fet li rois qui en sa grant ire 
estoit encor  en non dieu sire  
fet yonet  du uallet di 
qui parti orendroit d ici 
diz tu donc du uallet galois 
qui me demanda  fet li rois 
 les armes de synople taintes 
au cheualier qui hontes maintes 
m a fetes selonc son pooir 
sire de lui di ge pour uoir 
et ma coupe comment ot il 
ainme le tant et prise cil 
qu il li a de son gre rendue 
eincois li a si chier uendue 
li uallez que il l a ocis 
et comment fu ce biax amis 
sire ne sai mesque ge ui 
que li cheualiers le feri 
de sa lance et fist grant anui 
et li uallez referi lui 
d un iauelot parmi l ueilliere 
si que il li fist par derriere 
le sanc et la ceruele espandre 
et lui par terre mort estandre  
lors dist li rois au senechal 
 ha kiex mout m auez hui fet mal 
par uostre langue l anoiseuse 
mout aura dite mainte oiseuse 
tel cheualier m auez tolu 
qui m a hui cest ior mout ualu 
sire  fet yonet au roi 
 par mon chief il mande par moi 
a la pucele la royne 
que kiex feri par ataine 
pour mal de lui et pour despit 
qu il la uengera se il uit 
tantque il puist uenir en lieu  
le fol qui sist delez le feu 
ot la parole et saut en piez 
et uint deuant le roi toz liez 
s a tel ioie  se diex me saut 
ore aprochent uos auentures 
de felenesses et de dures 
en uerrez auenir souuent 
et si uos met bien en couuent 
que kiex puet estre toz certains 
que mal uit les piez et les mains 
et sa langue fole et uilainne 
qu ainzque past une quarantaine 
aura li cheualiers uengié 
le cop qu il me donne du pie 
et la buffe iert mout bien rendue 
et conparee et chier uendue 
que il dona a la pucele 
que entre le coute et l essele 
le braz destre li brisera 
zz demi an le portera 
au col pendu et bien l i port 
n i puet faillir ne qu a la mort  
cele parole tant greua 
kex que par pou qu il ne creua 
de mautalent et de corrouz 
qu il ne li osa deuant touz 
tel cop doner que mort l eust 
por ce que au roi despleust 
lessa qu il ne l enuai 
et li rois dit  ahi ahi 
tant uos m auez hui correcié 
qui asené et adrecié 
le uallet d armes bien eust 
tantque zz pou aidier s en seust 
et de l escu et de la lance 
bons cheualiers fust sanz doutance 
mes il ne set gueres de bien 
d armes ne de nule autre rien 
quar neis trere ne sauoit 
l espee se besoing auoit 
or armez sor son cheual 
se l conquerra aucun uassal 
qui pour son cheual gaaingnier 
ne l doutera a mehaingnier 
tost mort ou mehaingnié l aura 
que desfendre ne se saura 
tant est nices et bestiaus 
tost en aura fet ses anuiaus  
einsi li rois pleint et regrate 
le uallet et fist chiere mate 
mes il n i puet riens conquester 
si lesse la parole ester 
et li uallez sanz nul arest 
uet cheuauchant par la forest 
tantque as plaines terres uint 
sor une riuiere qui tint 
de le plus d une arbalestee 
si estoit tote l eue entree 
et retrete en son droit conduit 
uers la grant riuiere qui bruit 
s en uet toute une praerie 
mes en l eue n entra il mie 
qu il la uoit mout parfonde et noire 
et plus assez courant que loire 
si s en uet par selonc la riue 
lez une grant roche naiue 
qui d autre part de l eue estoit 
qui au pie de l eue batoit 
sor une roche en zz pendant 
que uers la mer uet descendant 
ot zz chastel et bel et fort 
si com l eue aloit au regort 
torna le uallet a senestre 
et uit la tor du chastel nestre 
car uis li fu qu ele nessoit 
et fors du chastel s en issoit 
anmi le chastel en estant 
ot une tor et fort et grant 
et une barbaquane fort 
auoit tornee uers le gort 
qui a la mer se conbatoit 
et la mer au front li batoit 
a yy parties du mur 
donc li quarrel estoient dur 
auoit yy basses torneles 
qui mout estoient forz et beles 
le chastel fu mout bien seant 
et mout aesié par deuant 
deuant le chastelet reont 
ot sur l eue drecié zz pont 
de pierre d araine et de chauz 
li ponz estoit et forz et hauz 
et bataillé trestout entor 
deuant le pont ot une tor 
et deuant zz pont torneiz 
qui estoit fez et establiz 
a ce que la droiture aporte 
le ior est pont et la nuit porte 
li uallez uers le pont chemine 
uestuz d une robe d ermine 
s aloit zz preudoms esbatant 
par deseur le pont si atant 
celui qui uers le pont uenoit 
li prodoms en sa main tenoit 
par contenance zz bastonnet 
apres lui furent dui uallet 
trestuit desafublez uenuz 
li uallez ot bien retenuz 
ce que sa mere li ot dit 
car il les salua et dit 
 sire ce m enseingna ma mere 
diex te beneie biau frere  
fet li preudons qui nice et sot 
au parler l entent bien et ot 
et dit  biau frere don uiens tu 
dont de la cort le roi artu 
qu i feis cheualiers m a fet 
li rois qui bone auenture ait 
cheualier se diex bien me doint 
ne cuidoie que en cest point 
de tel chose li souuenist 
d el tenoie qu il li tenist 
ore que des cheualiers fere 
or me di frere debonnere 
cez armes qui les te bailla 
li rois  fet il  les me donna 
donna comment  et il li conte 
si comme auez oi el conte 
qui autres foiz le conteroit 
annui et oiseuse seroit 
car nus contes de ce n amande 
et li preudoms li redemande 
qu il set fere de son cheual 
 ge l cort bien amont et aual 
tot autresi con ge corroie 
le chaceeur que ge auoie 
qu en la meson ma mere pris 
et de uoz armes biax amis 
me dites que en sauez fere 
g es se bien oster et retrere 
einsi com li uallez m arma 
qui uoiant moi en desarma 
celui qui ge auoie mort 
einsi legierement les port 
que eles ne me grieuent rien 
par la mort dieu ce pris ge bien  
fet li preudons  et mout me siet 
or me dites si ne uos griet 
quel besoing uos amena ca 
sire ma mere m enseigna 
qu apres les prodomes alasse 
et qu a els me conseillasse 
si seusse ce qu il diroient 
car preu i ont cil qui le croient  
et li prodons respont  biau frere 
beneoite soit uostre mere 
qu ele uos enseingne mout bien 
mes uolez moi plus dire rien 
oil et quoi tant et non mes 
car me herbergiez anuit mes 
mout uolentiers  fet li preudom 
 mesque uos m otroiez zz don 
dont granz biens uenir uos uerrez 
et quoi  fet il  que uos croirez 
le conseil uostre mere et moi 
par foi  fet il  et ge l otroi 
donc descendez  et il descent 
zz des uallez son cheual prent 
des yy qui furent uenu la 
et li autres le desarma 
si remest en la robe sote 
es reuelins et en la cote 
de cerf malfete et maltaillie 
que sa mere li ot baillie 
et li preudons se fist chaucier 
des esperons tranchanz d acier 
que li uallez ot aportez 
si est sor le cheual montez 
et l escu par la guige pent 
a son col et la lance prent 
et dist  amis ore aprenez 
d armes et garde uos prenez 
comment len doit lance tenir 
son cheual poindre et retenir  
lors a desploiee l enseigne 
si la prent et si li enseigne 
comment len doit son escu prendre 
zz petit le auant pendre 
tantq au col au cheual se ioint 
puis met la lance el feutre et point 
le cheual qui yy mars ualoit 
que nus plus uolentiers n aloit 
plus tost ne de plus grant uertu 
li preudons sot mout de l escu 
et du cheual et de la lance 
que il l ot apris des s enfance 
si plot mout au uallet et dist 
trestot quenque li prodons fist 
quant il ot fet tout son cenbel 
deuant le uallet bien et bel 
que bien s en fu garde donnee 
s en repere lance leuee 
au uallet et demanda li 
 sauriez uos fere autresi 
la lance et l escu demener 
et le cheual poindre et torner  
et cil li dit tout a deliure 
ne querroit ia plus longues uiure 
ne terre ne auoir n eust 
mesque ainsi fere seust 
 ce qu en ne set puet en aprendre 
qui i uelt de bon cuer entendre  
fet li preudons  biax amis chiers 
il couient a toz les mestiers 
et cuer et paine et us auoir 
par ces yy puet en tot sauoir 
et quant uos onques ne feistes 
n a autrui fere ne ueistes 
se uos fere ne le sauez 
honte ne blasme n i auez  
mes donc l auoit il fet monter 
et il commenca a porter 
si a droit la lance et l escu 
com s il eust toz iors uescu 
en tornoiement et en guerre 
et alé par trestoute terre 
querant bataille et auenture 
quar il li uenoit de nature 
et quant nature li aprent 
et le cuer du tout i entent 
ne li puet estre riens greuaine 
la ou nature et cuers paine 
par ces yy si bien le faisoit 
que au preudome mout plesoit 
et qu il disoit en son corage 
que se il fust tot son aage 
d armes penez et entremis 
s en fust il ia mout bien apris 
quant li uallez ot fet son tor 
deuant le prodome au retor 
lance leuee s en repaire 
si com il li ot ueu fere 
et dit  sire ai ge bien fet 
cuidiez uos que ia mestier m et 
poine se ge metre l i uueill 
onques ne uirent rien mi hueill 
dont si grant couuoitise eusse 
autretant com uos en sauez  
fet li preudons  uos en saurez  
li preudoms par yy foiz monta 
et yy foiees li moustra 
tout quenque il mostrer l en pot 
et quant trestot mostré li ot 
et par yy foiz monter le fist 
et au derrenier si li dist 
 amis se uos encontriez 
zz cheuallier que feriez 
s il me feroit ge l referroie 
et se uostre lance pecoie 
apres ce n i auroit il plus 
mesqu au poinz li corroie sus 
amis ce ne ferez uos mie 
que ferai donc par escremie 
de l espee le doiz requerre  
lors fiche deuant lui en terre 
la lance en estant tote droite  
li preudoms qui mout le couoite 
d armes enseingnier et aprendre 
que il s en sache bien desfendre 
a l espee s en le requiert 
et enuair se liex en ert 
puis a main a l espee mise 
 amis  fet il  en itel guise 
uos desfendrez s en uos assaut 
de ce  fet il  se diex me saut 
ne set nus tant comme ge faz 
as borriaus et aus teleuaz 
chies ma mere est apris assez 
tantque souuant en fui lassez 
ore alons hui mes a l ostel  
fet li preudons  que n i a el 
et uos aurez quiqu il ennuit 
hostel sanz uilenie anuit  
lors s en uienent andui en coste 
et li uallez dit a son oste 
 sire ma mere m enseingna 
qu auec home n alasse ia 
ne compaingnie a lui n eusse 
grantment que son non ne seusse 
et s ele m enseingna sauoir 
ie uueil le uostre non sauoir 
biax amis chiers  dit li preudon 
gornement de grohes ai non  
ainsi iusqu a l ostel s en uienent 
et main a main andui se tienent 
a la montee du degre 
uint zz uallet tot de son gre 
qui aportoit zz mantel cort 
le uallet afubler en court 
qu apres le chaut ne le preist 
froidure qui mal li feist 
bone meson et riche gant 
ot li preudons et bon seriant 
et le mengier fu atorné 
et bel et bon bien acesmé 
si lauerent li cheuallier 
puis si assistrent au mengier 
et li preudons lez lui l asist 
et li uallez au mengier sist 
auec lui a une escuele 
des mes ne faiz autre nouele 
quanz en i ot ne quel il furent 
mes assez mengierent et burent 
du mengier ne faiz autre fable 
quant leué furent de la table 
li preudons qui mout fu cortois 
le pria d estre o lui zz mois 
le uallet qui delez lui sist 
zz an tout plain se il uosist 
le retenist il uolentiers 
si l apreist endementiers 
tiex choses se els li pleussent 
qui a besoing mestier eussent 
et li uallez li dist apres 
 sire ne sai se ge sui pres 
du manoir ou ma mere maint 
mes ge pri dieu qu a li me maint 
tantque ie la puisse ueoir 
quar pasmee la ui cheoir 
au chief du pont deuant la porte 
si ne sai pas se ele est morte 
de duel de moi quant la lessai 
chai pasmee bien le sai 
et por ce ne porroit pas estre 
tantque ge seusse son estre 
que ge feisse lonc seior 
ainz m en irai demain au ior  
li preudons ot que riens ne uaut 
proiere et la parole faut 
si uont couchier sanz plus de plet 
car li lit estoient ia fet 
li preudoms par matin leua 
au lit au uallet en ala 
la ou il le trouua gesant 
si li fist zz present mout grant 
chemise et braies de chainsil 
et chauces tantes en bresill 
cote de drap de soie inde 
qui fu faiz et tissuz en inde 
pour ce que hennor li feist 
li enuoia et si li dist 
 amis cez dras que ci ueez 
uestirez se uos me creez  
et li uallez respont  biau sire 
se uos plest miex porriez dire 
li drap que ma mere me fist 
donc ne ualent il miex que cist 
et uos uolez que ge les lesse 
uallet foi que ge doi ma teste  
fait li sire  ainz ualent pis 
uos me deistes biax amis 
quant ge uos amene ceanz 
que uos touz mes commandemenz 
feriez et ge si ferai  
fet li uallez  ia n en ferai 
encontre de uos une chose  
aus dras uestir plus ne repose 
si a lez sa mere lessiez 
et li preudons s est abessiez 
si li chauca l esperon destre 
la costume souloit tele estre 
que cil qui fesoit cheualier 
li deuoit l esperon chaucier 
d autres uallez assez i ot 
chascuns qui auenir i pot 
a lui armer la main a mise 
et li preudoms l espee a prise 
si li ceint et si le besa 
et dit que donnee li a 
la plus haute ordre otot l espee 
que diex ait fete et commandee 
c est ordre de cheuallerie 
qui doit estre sanz uilenie 
et dit  biau frere or uos souiegne 
se il auient qu il uos couiegne 
combatre a aucun cheualier 
ice uos uueil dire et prier 
se uos en uenez au desus 
que uers uos ne se puisse plus 
desfendre ne contretenir 
ainz l estuisse a merci uenir 
gardez que merci en aiez 
et uos pri que uos ne soiez 
trop parlant ne trop nouelier 
nus ne puet estre trop parlier 
que souuant tel chose ne die 
qu en li atourt a uilenie 
et li sages dit entreset 
qui trop parole pechie fet 
pour ce biau frere uos chasti 
de trop parler et si uos pri 
se uos trouez home ne fame 
ou soit damoisele ou soit dame 
desconseillie de nule rien 
conseilliez li si feroiz bien 
se uos conseillier les sauez 
et le pooir en auez 
une autre chose uos apraing 
que ne tenez mie a desdaing 
car ne fet mie a resoingnier 
uolentiers alez au moustier 
prier celui qui tout a fet 
que de uostre ame merci ait 
et qu en cest siecle terrien 
uos gart comme son crestien  
et li uallez dit au preudome 
 de toz les apostres de rome 
soiez uos beneoiz biau sire 
qu autel oi ma mere dire 
or ne dites iames biau frere  
fet li preudons  que uostre mere 
uos ait apris ne enseingnié 
de ce mie ne uos blaim gie 
se uos l auez dit iusque ci 
mes desormes uostre merci 
uos pri que uos en chastiez 
car se uos plus le disiez 
a folie le tendroit en 
por ce uos pri gardez uos en 
et que dirai ge donc biau sire 
le uauasseur ce poez dire 
qui uostre esperon uos chauca 
le uos aprist et enseingna  
et cil li a le don donné 
que iames n i aura sonné 
zz mot tant com il sera uis 
se de lui non qu il li est uis 
que ce est bien qu il li enseingne 
li prodons maintenant le seigne 
si a la main leuee en haut 
et dit  biau frere dex uos saut 
alez a dieu qui uos conduie 
car le demorer uos anuie  
le nouuel cheualier se part 
de son hoste mout li est tart 
que a sa mere uenir puisse 
et que saine et uiue la truisse 
si se met es forez soutainnes 
que assez miex qu es terres plainnes 
es foresz se reconnoissoit 
et cheuauche tantque il uoit 
zz chastel fort et bien seant 
mes fors des murs n auoit neant 
fors mer et eue et terre gaste 
d errer uers le chastel se haste 
tantque deuant la porte uint 
mes zz pont passer li couint 
si foible ainzqu a la porte uiegne 
qu a paine cuit qu il le sostiegne 
li cheualiers sor le pont monte 
si le passe que mal ne honte 
ne encombrier ne li auint 
iusque deuant la porte uint 
se l treuue fermé a la clef 
il n i hurta mie soef 
et si n apela mie bas 
tant i feri qu eneslepas 
uint aus fenestres de la sale 
une pucele megre et pale 
et dist  qui est qui la apele  
cil regarda uers la pucele 
si la uoit et dit  bele amie 
zz cheualier sui qui uos prie 
que leanz me faciez entrer 
et l ostel annuit mes prester 
sire  fet ele  uos l aurez 
mes ia gre ne nos en saurez 
et neporquant si uos feron 
si bon hostel com nos porron  
lors s est la pucele arriers trete 
et cil qui la pucele aguete 
crient ne l i face trop ester 
si recommenca a hurter 
yy serianz i uinrent 
qui granz haches en lor mains tinrent 
et chascuns ot ceinte une espee 
si ot la porte desfermee 
et dient  frere uenez enz  
se bien esteust aus serianz 
mout fussent bel mes il auoient 
mesese en tantqu il estoient 
de geuner et de ueillier 
tel qu an s en peust merueillier 
se il ot bien defors trouuee 
la terre gaste et essilliee 
dedenz riens ne li amenda 
car par trestout la ou il ua 
treuue gastes totes les rues 
et les mesons sont decheues 
que home ne fame n i auoit 
yy mostiers en la uile auoit 
que estoient yy abeies 
l une de nonnes esbahies 
l autre de moines esgarez 
ne trouua mie bien parez 
les moustiers ne bien portenduz 
ainz sont et creuez et fenduz 
les murs et les tors descouuertes 
et les portes erent ouuertes 
ausi de nuiz comme de iors 
molins n i meut ne n i cuit fors 
en nul lieu de tout le chastel 
ne n i auoit pain ne gastel 
ne riens nule qui fust a uendre 
dont len peust zz denier prendre 
einsi trouua le chastel gaste 
qu il n i trouua ne pain ne paste 
ne uin ne cidre ne ceruoise 
uers zz pales couuert de gloise 
l en ont yy serianz mené 
et descendu et desarmé 
et tantost zz uallet auale 
parmi les degrez de la sale 
qui aporta zz mantel gris 
au col au cheualier l a mis 
et zz autre ra establé 
son cheual la ou il n ot ble 
ne foin ne feurre se pou non 
quar il n estoit en la meson 
li autre deuant els le font 
monter par zz degre amont 
en la sale qui mout fu bele 
dui prodonme et une pucele 
li sont a l encontre uenu 
li preudome estoient chanu 
non pas que il fussent tuit blanc 
de bel aage a tout lor sanc 
et o toute lor force fussent 
s ennui et pesance n eussent 
et la pucele uint plus iointe 
plus acesmee et plus cointe 
que espreuier ne papegout 
son mantel fu et son bliaut 
d une porpre noire estelee 
de uer et n ert mie pelee 
la penne qui el mantel fu 
d un sebelin uert et chanu 
qui n estoit trop lonc ne trop le 
fu le mantel au col orlé 
et se ge onques fis deuise 
en biaute que diex eust mise 
en chief de fame ne en face 
or me replest c une en reface 
ou ge ne mentirai de mot 
desliee fu et si ot 
les cheuox tiex s estre poist 
que bien cuidast qui la ueist 
qui il fussent tuit de fin or 
tant estoient luisant et sor 
le front ot haut et blanc et plain 
et le il fust ourez a main 
et de main d omme portret fust 
de pierre d iuoire ou de fust 
sorcils brunez et large entrueill 
en la teste furent li hueill 
riant et cler uert et fendu 
le nes ot droit et estendu 
et miex li auenoit el uis 
le uermeil sor le blanc assis 
que sinople sor chier argent 
por embler sens et cuer de gent 
fist dieu de lui passemerueille 
onc puis ne fist diex sa pareille 
ne deuant fete ne l auoit 
et quant li cheualier la uoit 
si la salue et ele lui 
et li cheuallier enmedui 
et la damoisele le prent 
par la main debonnerement 
et dit  biau frere uostre ostiex 
certes n iert mie enquenuit tiex 
com a preudomme couuendroit 
se ge uos disoie orendroit 
tot nostre couine et nostre estre 
uos cuideriez puet ce estre 
que de mauuestie le deisse 
por ce qu aler uos en feisse 
mes se uos plest ore en uenez 
l ostel tel com il est prenez 
et diex uos doint meillor demain  
einsi le maine par la main 
iusqu a une chambre celee 
qui mout fu bele et longue et lee 
seur une couste de samit 
qui fu estandue en zz lit 
se sont iluec andui assis 
cheuallier yy et yy et sis 
uinrent leanz et si s asistrent 
par leanz et nul mot ne distrent 
et uirent celui qui se sist 
delez la dame et mot ne dist 
por ce de parler se tenoit 
que del chasti li souuenoit 
que le preudom li auoit fet 
si en tienent entre eus grant plet 
tuit li cheualier a conseill 
 diex  fet chascuns  mout me merueil 
se cel cheualier est muiauso 
grant duel seroit que mout est biax 
cheualiers ne fu de sa frame 
mout auient bien delez ma dame 
et ma dame ausi delez lui 
s il ne fussent muel andui 
tant est cil biax et cele bele 
c onques cheualiers ne pucele 
si bien n auinrent mes ensenble 
et de l un et de l autre semble 
que diex l un por l autre feist 
por ce qu ensemble les meist  
chascun grant parole en fesoit 
et la damoisele antendoit 
qu il l acenast de queque soit 
et li cheualliers se tesoit 
tantqu ele uit tres bien et sot 
que il ne li diroit ia mot 
s el ne l aresonnoit auant 
et dist mout debonerement 
 sire donc uenistes uos hui 
damoisele  fet il  ge fui 
chies zz preudome a zz chastel 
ou ge estoie et bien et bel 
s i a yy tors forz et eslites 
une grant et yy petites 
ne se toute l euure assommer 
ne le chastel ne sai nommer 
mes ge sai bien que li preudom 
gornemenz de groes a non 
ha biax amis  fet la pucele 
 mout est uostre parole bele 
et mout auez dit que cortois 
gre uos en sache dex li rois 
quant uos preudome l apelastes 
qu il est preudom par saint richier 
ice puis ge bien afichier 
et sachiez que ge sui sa niece 
mes ge ne l ui mout a grant piece 
de uoir sachiez puisque meustes 
de son ostel ne conneustes 
plus prodonme mon esciant 
mout bel ostel et mout riant 
uos fist car il le set bien fere 
comme preudom et debonnere 
poissanz et aaisiez et riches 
mes ceanz n a fors que yy miches 
c uns miens oncles qui est prieux 
mout sainz hom et relegieux 
m enuoia annuit pour souper 
et plain boucel de bon uin cler 
de uitaille n a plus ceanz 
fors zz cheurel c un mien seriant 
ocist hui main d une saiete  
atant commande qu ele mete 
les tables et eles sont mises 
et les genz au souper assises 
au mengier ont mout petit sis 
mes par mout grant talant fu pris 
apres mengier se departirent 
cil remestrent qui se dormirent 
qui l autre nuit ueillié auoient 
cil s en issirent qui deuoient 
la nuit par le chastel ueillier 
seriant furent et cheualier 
yy qui la nuit ueillierent 
li autre mout se traueillierent 
de lor hoste bien aaisier 
blans dras et couuertoir mout chier 
et l orillier au chief li met 
cil qui du couchier s entremet 
tote l ese et tot le deduit 
qu en sache deuiser en lit 
ot li cheualliers cele nuit 
forsque solement le deduit 
de pucele se il l eust 
ou de dame se li pleust 
mes il n en sauoit nule rien 
ne n i pensoit ne pou ne bien 
si s endormi auques par tens 
car il n ert de rien en apens 
mes s otesse pas ne repose 
qui en sa chambre estoit enclose 
cil dort a ese et cele pense 
qu i n a en lui nule desfensse 
d une bataille qui l assaut 
mout se trestorne mout tressaut 
mout se degete et demaine 
zz mantel cort de soie en greine 
a afublé souz sa chemise 
si s est en auenture mise 
comme hardie et corageuse 
mes ce n est mie por oiseuse 
eincois s apense qu ele ira 
a son oste si li dira 
de son afere une partie 
lors s est de la chambre partie 
issue en est fors de la chambre 
a tel poour que tuit li menbre 
li trenblent et li cors li sue 
plorant est de la chambre issue 
et uient au lit ou cil se dort 
et plore et soupire mout fort 
si s acline si s agenoille 
et plore si qu ele li moille 
de ses lermes tote sa face 
n a hardement que plus li face 
tant a ploré que cil s esueille 
si s esbahist et se merueille 
de sa face qu il sent moilliee 
et uoit celi agenoilliee 
deuant son lit qui le tenoit 
par le col enbracié estoit 
et tant de cortoisie fist 
que entre ses braz la reprist 
maintenant enuers lui trest 
si li dist  bele que uos plest 
pour qu estes uos uenue ci 
ha gentix cheualliers merci 
por dieu uos pri et por son fill 
que uos ne m en aiez plus uill 
de ce que ge sui ci uenue 
por ce que ge sui pres de nue 
ge n i pense onques folie 
ne mauuestie ne uilenie 
qu il n a el monde riens qui uiue 
tant dolente ne tant chetiue 
que ge ne soie plus dolente 
quar riens qui soit ne m atalente 
c onques nul ior sanz mal ne fui 
einsi maleureuse sui 
ne ge ne uiure iames nuit 
que solement ceste d anuit 
ne ior fors celui de demain 
eincois m ocirrai de ma main 
de yy cheualliers et yy 
dont cist chastiaus estoit garniz 
n a ceanz remes que yy 
et yy et yy mains de yy 
