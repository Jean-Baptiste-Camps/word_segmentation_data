an cel tans que li mostier et les yglises furent conmancié a edifier ou non nostre signor ihesu crist  et que li saint home conmancerent nostre segnor a seruir por diuerse maniere d ordre monacal  si s espandi et beneuree renommee por totes les parties dou monde  
et quant ele se fu tant espandue qu ele fu paruenue tresque ynde  une granz partie des yndieins deguerpirent totes choses terriennes et s anfoyrent es deserz et illec recurent en cors mortels d angres . 
et andementeresque ces choses se tenoient an si bon estat et que li plusor s an aloient es cielz ausi conme an uolant de pennes d oysiez  si auint que il out en ynde zz roi qui fu apelez auennir  qui fu moult granz en richece et an puissance  et nobles en batailles  et ueincheres de touz ses anemis . 
il estoit enorez par grandesce de cors et par biaute de uoult et auoir tant de glore conme nus puoit plus auoir de richesces terrienes et de choses trespassables  mes de touz les biens qui a l arme apartenoient estoit il estranges et sofraitous  quar il estoit paieins et de tout abandenez a cultiuer les ydoles . 
si con il uiuoit es deliz et es ioies terrienes  conme cil qui dou tout estoit abandonez es biens de la presente uie  si n estoit nule riens qui li fausit quant au cors  ne qui sa ioie amenusest que soulemant une chose qu il n auoit nul oir . 
iceste soule chose li apetisoit auques sa ioie  quar dessierroit estre apelez peres  quar ce ast une chose qui moult plait a riche home . 
tiex estoit rois con uos auez oy  et teil entencion auoit  mes la gloriose conpaignie des crestiens et la benoite essamblee des religious moines estoit mont a cel roi contraire  quar il estoient dou tout abandoné a deu seruir et cil au deauble et au delit del monde . 
por cel mistrent cel roi et ses conmandemanz a non chaloir et ne penserent forque a la uelunte nostre segnor ihesu cript an cu amor il auoient mise tote lor entencion et en cu non il desserroient la mort terriene por aquerre la pardurauble ioie . 
lors si conmencierent mont hardiemant a proioichier lou non nostre segnor a tot lou puple  et lor enseignerent a despire les richesces terrienes por aquerre la uie pardurauble . 
une grant partie dou puple et li auquant crurent des gentis homes et des segnors quant il orent oyr recorder et cogneue la defaillant nature de totes terrienes choses et le parmeinnance de la uie des ciels  si deguerpirent les tenebres por antrer en lumiere et deuindrent li uns moyne et li autre hermite por les forez et por les desserps . 
quant li roys auennir oit ces nouelles  si fu si enbrasez d ire et de mautelent que il fit crier por tote sa terre que en queque leu que len troueroit crestiein  qu il fust contreinz a renoier la foy ihesu cript . 
et por ce que cil qui a la foy nostre segnor s estoient pris ne n estoient mie legier a departir  si lor fit faire les plus cruers tormenz qu i pout porpenser  et auteux tormanz com il facoit es cretieins mandoit il par ses letres a touz les princes et les duys et les hauz homes de sa terre qu il lor feissent ancor plus griez se il pouoient . 
nommeemant contre les moynes emprist il teil guerre qu i n estoit nus qui tote la meniere an seust reconter . 
por ces choses fu tant seinte crestientez commeue que li auquant qui ne porent sofrir les granz tormenz obeirent a ces desleaus conmandemanz . 
li autre se repostrent es monteignes et es forez  non mie por ce qu il dotassent les tormanz  mes por une diuine dispensatiom des maistre de seinte yglise lou fasoient . 
mes li religious moyne qui hardemment amoient nostre segnor uindrent deuant le roy et le repristrent mont hardiemant de sa desleaute et receurent moult liement totes les maniere de tormanz qu il lor pout faire por plus tot uenir a la parfete ioie qu il tant dessierroient . 
en icel tens que ynde fu an si grant oculte cheu que li feaul nostre segnor i furent de totes parz deboté et que li menistre de felonie an orent ia tant ociz que la terre ne fu mie soulemant teinte del sanc des sacrifices mes li airs meymes corrumpuz  si auint que un hauz hons de la terre le roy auennir qui passoit toz les autres hauz homes de grandesce  de biaute  et de force  quant il uist la grant desleaute le roy qui si destrusoit le bien et essaucoit lou maul  si se pansai qu il fasoit mauuais demorer en sa conpaignie a cex qui sauuer se uoloient . 
lor prist congie au monde et a sa uainne gloire et es deliz temporeux et s en ala es desserz et se rendi en une conpaignie de moynes  et iluec abandona son cuer et son cors au seruise nostre segnor faire en geunes  en uigiles  et en orisons  et en autres penitances por qu il espurerai s arme de la tenebrour de pechie et enluminerai de la celestiaul clarte . 
quant li roys  qui moult l auoit amé et tenu en grant chierte  sout ces choses  si fu moult queroceux en son cuer de ce qu il auoit si bom ami perdu  et si fu assez plus espris d ire et de mautelant uers les crestiens qu il n auoit deuant esté  et si lou fist tant querre por les monteignes et por les desserz que cil qui l aloient querre lou trouerent et amenerent deuant le roy . 
et quant li roys le uist ansinc poure et en si aspre uestuere celu qui iadis souloit estre uestuz de si riche robe  s en fu et tristes et irez . 
et li dit   hay  fous et hors del senc  tu qui estoies si riches et si resplandissenz et premereins an mon regne  por quoi es tu cele hautesce changie a si grant pourete et a si grant uilte qui n as mie seulement mise en obli l amor que i auoie en toy  eins t as esdreciez contre nature meymes si que tu as mis a non chalor famme et anfanz et paranz et amis  
por quoi es tu ce fait  
que cudes tu gueheinnier an ceu que tu as deguerpie la creance de nos dex et l amor amis por ne sa quel ihesu et an ce que tu es laissies totes les richescez terrienes et la ioie de ceste tres douce uie por ceste despite conuersation  
 quant li serganz nostre segnor out ces choses oyes  si li respondi moult hardiement et a mont lie chiere et dist   roys  se tu uelz de moi oyr raison  il quouient que tu ostex de ton pretoire tes anemis et lors te respondrai de totes les choses que tu me uodras demander  quar ia tant com il i soient  ie ne te respondrai a chose que me uoilles demander se tu ne uoilz ce fere . 
se me puez tormanter et occire et fere de moi ta uelunte  quar mes mestres dist  li mundes ast crucifiez a moi et ie a mon deu . 
 atant li demanda li roys qui estient cil anemi qui li couenoit a oster de son pretoire . 
li seinz honz li respondi   c est ire et quouetise  quar ces yy choses furent au conmancemant fete auoc nature et por ce qu eles sunt naturex  couient il que chascuns les ait . 
et qui selonc nature useroit de ces yy choses si comme li bonhomme esperitel en usent  eles ne li nuiroient mie point  quar il ont couoitise de bien et ire de maul et ces yy chose s acordent bien ansanble . 
mes a uos  qui ne uiuez selon l esperist mes del tout selonc la char  ne font eles se uiure non  qu a l une ne s acorde pas a l autre  
einz sont en uos si contraires que ce meismes que l une fest  l autre defet . 
et ce pouez uous apertement ueoir  quar couoitise cueure et esmuet an uos deliz  et ire le destruit . 
por ceste contrariete que ele ont an uos  uos sont eles enemies et ne uos font se maul non . 
or oste donc de toi ces yy anemis  et an liu de ces yy amoine auant prudance et droit . 
quar ie te di se tu en ostes ire et couoitise et metes auant prudence et droit  ie te dirai ueraiemant toutes les choses que tu me demanderas . 
 lors li dit li roys   saiches que ie obeirai a ta uelunte  quar ie deguerpirai couoitise et ire et metrai auant prudence et droit . 
or me di seuremant don si grant errors te uient que tu aimes mialz les choses qui sont que ueinne esperance que celes qu em tient es mains et uos es eaulz . 
 li seinz hermites li respondi et dit   roys  se tu me demandes le conmancemant por quoi ie despis les choses temporex et me suis del tout abandonez es celestiex  or escoutez . 
iadis quant ge estoie ieunes  si oi une parole moult bone et mont profitauble  
si plenta si fermemant an mon cuers la memoire de la diuine semance que onques puis n am pout estre ostee si qu ele i est si anracinee et creue qu ele porte an moi teil frust conme tu pues ueoir . 
or te dira quele est la uertuz de cele parole fu . 
il samble  ce dit  aus fox qu am doie despire les chose qui sont ausint comme s eles ne fusent mie  et celes qui ne sont mie garder et aquerre et ausi comme s eles fusent . 
roys  saiches de uoir que nus qui n ait essaié le doucor des choses qui sont  ne puet quenoistre le nature des choses qui ne sont mie  
et cil qui n es conoit  conment les despirai il  
ces choses qui sont apelai le diuine parole les choses parduraubles et neant changaubles  et les choses qui ne sont mie apela ele la presente uie et les delices et les deciuant esperite de cest monde . 
dex  quex choses  
hay  
las  roys  li tiens cuers est maulemant anuironez  
li miens cuers meismes en ai esté anuironez auchune foiz  mes deu merci  le uertuz de la parole que ie t ai dite surmontai si l arme de moi que onques puis ne fu eure qu ele ne l esmeust a eslire de yy uoies la plus drote et la melor . 
mes totes uoies contrestrut une grant piece li fes de pechie a ma pansee  quar li pechie me tenoient en chaitiuoison et menoient lie de l atalantemant des presantes choses ausi conme de liains de fers . 
mes quant li plout a la bonte et a la debonairete nostre segnor que il me deliurast de cele chetiuete  si me conforta ma pansee por ueintre la loy de pechie et ne ouri mes eulx que ie coneuse bien de maul . 
lors esgarda et ui que totes presantes choses ne sunt que uanitez et tormanz despire si conme li tres saiges salemonz dit en ses sarmonz . 
et lors fu faiz salemons la couerture de pechie ostee de mon cuer  et la uertuz de la terre qui de la corporel cresse estoit seurmise a m ame fu degastee  et lors conui a quoi ie fu faiz et qu il me couient monter a mon feseur por les euures de ses conmandemanz . 
roys  quant ge fu uenuz a cele ueraie conoisence  si deguerpi totes choses terrienes et ensinc ui mon segnor ihesu crist a qui ge rent graces et merci de ce qu i m ai geté de lac de misere - c est de la poeste au tres cruel prince de tenebres et de ce siecle et de ce qu il m ai ensegné la droite uoie por cui ie pourai en cest chaitif de cors uuser conuersation d angre . 
et si te di que ie ne sa riens apeler fors celu bien qui ueraiemant est biens dun tu  tres chaitis roys  es desioint et desseurez . 
et por ce t auons nos deguerpi et sumes departi de ta compaignie que tu trabuchees en si aperte perdition que nos por auenture n i alesiens auec toi el monde tant perdimes nos de nostre tens  car nos ne feimes nule riens qui fust au profist de nos armes . 
et por ce que tu nos bees a tolir lou principel bien de touz autres biens et nos uelz faire deu a renoier que touz li mondes doit tenir a greignor domaige qui puisse auenir  et por ce nos premez tu henours et richesce . 
commant ge puis dire en nule guise que tu aies point de conoissance de bien en toi qui faiz comparoison antre l amor de deu et l amor d ome et la gloire de ciel et la gloire de monde  
tant comme tu soies en ceste deleaute  commant porieins nos auec toi boiure ne maingier  
donc nos uient il mielz renoier paranz et amis  et fammes et anfanz  et quanque nos auons  car nos uoions bien que tu es moult noirs a celu qui fist toi et totes bhoses de neant . 
ce est li uerais dex qui fist le ciel et la terre por sa parole et qui forma home a ses propres meins et lou fist roy de totes les choses qui sont et li donai si real siege qui lou mist au paradis . 
mes li deables lou decust por le delit de maluaise couoitise  et por ce perdi nostre premereins peres les granz richesces que dex li auoit donees  car cil qui deuant auoit tant esté amez et enorez de deu deuint si tres chetis que encores en deust touz li mondes plorer . 
mes li ueraix dex que nos auoit criez et formez deuint por nos hons en terre et sofri por nos pechiez mort en la croiz  et nos remenai par sa misericorde lai don nos estions chau por inobedience  et nos fist encores dignes de gregnor enor que nos n auions deuant esté . 
hay  
roy  cil qui si grant bonte nos fist es tu deguerpi  car tu es pleins de si grant desuierie que tu apeles de les ydoles de fust ou de pierre  
et n es mie tant seulement achoison de ton dampnemant  einz moines touz ces a dampnation qui obeissent a tes commendemanz . 
 mes ie uoil bien que tu saiches que moi n i menras tu pas que ie n obeirai mie a toi  ne n aure compaignie tant conme tu soies en ceste desleaute nes se tu me deuoies faire deuorer a bestes sauaiges ou ocirre por autre torment  car ie ne doust point la mort conme cil qui bien conoit la uanite de cest siecle  quar quel chose il ai profitables  
certes nule riens  einz n i a se chaitiuete non et douleur . 
quar a la liesce de choses terrienes est essamblee tote dolors  quar lor richesces si sunt si soufraitouses et lor autesces la tres grant subiection . 
et qui poroit touz les maus reconter nequedam mes deuins les ensegne por asez cointes paroles qu il dist  touz li mondes  ce dist  est maluais  car totes les choses qui sont ou monde sont couoitise de la char  et cil qui fait la uelunte de deu uiurai pardurablement . 
roys  por la uelunte de deu plus parfectement aemplir hai ie deguerpi totes terrienes choses et me suis acompeigniez a tex qui deu aimment et font sa uelunte . 
ces tien ge a paranz et a freres et a amis  et me suis eloigniez de ces qui iadis furent mi ami . 
ie ne di mie que ie n amasse mont lor compaignie par si qu i seruisent lou criatour  mes puesqu il ne lou ueilent seruir  ie uoil mielz qu il se perdent senz moi qu auoc moi . 
 quant li seins hons out ces choses dites  si fu li roys si escommeuz d ire et de maultalant qu il eust grant telant de lu tormanter  
si ne laisast por enor et por la nobilite ou il l auoit ueu . 
lors si li dist   hay  
las  chatis  en tant de manieres t es ores iugiez qui guarde uoudroit pandre a toutes tes foles paroles  mes espoir tu es en ceste desuerie cheuz por aucune auenture que ge ne sa mie  car il semble que tu aies la langue agusie por moi contralier et faire entendre ces fables ueinnes et maluaises . 
mes se ie n euse au conmencemant de ta raison promis que ge esteroie de moi ire  ie te feisse orandroit aardoir  
mes puesque ensint est que ie t ai outroié  il me couient ores soffrir t anuaie et por ce meismes que ie t ai tant amé cai en erriers . 
mes or t an fu de ma terre si que ge mes ne te uoie  car se tu es iemes trouez  ge te ferai morir de male mort . 
atant s an ala li seinz hons el desser mont tristes de ce qu il n euoit soufert . 
et encore soufrit il chascun ior martyre en sa consciance contre les poestes et les princes de tenebres . 
et por ces choses fu li roys plus querociez uers les crestieins  nomeemant uers les moynes qu il n euoit onques mes esté et plus en fist enorer les ydoles et les euesquex des tamples . 
ansint comme li roys estoit en ceste error et en ceste nicite  si auint qu il out zz tres biaul fil si que tu cil qui lo uoioient disoient que onques n auoient ueu si bel anfant ne si plesant . 
li roys an out teil ioie qu il li estoit bien auis que riens ne pouroit quoroucier . 
et fist l anfant apeler iosaphat  et puis s en alai au tample des ydoles pour sacrifier comme cil qui ne quenoissoit mie celu qui l anfant li auoit doné a qui il deust offrir sacrifice esperitel . 
einz entandi les merciz as ymages sordes et mues et commandai que tu cil de sa terre uenissent sacrifier as deux . 
por la ioie de l anfant  il fist asambler si grant pueple qu il n en estoit nus nonbrer qui tuit aporterent diuerses manieres de sacrefices  li uns toriaus  li autres moutons  chascuns selonc ce qu il estoit . 
quant il orent tuist sacrificé  et la corz que li roys auoist tenue mont grant dust departir  si n i out onques ne haut ne bas  ne petit ne grant  que li roys li donast biaul don a chascun selonc ce qu il estoit . 
entre les autres qui a cele feste auoient esté  si auoir antor yy clerz qui tuit sauoient d astronomie  et li roys uint a eus et lor conmanda et pria que chascuns deist son auis de l enfant qui nez estoit  quex hons il seroit et quel uie il manroit . 
quant chascuns out ancerchié ce qu il an pout sauoir por force d astronomie  si uindrent au roy  
si li distrent que li anfes qui nez estoit seroit granz an richesces et em poissance et qu il trespasseroit touz les roys qui deuant lui auoient esté . 
li uns des astronomieins  li plus saiges de touz  dist au roy   si comme force d astronomie et li cours des estoiles m ensegne  li anfes qui nez ne serai mie an ton regne mes en un autre tant melor dou tuen que nus ne pouroit deuiser . 
et si cust bien qu il receurai cele religion des crestieins que tu as touz iors tant haye . 
 ices choses dist li astronomieins au roy ausi conme fist iadis balaam non mie por ueraie astronomie mes la ueluntez de nostre segnor  qui ansint demostre por ses aduersaires meinz biens qui sunt a auenir por cou que li mauluaix aient moins d escusation de ce qu il ne font lou bien puisqu il meisme lou profecient . 
de ces paroles meismes fu li roys mont quorociez et mont tristes  et  por la paour qu il an n out  fist dehors cele cite fere un mont riche pelais et i fist faire chembres mout beles  et ileques fist metre l enfant et norir . 
et quant il sout aler et paler et entendre  si li bailla ministres et serganz por lui garder et seruir et si lor conmanda  si chier con il auoient lor cors  qu il gardesient l anfant si pres qu il n oist ia  ne ne ueist an cest siecle chose que corocier lou peust  et qu il n oist ia parler de mort  ne de uielle  ne de maladie  ne pourete  ne d autre chose qui sa ioie et sa liesce terrienne li peust amenusier  et qu il li meissent au deuant totes choses plaisanz et delitaubles si que par ce perdist le pansee des choses qui sont a auenir . 
et suer totes autres choses lor commandai qu il n oist del non ihesu christ parler  car de ce estoit il plus en doute que d autres choses por tant que li astronomieins l en auoit dist . 
et si conmandai ancores li roys que se aucuns des sergans cheoit en nule maniere de maladie que cil an fut lors ostez et que uns autres seins et haistiez i fust remis en son leu por ce que a iosaphat ne fust le uanitez de ceste fraille uie descouerte . 
ensint ordenai li roys a fere  quar li ueanz ne ueoit pas  ne li oianz n entendoit mie . 
apres ces choses oy li roys parler de crestiains qui estoient an sa terre don il cudai qu il n i eust nul remes . 
si les fit touz destruire et occirre a son pouoir  et si anuoia ses letres a touz ses bailliz de sa terre et si conmanda que tote sa terre fust dedanz les yy iorz qu il auoient ses letres ueues fust deliuree de touz les crestiains  et s il i trouoit nul apres ces yy iorz qu il fust lors occis et ars . 
antre ces choses auint une auanture por quoi li roys fu plus corrouciez uers les crestieins qu il n auoit onques mes esté  car li uns de ses barons  cil qui plus estoit amez et priuez de lui  amoit et doutoit nostre segnor ihesu crist et mont dessieroit a faire ses conmandemanz  mes quouertemant le facoit por la paour del roy . 
il auint que li roys ala un ior en bois chacier et menai auoc lui ses chaceors et ce prodome don ge uos ai parlé . 
si comme cil prodome estoit por la uelunte nostre segnor departiz de sa compaignie et cheuauchoit touz sous par lou bois  si trouai en l espox de la forest un poure home gisant que une beste auoit blecié el pie . 
quant cil poures hons uist celu passer por deuant luy  si li priai por deu qu il s arestat  et qu il eust merci de lui et pitie de sa messaise  et qu il lou portast an sa maison . 
et si li dist que bien seust il que s il le fasoit  l en auendroit ancore . 
li prodons li respondi   ge te manrai an ta maison  et si te troueuerai ce que mestiers te serai . 
mes or me di quel biens me pouroit uenir de toi . 
 li pouures li respondi et dist   ie suis uns hons mires de paroles  quar s aucuins estoit tristes  ou mellés  ou corociez a son segnor por aucune mauuaise parole  ge sap ueraie medecine por lui garir . 
 li prodons tint tout ce ausi conme a trufe  mes por l amor de deu menai ce pouure home an sa maison et prist de lui mont grant conroi et li trouai quanque mestiers li fu . 
ne demorai gaires apres ces choses que li mauuaix anuious de l ostel le roy qui mont auoient grant anuie suer ce prodome uindrent au roy et si li distrent   sire  cil cu uos auez si grant henor portee et cele amor mostree n ai mie seulemant despité l amor de uos  eins despist auoc le cultiuement de nos dex et tient la foi et la creance des crestieins . 
por quoi il anuandrai ancores mont grant maux a nostre regne  quar il irai deceuant lou pueple et le faist consentir a la desleaute . 
et se uos uolez esprouer se ce ast uoirs  si l apelez a consoil et si li dites que uos uolez deguerpi la creance de nos dex et deuenir crestieins et pandre l abit de l ordre monial que uos auez toz iors tant hay ausi comme se uos uos repantiez de maul que uos lor auez fait . 
an ceste maniere l essaiez  si ourez qu i uos respondrai . 
 li traitor qui ces choses contoient au roy conoissoient si bien lou loiaul cuer dou prodome qu il sauoient bien que lorsque li roys li auroit ces choses dites que il donroit le mellor conseil qu il pouroit  ce seroit qu il menast son bon conmancemant a fin et qu il ne laissast son proposemant decheoir . 
et penserent que li roys les tandroit a uoir disanz  mes li roys n estoit mie en doute que cil prodons ne l amast de bon cuer tant comme il pouoit et sauoit  et por ce tint il tot a fausete et a manconge ce que cil li conterent . 
mes por lor desleaute se pansa qu il l esairoit si conme il li auoient loué . 
don il auint qu il apelai celui a conseil et li dist   hea  doulz amis  donc ne te souient il des maus que ge ai fait meinte foiz as religious moines et es autres crestieins  
se uoil bien que tu saiges que ie m an repant de bon cuer et que ie bee a receuoir la loy que li crestiein prooichent  quar tu meismes sez bien que quant lan ai tant uescu en cest siecle  se couient il a morir et que ualent donc les aises ne les richesces terrienes  
puisqu il couient tot a perdre a un cop sanz recourer  et i ai bien oi dire que la plus droite uoie d aler au uerai deu por guaheinnier la uie pardurable si est renoier totes les choses terriennes et amer de tout son cuer les celestiaux . 
or te dirai que ge ferai  se deuendra crestieins et laira totes richesces et la fause enour terrienne et crerai les seins hermites et les moynes que i ai meintes foiz tormantez et a tort et me rendrai a lor ordre et iloc seruirai deu par nust et par ior . 
or me dit par la foi que tu me doiz quel conseil tu me dones sans mentir . 
se me sui uenuz a toi conseillier de ceste chose comme a celu cu ie conois au plus leaul de ma terre . 
 quant cil prodons out ces choses escoutees  si li respondi mont simplemant conme cil qui n entandi pas la traison reposte et dist en plorant   roys  tu puisses uiure parduraublement . 
tu es troué bon conseil et profitauble  quar encor soit li regnes des ciels gries a trouer  si le doit chascuns querre de tout son pouer  car cil qui le quiert le trouue . 
se te di que la gloire terrienne ancore delice ele un pou en ceste uie  si fest ele bien a despire  quar quant en la cude miauz tenir  si faut  
et tant pou con ele esleesce en ceste uie  uant ele chier qu il en couient sofrir apres yy plus de messaise que len ai eu d aise . 
si bien ne sont que un pou d ombre qui perist ausi conme fest la trace de la nef por la mer ou de l oisel qui uole por l air . 
mes l esperance que li crestien ont en choses qui sont a auenir est ferme et estauble  
encore est ele de tribulation el monde . 
mes de ce ne puet il chaloir  quar la ioie de ceste uie ne trouuerai en l autre que poine et tormant sanz fin  
la doucors en est temporex et la poine pardurable . 
roys  or n i ai donc que de toi fermemant tenir en ta bone uelunte  quar bien saiches que c est li biens de touz autres biens et li seuz de touz sauoir changier les biens terrieins aus biens pardurables . 
puisque li roys ost ces choses oyes  si fu mont corrociez  mes il celai au mielz qu il poust s ire sam plus demander ne plus respondre . 
li prodons fu saiges et de soutif engin et quant il uit le roy si amati  si sout bien que ne li auoit mesdit que par lui essaier por aucune traison . 
atant s en retorna en sa maison mont dolenz et se porpansai conmant il pouroit son segnor rapaier et auoir s amor . 
si conme il se gisoit en son lit mornex et pansis  si li souint de l ome qui auoit lou maul el pie . 
et le fist a soi uenir et li dist   te souient il que tu me deis que tu estoies mires de paroles et se nus estoit corrociez ne meslés uers son segnor por mauuaise parole que tu sauoies bone medicine por lui guerir  
 cil respondi   oil  il me souient bien et se tu en as mestier  ie te moustrerai bien ce que ie sap . 
 lors li conta li prodons tout son erremant . 
et quant cil out tout escouté  si li dist   ie uoil bien que tu saiches que li roys ai mauuaise sospicion uers toi et por toi essaier te dist ce qu il te dist . 
or te lieue et te fai bien reoignier et rare  et si lese ta riche robe et ueste une haire  et si tost conme il sera  lors si t an ua au roy . 
et quant il te demanderai que cil habit senefie  se li responderas  roys por ce que tu me deis ier  uoiz ie suis aparoillier por toi seure et aler  apres toi lai ou tu bees a aler quar ancor soient les richesces plesanz et aimaubles  onques ne m auiegne que ie an eusse sanz toi . 
et ancor soit la uoie que doiz aler gries et aspre  
si te di ie que le uie serai auoc toi legiere et amaiauble  car ausint conme i ai esté tes conpainz des biens de ceste uie  ausi serai ge tes compainz des maux par ce que ge soie auoc toi tes conpainz des biens qui sont a auenir . 
 li prodons don uos ai parlé lou fist selonc le conseil a l ome malaide . 
et quant li roys out ces choses ueues et oies  si fu touz esbayz et entandi la ueraie amitie que li prodons auoit a lui . 
lors primes tint il tout a neant et a manconge ce que li anuiaux l en auoient dist . 
et ama le prodome et enorai et plus se fiai an lui qu il n auoit fait deuant . 
mes as moynes et as crestieins se corrocai il plus que deuant que cil anseignement estoient de cex qui ne beent forsque oster les gens des biens terriens por une neant certainne esperance qui n est fors ausi conme songes . 
puis auint si con li roys ala derechies chacier qu il trouai en la forest yy moynes que il fist prandre et mener deuant soi et les reguardai si fieremant qu il sembloit que estanceles de feu li exessient de euz et lor dist   desleaul enchanteor  donc n auez uous oy que mi preuost ont fait crier por tote ma terre que nus de uostre suite fust trouez qu il ne fust ars et destruz  
 li yy moyne respondirent   uoiz  nos en alons selonc ton conmendemant de ton reaume  mes nos auons mont a aler  si auons paor que nos ne morisons de fein . 
 por ce si estoient ci ilequex torné por aaster a meingier . 
et li roys lor dist   nuns qui est paor de la mort ne doit metre conroi en son meingier . 
 li moyne responderent   ha  roys  tu as trop bien dist que nus qui ast paour de la mort ne doit panser forsque il puisse la mort eschaper . 
mes qui sont cil se cil non qui sont dou tout abandoné aus choses terriennes et ne penssent an l autre siecle nul bien etrouer et por ce doutent la mort  
ce ne sommes nos mie  quar mont ai grant tens passé que nos auons enhay le monde et totes choses qui del monde sont por amor de ihesu crist . 
et por ce ne dotons nos la mort  ne n amons les presantes choses  mes tant seulemant dessierrons les biens qui son a uenir . 
la morz que uos faites nos moine a uie pardurable et por ce l amons nos plus que nos ne la doutons   lors les cudai li roys prendre a la briche et lor dist   que est ce que uos dites  
donc ne me deistes uos ore que uos en alez por ce que ge auoie commandé  
et puisque uos ne doutez la mort  porquoi uos anfuez uos donc  
il semble que uos aiez manti et que ce que uos auez dit ne poist estre . 
 li moyne respondirent   nos uolons bien que tu saiches que nos ne nos anfuons mie por la mort don tu nos menasces mes por ce que nos auons pitie de toi et paour auons que nos soiens achoisené por ton dampnement . 
onques n eumes an panse de foir por la mort ne por paour de tes menasces . 
 atant fu li roys si corrociez qu il conmanda qu il fusent ars  et il si furent si que par feu uindrent a corone de martyre . 
lors fit li roys crier por tote sa terre que an queque lue que len trouast un de teil maniere d ordre qu il fusent occis sans aresnier . 
dont il auint que li saint moyne nostre segnor furent si destrust qu em ni trouast nul an tote la terre lou roy se ce ne fust auscons qui se tapissent en cauex ou en fosse souz terre . 
entre ces choses iosaphat  li filz lou roy don nos uos auons parlé conmant il issi d anfance  fu si apris de la clergie as persiens et es ethiopiens qu il ne resplendissoit mie moins de coraige que de cors  quar il estoit saiges et aperceuanz en touz biens qu il oposoit senz mestre meisme des naturex questions si qu il se meruoilloient de son engin  et li roys ses peres s esbeyssot touz de sa grace . 
et por ce qu il le uit si aperceuant  desfandi il derechief a ceaux qui le guardoient qu il n oist ia parler de morz ne d autre chose qui duel ne tristesce engendrast  quar il auoit paour que s il oist parler ne des autres chaitiuetez de cest siecle  qu il ne l eust an despist et qu il ne meist son cuer a porchacier la uie pardurable . 
mes por quoi fist il ce  
conmant poroit la mort estre celee a humene nature  nomeemant a celu qui auoit le cuer acené de toutes manieres de bon entendemant  
li damoysiaux se porpensai por quoi on l auoit anserré illec et qu em ne laisoit nelu uenir a lui . 
et bien soust que ce fasoit on por lou conmandemant son pere  ne il ne l ossai a son pere demander  quar il sauoit que ses peres ne feroit a son esciant rien qui fust contre son profist  et d autre part il se pansoit bien que si lou demandast son pere qu i ne lou diroit mie la uerite . 
por ce se porpensa qu i le prendroit d autru que de son pere . 
un ior uint a une de ses gardes  a celuy qu il tenoit a plus leaul e a plus debonere de touz les autres  et li demandai por quoi ses peres l auoit enclox dedenz ses murs et si li dist bien que s il an recognoissoit la uerite  il l ameroi suer toz les autres sergenz a touz iorz mais . 
li sergenz qui estoit saiges et aperceuanz cognoissoit bien le cler engin de l anfant et bien sauoist que s il ne l an disoit la uerite que li enfes la prendroit d autru que de lui . 
et por ce que malx ne l en auenist en auscun tens  li conta toust mout a mout la presontion de son pere qu il fasoit as crestieins  nomeemant as seinz hermites et aus moynes et conmant il les auoit chaciez de sa terre . 
puis li conta ce que li astronomien auoient dist de lui en sa natiuite et que por ce l auoit ses peres ilequex mis qu il n oist ne ueist nules des tristesces del monde et qu il n oyst parler les crestieins . 
quant iosaphat out ces choses oyes  si ne li enquist plus a cele foiz  mes mont fu ses cuers esmeuz de ce que cil li auoist dit et la grace del seint esperit li commancai a ourir les ielz del cuer si qu il paruint a la cognoissance de son faceour en la maniere que ie uos dirai . 
si comme ses peres l estoit zz ior uenuz ueoir comme cil qui moult l amoit  si li dit iosaphat   biaux tres doulz peres  une chose uos ai a demander don ge sui nuit et ior en pansence et an tristesce . 
 quant ses peres oy ce  si fu touz esbayz et li dit   hay  tres doulz filz  di moi de quoi tu es en tristesce et ge te metrai meintenant en ioie . 
 iosaphat li dit   mont me meruoil por quoi uos m auez enserré dedens ces murs et n i laissiez nelu uenir ne aler qui compaignie me face . 
 et li roys li dist   biaux filz  se ne uoil que tu oies rien qui corrocier te puist  ains uoil que tu sois tout ades en ioie et en leesce . 
 iosaphat li respondi   sire  bien saichiez qu am ceste maniere ne uis ie mie en ioie ne an liesce  ains suis en grant mesaise de cuer que ge en per le boiure et le mengier  quar li graindres dessierriex que i aie c est de ueoir ces choses qui sont dehors ces portes . 
sire  por ce  se uos uolez que ie ne muire de duel et de mesaise  si conmandez que ie uoise lai ou ge uodrai por ce que ma delors soit alegee por uoioir les choses que ge onquex ne uis . 
 li roys  qui de ces choses fu corrociez  se pansai que s il ne li outroioist sa uelunte qu il li feroit achoison de son maul et de son enui et li dit   biaux filz  ge ferai tote ta uelunte . 
 atant li fist li roys baillier cheuaus et conpeignie a grant plante et conmandai qu il alast lai ou il uodrai  mes bien desfendi a ses maistres qu il gardassent  si chier comme il auoient son cors  qu il ne laissesant ia ueoir son fil chose qui corrocier le peust . 
et an queques liu qu il aulast qu il eust tout ades les harpes et les uieles deuant lui et les chenteours por ce que sa pensee fust si a ces deliz abandonee qu il ne li souenist de la chaitiuete de ceste uie . 
il auint zz ior si comme iosaphat s estoit alez iouer qu il encontrai yy homes don li uns estoit mesiax et li autres auugles . 
et lorsqu il les uist  s an fu moult tristes an son cuer et dist a caux qui auec lui estoient   qui sunt cist qui sunt si hydous a regarder  
 cil qui ne li porent celer li distrent   ce sunt yy home qui ont une maniere de maladie qui auient as gens de maluaise conplexion de cors . 
 et iosaphat lor dit   auienent ces maladies a toz hommes  
 il li respondirent   nenil  mes a uns qui sunt malades por habundances de maluaises humours . 
 et iosaphat lor dist   puisque ces choses n auienent a toz homes  poist on donques conoistre aux quex ces maladies doiuent auenir  
 cil li respondirent   ce est une chose qui afiert aux dex neant mortex . 
 atant lor lessai iosaphat a demander  mes mont fu triste de ce qu il auoit ueu et tant i pensai nuit et ior qu i deuint touz paules . 
mes ne demorai guaires apres ces choses si comme il raloit derechief iouer  si auint qu il troua zz home si uuel qu il auoit tote la face froncie et estost corbes et touz chenuz et sans dent  ne ne pouoit a poines parler . 
quant iosaphat lou uist  se se trest mont pres de lui comme cil qui mont dessieroit a sauoir quel meruoille c estoit . 
et cil qui auec lui estoient li distrent   cil que tu uoiz ci est uns hons si uuielz que si membre li sunt tuit failli por uiellesce si qu il n a mais en soi point de uertu et parest uenuz a tel chaitiuete com tu poiz ueoir . 
 et iosaphat lor dist   a quel fin uendrai cist  
 cil respondirent   il n atant mes que la mort . 
 et iosaphat lor dist   seront tuit li autre home ansint mal bailli  
 il li respondirent   se la mort ne se deuancest  il ne peust estre en nule maniere que tuist li home ne uiegnent a ceste esproiue . 
 et iosaphat lor dit   or me dites an quanz ans en uient an ceste chaitiuete et s il est nul arz par quoi en la puist eschaper . 
 il li respondirent   en yy anz ou en yy uienent li home a ceste uellesce et puis se muirent  ne autrement ne puet auenir  quar la mort ne puet nuns eschiuer . 
 quant iosaphat out ces choses oyes  si sospirai moult dou cuer et dist a soi meisme   ore a primes conois ie bien que ceste uie est mauluaise et commant puet nuns estre aseur en ceste siecle puisqu il couient que chascuns muire et non mie seulemant en ta uellesce  eins est si comme cil me dient chascun ior en peril de mort ausi li iuenes comme li uuez . 
 puis cele oiure en auant ne poust iosaphat oblier la mort  mes dou toust adies quant en le semonoit de nule ioie faire  si disoit a soi meisme   donc ne morrai ge  
et qui aurai remanbrance de moi apres la mort puisque li tens mest totes choses en obli et puisqu il couient que ge muire  est il nule autre uie ne nuns autres siecles ou ge puisse aler  
 tant pensoit a ces choses qu il en estoit touz paules  mes quant il uenoit deuant son pere si se fasoit liez et haitiez qu i ne uoloit mie a som pere sa pensee descourir et mont uosist trouer aucun qui aucune bone parole li deist por sa tristesce amenusier et demandoit souant a son deuant dist sergant s i seust nul qui l an peust conseillier de sa messaise . 
et cil li dist qu il n an sauoit nul en tote la terre  quar ses peres auoit destruz et essiliez les moynes et les hermites qui de ces choses souloient proichier . 
de ce fu iosaphat moult tristes  
si resenblai l ome qui auoit son tressor perdu et qui auoit mis tote sa pensee au reporchacier . 
endemantresqu il fu en cele tristesce et en cele delor  si en oust pitie celu qui le fist et lou conseillai en ceste maniere . 
en icel tens auint qu il out zz moyne en la terre de sennaar si aorné de bones morz et de nete uie qu il estoit paruenuz a la soueraine perfection de tote ordre monial . 
se ne uos ai or pas a dire qu il fu ne don il uint  mes il auoit nun balaam et seruoit nostre segnor en une cele en la terre de sennaar . 
lorsque il sout la diuine reuelation l estre iosaphat  si issi de son hermitage et descendi au siecle  et quant il fu uestuz del seculer abit  si se mist en mer por uenir en ynde . 
et tant esploita qu il uint en la cite ou iosaphat auoit son pelais et fist semblant qu il fust marcheanz . 
il demorai longemant en icele cite et enquist mont de l afere iosaphat et de touz caux qui le seruoient . 
et quant il out apris que li deuant diz sergens estoient plus priuez de iosaphat que nus des autres  si fist tant qu il parlai a lui priueemant et li dist   biaux doulz amis  ie uuel que tu saiches que ge sui zz marcheanz et si sui uenuz de mont loing et ai aportee une preciouse pierre si bone que nus ne uist onques ne la mostra nelui . 
et ge me suis descouerz uers toy por ce que ge te conois a saige . 
se te pri que tu me moynes au fil le roy  
si la li donrai  quar ge te di qu il n est nule richesce en terre qui la uaille  quar ele rent aus auulglex lor ueue  et aux muz la parole  et as melades sente  et as fox sen et sauoir  et si enchace les deaubles . 
et abondance de totes maniere de bien done largemant a caux qui l ont . 
 li sergenz li respondi   tu resembles home de bon afere a la chiere et as paroles de grenour auctorite . 
et saiches que ge n oy onques mes parler de pierre qui tant eust de uertu con ceste hai que tu diz . 
or si te pri que tu le me mostres et ie te di que s ele est de tele uertu con tu diz que ie la porterai au fil le roy  et il t en donrai quanque tu en seras demander  
quar se ie ne l auoie auant esprouee  ie ne li osseroie faire entendant chose que ie ne seusse de uoir . 
 balaam li respondi   tu as trop bien dit qui deis que tu n oys onques parler de si riche pierre  ne douter mie que ce ne soit uoirs  quar ie ne paroul mie de teil pierre comme tu entanz mes d une mont grant ameruoilleuse . 
mes por ce que tu la m es demandee a ueoir  or escoute que ie te dirai . 
la pierre don ge te parol hai teil uertu sor les autres uertuz que i ai nomees que nus ne la doit ueoir s i ne l ai ueue des ieulz mont seinne et mont entiere et le cors chaste et sans uilenie de pechie . 
et se nus la uoit sanz ces yy choses  si l en meschiet si duremant qu il am pert le senz et tant pou de ueue com il hai . 
et si uuel bien que tu saiches que ge sa assez de fysique et por ce me suis aperceus que tu n as mie les ieulz bien seins et se ie te moustroie la riche pierre  ie auroie paour que tu ne les perdises touz . 
mes ge ai oy dire que li filz le roy est de bone uie et de mont chaste et qu il ai les ieulz mont seins et mont cler ueanz  et por ce li desierre ie mont a moustrer ce tressor . 
si te pri que ne toilles a ton segnor si grant richesce . 
 li serganz li dist   se ce ast uoirs que tu me diz  si ne me moustrer mie la pierre  quar mes cors est mont soillez de mont de pechiez . 
et si comme tu me deis  ie n ai pas la ueue bien saine  
mes por ce que tu resambles bien home que len doie croire  ferai ge ceste chose sauoir a mon segnor . 
 atant s an ala au fil le roy et li conta toutes les choses que balaam li auoit dites . 
quant iosphat oy ces choses  si fu ses cuers si espris d une esperiteil liesce qu il li sembloit bien que tote sa tristesce fust assouaigie et commanda tantost que balaam fut amenez deuant lu et il si fu . 
et quant il le uist  si le salua mont debonairement et commendai a son sergent qu il s an alast . 
et quant il s an fu alez  si dit iosaphat a balaam   moustre moi la pierre preciouse don mes sergenz m a dites meruoilles . 
 et balaam li respondi   ie saroie mont foux se ie faisoie sauoir non entendant a ta hauteste . 
por ce ne doute mie que ie dis a ton sergant ne soient uoires  mes se ge n auoie auant esproué ton san et ta ualor  ie ne te mie si haute chose moustrer  quar mes sires dit  uns hons estoit qui semoit et endemantresqu il semoit une partie de la semance chay de lai la uoie et oisel uindrent et la meingerent  et zz autre partie anchay entre les pierres ou il n auoit mie mont terre et cele partie leua meintenant por ce qu il n i auoit mie terre parfonde . 
et quant li seloux eschaufai  si le sechai por ce qu ele n auoit nule racine . 
une autre partie chey antre les espines et les espines leuerent et l estaindrent . 
une autre partie an chey an terre bone et porta frut a cent doubles . 
por ce di ge que se ge truis an ton cuer de bone terre qui doie porter frut  ie i semerai la diuine semance et te descourerai le mystere . 
et se ge truis terre perrouse ne espinouse  ie n i espandrai mie la seinte semance por doner maingier as bestes ne as oysiaux deuant les quex il m est conmandez que ie ne mete mie les margarites . 
et si ne di ge mie por ce que ie ne croie bien que ge trouerai an toi assez de biens et que tu uerras la pierre preciouse et seras enluminez de sa clarte  quar bien saiches que ie suis uenuz de loing por toi ensegnier ce que tu n oys onques . 
 iosaphat li respondi et dist   hay  enoraubles uellarz  se tu sauoies con ge suis dessierranz d oir aucune bone chose et profitauble . 
se te di qu il me semble que touz li cuers m arde dedans le cors del grant dessierre que ge en ai  quar i ai mont longuemant esté tristes de ce que ie ne trouoie home qui conseillier m an seust . 
et se ie trouoie aucun qui aucun bien m ensegnast  ge te di qu il ne perdroit mie sa poine  ne ne cuit mie qu i donast sa semance aus bestes ne aux oysiaus  quar ie la receurai liemant et saigemant la guarderai . 
por ce te pri que se tu me sez nul bien ensegnier que tu ne me celer mie  mes di le moi seurement  quar puisque ge oy que tu estoies por moi uenus de lointaing pais  ie te di que l arme de moi en fu en bone esperance que ge auroie por toi ce que ge hai si longuemant dessierré . 
et por ce te fis ge maintenant antrer ceanz et fu plus liez de ta uenue que ge ne fuse de nul ami que i aies . 
 et balaam li dist   de ce feis tu mont bien que tu ne pris mie garde a ma puitesce par dehors mes au grant bien que tu cudoies par dedans  
ensint le fist iadis uns riches roys . 
 il auint un ior si com il aloit en curre doré qu il encontrai yy homes mont pouremant uestuz et moult maigres et moult paules . 
et quant li roys les uist  si sout bien qu il estoient si maigre et si paule par les granz trauax et les granz mesaissez qu il auoient eues ou seruise lou criator et que por amor de lui estoient en si poure abit et en si uil . 
et quant li baron et li autre home qui auec lui estoient uirent ce  si en orent desdeing  quar il lor fu auis qu i fit honte a sa royal lignie . 
et por ce que il meismes ne l en osserent blasmer ne reprandre  si uinrent a un suen frere et li prierent qu il l an chastiast et repreist si qu il ne s abaissat mie tant une autre foiz qu il ennorast ne ne feist si grant ioie a si poures persones et si despites . 
et quant cil out le roy blasmé et repris de ce qu il estoit tant humiliez uers les yy homes  si n an fist mie li roys grant chiere a cele foz . 
li roys auoit teil costume que quant auscuns estoit en sa cort iugiez a mort  il anuoioit zz de ses bediaux atout une bousine a sa porte et por ce sauoit touz li pueples que cil estoit iugiez a mort . 
quant li roys fu reuenuz en son pelas et descenduz de son curre  si enuoie le badiel qui a cest mestier estoit estaubliz businer a la porte son frere . 
quant cil oy la busine de mort a sa porte  si se desperai de sa uie et fist mont grant duel si que tote cele nuit degasta em plours et en larmes . 
et le matin se uesti au plus pouremant qu i poust et alai auec sa famme et ses anfanz a la porte le roy criant et fesant mont grant duel . 
et li roys le mandai deuant soi et dist  hay  nices et foux  se tu as teil paour de ce que li serganz ton germein frere cu tu n as forfait businai a ta porte  por quoi me repris tu donc de ce que ge me humiliai uers les sergens mon deu qui mont plus desrainiemant que par busine me senefierent la mort et uers cui i ai maintes fois mespris et pechié  
se fi ce por toi reprandre de ta folie et or reprendrai caux qui ce te feirent fere . 
quant li rois oust son frere a sa meson  si conmendai qu em li feist yy escrins  yy mont richemant dorez  yy autres lex et poures et hydeus . 
es yy escrins dorez fist metre charoigne moult puant  
es yy autres escrins fist metre pierres preciouses a grant plante  de bones letuaires et de riches espices . 
et puis fist apeler caux qui l auoient fet blasmer a son frere et lor dit qu il li deissent li quel escrin fesoient plus a enore  ou li biaul ou li hydoux . 
il li respondirent que li bel fasoient plus a chier tenir et li roys lor dist  ie saiuoie bien que ce me respondriez uos  quar uos regardez des foreins ieulz les foreinnes choses qui sunt dedens . 
atant commendai a ourir les escrins dorez  et quant il furent ouert  si en issi une si granz puors qu a poines le pouoient sofrir cil qui lai estoient . 
et li roys lor dit  il resamblent les riches et les puisanz de cet siecle qui sont bel et parant dehors por les riches robes qu il ont uestues et dedens sont mort et puant por les maluaises oiures qu il ont fetes . 
puis fit ourir les autres yy escrins et une odours en issi douce et souef si que tuit cil qui la sentirent en furent replein . 
et li roys lor dit  ces choses sont semblaubles aus yy poures homes que si estoient pouremant uestu des quex uos me repristes por ce que ge les enorai  quar uos ne uos pregnez garde que de lor poure abit par dehors . 
mes ge les regarda des ieulz del cuer et uis les richesces don lor armes estient aornees et por ce les enorai ge si comme ueistes  et se ge lor eusse feit yy plus d enor que ge ne fis  s en fusent il bien digne . 
en ceste maniere reprist li roys ceaux de lor folie et lor dit qu il ne fusient mes deceu por les choses qui aperent par dehors mes prissent garde es choses dedenz . 
tu es feit ausi comme fist cil bons roys qui ne pris mie garde a ma pourete par dehors  einz fus en bon esperance qu il eust en moi auscun bien par dedens . 
 lors li dist iosaphat   tu m as mont couenaublement ces choses monstrees  mes or te pri que tu me dies qui est li sires don tu me parlas qui auoit parlé de la semance  
 balaam li respondi et dist   se tu uuelz mon segnor quonoistre  mes sires est ihesu  li fils deu qui est roys des roys et sires des segnours  quar bien saichez que ge ne suis mie de ceaux qui aorent les ydoles  einz croi et aor deu en yy persones  le pere et le fil et le seint esperist  et en une nature  et en une sustance  et en une gloire  et en un regne  cil fist de neant totes choses ueaublex et neant ueaubles . 
tost auant fist les neanz ueaubles uertuz et les celestiaux compagnies et les neant corporex ministres por lu seruir . 
apres fit ce monde ueauble  le ciel  la terre et la mer . 
et por le monde enluminer  aornai le ciel de seloil et de la lune et des etoiles  et la terre aorna de diuerses manieres d arbres et de bestes  et la mer de diuerses meniere de poisons . 
apres forma home de ses mains  le cors forma de la poudre de la terre et dona par son propre souflemant au cors arme raisounauble et entendauble qu il crea a s ygmage et a sa senblence . 
de cel home qu il andormi  fist il d une de ses costes une famme sanblauble a lui . 
et si planta paradis de delit et de leesce et ilecques mist l ome que il auoit formé . 
et li abandona toz les arbres de paradis forsque zz suel qui est apelez conoissance de bien et de maul et li dit  si tost con uos gosteroit de fruit de cel arbre  uos moroiz de mort . 
il auint que li uns des angres qui estoit estaubliz sor une des ordres des celestiaux uertuz se tornai de bien en mal  non mie por naturel estaublissement de son creator  mes par la uelunte de son franc iugemant et par son orguel  reueler mont contre son segnor et son deu . 
et por ce fu abatuz de son ordre et de sa dignete et cele gloire et le non d angele perdi il si de tout qu am leu d angele est apelez deaubles et ai non sathanas . 
quar dex le geta de cele souueraine gloire auoc grant multitude de l ordre des angeles qui desouz lu estoient  quar por ce qu il laisserent de lor propre uelunte le bien et s accorderent au maul et a la desleaute de lor prince sont il apelé deauble . 
et quant li deaubles uist qu il estoit cheuz de cele gloire et que home estoit a si grant enor essauciez  si en oust anuie et se porpansa en quel maniere il le poroit deceuoir a estre hors de cele seinte conuersation . 
il entrai en zz serpent qui fu antremeuz de sa deceuance et par lou serpent decust la famme et par la famme l ome . 
et quant il les out yy deceuz et il orent maigié de ce frust de inobediance  si furent yy gité des delices de paradis . 
par ceste uictoire que li deaublez out sor home  fu il si essauciez sor l umaine lignie qu il menai tout le monde a maul . 
et por ce que nostre sire dex ne uost mie que sa granz desleaute fust si muintepliee sor terre  si commencai le deluge sor terre et fit perir tote arme uiue fors suelemant zz qu i troua iuste qu il sauuai en l arche  lui et sa famme et ses anfanz . 
 quant l umaine lignie fu derechief creue et mutepliee sor terre  si mistrent deu en obli et a non chalor et deuindrent ancore plus mauuais que li autre deuant n auoient esté . 
li un s abandonnerent a si grant ignorance qu il croioient que li mondes fut sostenuz por soi meisme sanz l ayde de nul segnor . 
li autre cuderent que li mondes fust faiz ansint comme por fortune et por destinee  
li autre estaublirent diuerses manieres de dex meismes et en l or nous drecerent ymaiges sordes et mues sans sens et sens antandemant et les aorerent . 
li autre aorerent lou seloil et la lune et les estoiles que dex auoit estaubliz por doner lumiere au monde et li autre aorerent le feu et l eue et les autres elemant . 
li autre aorerent les bestes neant entendaubles  
li autre firent ymaige de mauuaix home et de mauuaises fammes et les apelerent dex et deesses des quex meismes il sauoient bien qu il auoient esté auoutre et homicide et larron et rauisseor  et que li un esté mort de lor mort  et li autre de foudre et de tonoire  et li autre auoient esté muez en bestes por plus couertemant lor desleautez . 
por ce que li home pregnoient essamples es oiures de caux qu i apeloient lor dex  chei li mondes an grant ordure et an grant ocurte  quar il ni auoit nul qui recogneust son criator . 
en cele generation fu trouez zz seus hons - ce fu abraam - qui out le sens de l arme cler et entandant qui par les estaublissemanz des creatures conut son uerai criator  quar il regardai la terre et la mer  et lou ciel et le seloil et la lune  et les estoiles et les estaublissemanz des yy elemanz  et se meruoilla qu i si grant aornemant auoit fait  quar il sauoit bien que ces choses ne s estoient mie fetes par eles et que les ydoles qui estient sens entandemant n estoient mie achoisun de si grant aornemant . 
par ces choses crust il le uerai deu et bien entendi qu il estoit crierres et fesieres de totes choses . 
icestu eluist dex deuant touz les autres a son seruice et se manifestai a lui non mie en subtance  quar ce ne pouoit estre que humeine nature ueist deu  mes il li dona plus parfecte sciance de lui conoistre que a nul autre . 
quant abraam fu uenuz a la conoissance son criator  si l ensegnai conoistre a toz caux qui de lui issirent por la quel chose dex ama tant lui et sa semence qu il la muitepliai de genz . 
et si les apelai le saint pueple et les deliurai de la seruitute d egypte et de la poeste pharaon par yy seins prophetes  moysem et aaron  por cui il tormentai les egyptieins . 
et ces qui estoient de la lignie abraam apelai le pueple d israel et le menai parmi la mer roige ansint comme par terre soiche  
et quant pharaon et li egyptiein entrerent apres aux  si furent enclox des eues et furent tuit perillie . 
apres ces choses menai li uerai deux le pueple d israel en desert  et ilec le norri yy ans dou pein de ciel  et li donai loi escrite en taubles de pierre qu il bailli moysi ou il auoit escrist les choses a auenir et qu il se gardassent des ydoles et amesient de tout lou cuer et seruesient deu en terre par bone uie et bones ouures . 
puis les menai en une bone terre qu il auoit iadis promise au patriarche abraam et a sa semance . 
longue chose me seroit de reconter les miracles que dex lor mostrai  mes encore regnoit li deaubles por le pechie de premerein home qui tout communement menoit en enfer ausi bien les bons conme les mauues . 
mes cil qui de neant nos auoit faiz ne nos out mie en despit  ne ne laisa mie peril ce qu il auoit fet  einz anuoia son fil en terre qui fu nez de la uierge marie et conceuz de seint esperit por cui li nos rachetai de la mort pardurauble . 
cil regnai yy anz en terre et fu baptiziez ou fluin iordein de mon segnor seint ioham baptiste . 
et quant il fu baptizez  si fist mont de signes . 
il resuscitoit les morz  
il ralumoit les auuglex  
il curoit toz les malades de queques maladie qu il eussent  
il chacoit les deiaubles . 
il nos renouueloit toutes nos naturex et dedenz et dehors et nos egsegna la uoie de uertu par que nos irons an la ioie pardurauble s en nos ne remaint . 
endemantiersqu il conuersa en terre  esluit il yy disciples qu il apelai apostres et caux enuoia par totes les parties de monde preeschier la uie pardurauble qu il estoit uenuz moustrer en terre . 
mes por l enuie que li iuif hurent des miracles qu il fasoit  le iugerent a mort comme cil qui auoient oblié les prophecies et les escriptures de lor encestres . 
et por ce qu il sauoient bien que sa passions estoit necessaire a la redemption de l humaine lignie  si sofri tout de sa propre uelunte . 
quant li iuef l orent en mont de maniere tormenté  au dareain le crucefierent . 
toutes ces choses sotint la nature de la char qu il prist en la uirge  quar il estoit de yy natures  de diuine nature et de humaine . 
la humaine nature sostint la passion  mes la diuine n en sostint point . 
en ceste maniere fu crucifiez nostre sires ihesu criz sens pechie  quar il ne fit onques pechie  ne onques menconge ne fu trouee en sa boiche . 
il morut corporemant por nos deliurer de mort et descendi en anfer et en ostai les armes de ses amis . 
puis resuscitai au tierz ior de mort a uie et aparuit a ces disciples et lor donai pein  et apres yy iors montai es ciels ou il siet a la destre son pere . 
et d ilecques uendrai iugier les uis et les mors et rendrai a chascun selonc sa deserte . 
apres sa gloriouse ascension enuoiai il le seint esperist sur ses disciples en senblance de fue si qu il commencerent a parler de diuers languaiges si conme li seinz esperiz lor ensegnoit . 
atant s eparpillerent par toutes les parties del monde et preescherent es genz la foi et la creance nostre segnor ihesu crist et les baptiserent ou non del pere et del fil et del seint esperist et lor ensegnerent a guarder les commandemanz deu . 
en ceste maniere fu la droite creance essaucie et la maluaise esbaisié . 
et por ce que li deaubles est corrociez de sa destruction  guerroie il ansint les feaus deu amis et amoneste les foux a aorer et a cultiuer les ydoles mes  deu merci  sa force est auques amenusie et amenuserai ancores plus par la uertu nostre segnor . 
uoiz ge t ai fet conoistre mon segnor et mon deu por assez pou de paroles  mes tu le conostras assez et plus parfectemant se tu ne uuelz deuenir ses sergenzs . 
 quant iosaphat out ces choses oies  si fu lors si enluminez de la grace del seint esperit qu il sailli suis de fine ioie et enbraca balaam et li dit    hay  li tres enorez de touz homes  que ce est la preciouse pierre de cui tu deis qu em ne la deuoit mostrer se caux non qui auoient les ieulz seins . 
ce sunt les seins et li entendemanz de l arme cler ueant . 
ie ai bien esprouees les uertuz que la pierre auoit  quar tu deis qu ele rendoit es auulglex la ueue . 
de ce me suis ge bien aperceuz  quar si tost comme ie oi tes paroles escoutees  une tres douce lumiere m entrai es ieulz del cuer dou ge ne uoioie goute et la tristesce de mon cuer en fu ostee . 
se ge ai dit uoir  si le me di  et se tu sez encor nule autre chose profitauble a mon salust  si le me di . 
 balaam li respondi et dist    certes  gentis filz de roy  uoiremant es tu uoir dist . 
ce est li mysteres qui par tent de siegle et par tent des generations a esté repoiz et ore est manifestez contre la fin del monde . 
totes ices choses qui sont auenues de nostre segnor ihesu crist propheterent cai en ariere li seint prophete qui estoient enluminé de la grace del seint esperit et mont dessierroient ces choses a ueoir  mes il ne les uirent pas . 
mes ceste derreenne generations les ai ueues . 
cil qui ces choses croit et il est baptisiez il serai saus  et cil qui ne les croit il serai dampnez . 
 et iosaphat li dist    ne doter mie que ge ne croie totes les choses que tu as dites et celu deu que tu preesches . 
tant seulemant m ensegnes que ie doi faire et que est baptoimes que tu diz qu il couient a reuoir . 
 balaam li respondi    la racine et li fondemanz de la creance crestiene si comme est la grace del seint baptisme  quar ele esface tote maniere de uices et de peichez auec la bone creance  quar ensint le commandai li sauuerres del monde que cil qui uodroit reuenir a s ancienne dignite qu il fust baptisiez par eue et par le seint esperit . 
et por ce somes nos tuit baptisié por le commendemant nostre segnor el non del pere et del fil et del seint esperist  quar la grace del seint esperit habite en tele maniere en l arme del baptisié qu ele enlumine et renouele a l ymage et a la semblance de deu . 
sans batesme ne puet nuns paruenir a la bone esperance nes si resplandissoit de toutes manieres de uertuz  quar ensint le conforma cil qui de la parole de deu fu faiz hons por le restoremant de l umaine lignie quant il dit  ie uos di que se uos n estes regenerez par l eue del seint esperist  uos n entreroiz mie el regne des cielz . 
por ce te pri ge  puisque tu as prise la foi  que tu soies errant baptisiez  
quar li porloignemanz est mont perilleux por ce que li termes de la mort est neant certains . 
 et iosaphat li dit    qui est cele bone esperance que tu diz que len ne puet sens baptesme auoir et quele chose est ce que tu apeles le regne des cielz et qui est cis neanz termines par cui i ai esté tant pansis et tristes  
ices choses dessiere ge mont a sauoir . 
 balaam li respondi    la bone esperance don ge te parlai est li regnes des ciels lou quel langue d ome ne poroit deuiser  quar l escripture dit que ioulz ne uit  ne oreille n oy ce que deux ai aparoillié a caux qui l eiment . 
ces choses ne porons nos certeinement conoistre deuantque nos sarons deschargié de ceste morteil char  quar se humaine nature pouoit sauoir en terre les secrez del ciel  donques ne nos seroit riens meruoillauble . 
por ce te di ge que tu n en cerches par les choses trop em parfont  mes mest poine au paruenir au regne des cielz par droite foi et par bones ouures si les sauras . 
et guarde que tu aies toz iorz en remanbrance la mort  quar par ilec couendrai chascun passer por ce que nos fumes tuist iugié a mort por le pechie nostre premerein pere . 
et se tu ne sez que morz est  ie le te dirai . 
morz terriene si est la desseurance del cors et de l arme . 
quant l arme est desseuree del cors  si reuient li cors a la terre don il fu formez  et l arme ua lai ou ses crierres li conmande et lai ou ele hai fete s habitacion  
quar selonc ce que chascuns ferai en terre ou bien ou maul  ce trouerai il apres la mort terriene ioie ou torment . 
quant cist mondes aura uescu tant comme il plaira a celu qui le fist  si uendrai nostre segnor ihesu criz au ior del iugemant iugier le monde et si uendrai en espountauble maeste que les uertuz des cielz en seront esmeues et li angre meisme tranbleront de paour . 
lors resociteront li mort par la uoiz de l archange et la busine deu et uendront deuant l apountauble siege nostre segnor . 
ilcil cors meismes qui muert en terre et deuient podre ilcil meismes resociterai  et de ce ne douter mie que cil qui de neant fist le cors le porrai bien refere de ce don il l ai ia fet et desfet  quar se tu uuelz bien regarder les choses que dex ai fetes  tu ne deuras mie de ceste chose meruoillier . 
reguarde conment il fit la terre de neant et homme de terre et conment il l empli de diuerses manieres d arbres  
et qui totes ces choses fit de neant  dun ne pourai il bien de cele poudre meisme en quo li cors est tornez refere celui cors meisme  
et ou seroit demonstree la iostise nostre segnor se li cors ne resocitoient  quar il ai en cest siecle tex qui onques n i orent se maul non et trauaul  et tex qui onques n i orent se bien non et aise  
por ce hai dex estaublie la resorrection et le ior del iugemant que sa iostice i soit demoustree et que chascuns i recoiue selonc sa desserte  li bon pardurauble ioie et li mauluex pardurable tormant . 
au ior del iugemant serunt ouert li et uierra chascun totes ses oiures et ses pansees et ses paroles et seront totes les repostailles manifestees . 
plaideor ne auoquast n aront iloc mestier ne li grant louer qui souent tornent les droiz iugemanz de desouz desoure  eins iugerai li droiturex iuges les oures de chascun . 
puisque que li iugemanz serai fez  riens ne porai mais estre muee ne changie . 
 lors li dist iosaphat    tu m as dites unes choses moult meruoillaubles et don toz li mondes doit auoir paour . 
mes mont te pri que tu me dies conmant tu sez ces choses et croiz si fermemant puisque tu n es as ueues ne oyes . 
 balaam li respondi    certefie des choses qui sont a euenir por les choses qui sunt trespassees  quar cil qui ces choses preecherent ne foruoerent onques de uerite et si afferment quanqu il preeschent par signes et par miracles . 
nostre sires meismes aferma totes ces chose par oiure et par parole et dist  il auendrai que cil qui sunt es monumanz orunt la uoiz del fil deu  et cil qui firent les biens iront en resurrection  et cil qui firent les maus en resurrection de iugemant . 
par ces paroles et assez autres nos mostra nostre sire la resurrection des morz et toutes ces paroles conformai par oiures et par paroles . 
il resuscitai des mors zz suen ami ladre le quart ior de son enterrement et soi meisme resuscitai il des morz lou tierz ior de son crucefiemant . 
ces choses nos preescherent cil qui les uirent et sorent  quar mi sires seinz pouz dist  se uos faz conoistre l euangile que ie uos ai preschie que criz fu morz por nos pechiez et enseueliz et resuscitai selonc les escriptures . 
et nostre sires meismes dist de sa propre boiche  quant li filz de la famme uendrai en sa maeste et tuit li angre auoc lui  lors serre sur le siege de sa maeste . 
et toutes genz seront essenblees deuant lui et il departirai les uns des autres ausi comme patres qui depart les bones ouelles des mauluaises et mest les unes a destre et les autre a senestre . 
pui dirai a caux qui seront a sa destre  uenez  li beneoit de mon pere  pregnez le regne qui uos est aperoilliez des le commancemant del monde  
quar ge oi fein et uos me donastes a meingier  ie oi sef et me donastes a boiure  se fu sens ostel et uos me herbegastes  ie fu nuz et uos me reuestites  se fu en chartre et uos uenistes a moi . 
et por quoi dirai il ce se por ce non qu il prent sor soi touz les biens que nos fasons es besoigneus . 
et en autre leu dist il  tuist cil qui me reconoissent deuant les homes  ie les reconostrai deuant mon pere es cielz . 
por ce pouons nos sauoir et entendre que li cors resusciteront et que dex rendra a chascun ce qu il aurai desserui  quar a qui rendroit il lou bien ou le maul s a celui non qui le fist  
ce fu li cors et l arme ensanble . 
toutes ces choses preescherent nostre sires ihesu criz et tuit si disciple et li prophete meismes propheteirent la resurrection des morz et la uie pardurauble  quar dauid dist  dex  lieue suis et iuge la terre  quar la pensee de l homme te serai manifestee et tu rendras a chascun selonc ses oiures . 
 quant iosaphat out ces choses oies  si dist en plourant    se reconois bien que tu m as mont apertemant ces choses moustrees  mes or m ensegne que ie ferai por eschaper les porduraubles tormanz et por auoir les parduraubles ioies . 
 balaam li respondi    nos trouons en escrist que si commes sires seinz peres out preschié  si fu li puples repantanz mont ausi com tu es ore et quant il li demenderent  que ferons nos  
- il lor respondi  faites penitence et soiez baptisié en remission de uos pechiez et uos en aurez gerredon del seint esperit . 
ausint lou ge que tu faces puisque nostre sires t apele a sa misericorde et uelt que tu gerpises les dex des ydoles que tu as aorez tresque a ores an ueines ymages sordes et mues . 
il me senble que aorer les ydoles est la plus granz folie qu em puist faire et si t en dirai zz essample que zz saiges hons me contai . 
il me dist que cil qui aorent les ydoles sont sanblauble a zz archier qui prist zz petist oyselet c on apele rosignoil . 
et si comme li archier ost pris zz coutel por l oyselet tuer et meingier  si conmencai li oyselez a parler a lui en ceste maniere  home  quel profist i auras tu se tu me maignes  
tu n enpliras mie de moi ton uentre et se tu me laises aler  ie t anseignerai tex yy sens qu il t en serai mielz toute ta uie . 
li archiers fu de ces choses toz esbaiz et si li creanta que si li enseignot ces yy enseignemanz  il l en lairoit aler . 
et li rosygnoiz li dit  ne coueites ge chose que tu ne puisses auoir  e ne soies ia corrociez de perte que tu ne puisses recourer  ne ne croi ia parole qui ne puet auenir . 
quant cil out ces choses oies  s en laissa l oiselet aler . 
quant li rosygnoix fu eschapez  si se pensai qu il essaieroit se cil auoit les yy enseignemanz  retenuz  
si commencai a uoler por desur l air et dist  ha  
ha  
las  
chetis  ous conme tu as maul conseil eu et con tu as hui perdu riche tresor . 
se te di que ie ai en mon cors une preciouse margerite qui est plus tres granz que uns oys d ostrice . 
quant li archierz oi ce  si fu mont duremant corrociez de ce que li oyseloz li estoit eschapez et essaiai derechief si le pouroit prendre et dist  uien a moi et ge te ferai toute humanite et puis t en lerai aler a grant enor . 
li rosygnois li respondi et dist  or sap ie bien que es foux  quar tu escoutes ueluntiers les yy ensegnemanz que ie t anseignai et si n es as pas retenuz . 
se te dis que tu ne fuses iai corrociez de perte que tu ne poisses recourer  et que tu ne couoitesses la chose que tu ne pousses auoir  et que tu ne creusses ia parole qui ne peust auenir  
et tu as creu que ge auoie en mon cors une margarite qui est plus granz que ge ne sui touz . 
donc ne sez tu que toz mes cors n est mie si granz comme zz oix d oistrice et commant auroie ge donc teil pierre dedenz moi  
tuit cil qui cultiuent les ydoles sont encore plus sot que ne fu li archiez  quar il croient et aorent les uaines ymaiges que il meisme font de lor meins et dient  ce sont cil qui nos firent et par qui nos sumes retenu . 
et commant puent il croire qu il soient gardé par caux  
de ce est il escrist  cil qui les font soient senblauble a ous . 
or n i ai donc si bon conseil con deguerpir ceste ueine creance et aorer celui de qui et par qui et en cui totes choses sont par cui uelunte ge suis enuoiez a toi por toi enseignier . 
se tu croiz et tu es baptisiez  tu seres sauz  
et se tu ne croiz  tu seres dampnez . 
ne pran mie garde es choses que tu uoiz  as richesces  ne es delices  n a la deciuant gloire de ceste uie  quar tot ce faudrai . 
soueigne toi que tu moras et que tes cors serai enclous en zz petit monumant et ilec te degerpiront et parant et ami  quar tes cors qui est ore si biaux et si resplendisanz serai lors si corrumpuz et si puanz que tu n as si bon ami se il le ueoist qu il n en eust hydeur . 
et ou serai or ta lasse d arme  
certes ele serai el puant enfer se tu ne l ostes de la chaitiuete ou ele ast . 
ilec serai tresque au ior de iugemant et lors reuendrai a son cors et serai derechief et li cors et l arme ensenble gitei de la face nostre segnor en la puor d anfer qui ia ne prendrai fin . 
totes ces choses t auandront se tu remeinz en la desleaute des ydoles . 
et se tu uuelz de ta propre uelunte uenir a la creance celu qui t apele por moi et laisses por l amor de lui toutes les choses de cest monde  or escoute que t en auandrai  se tu siez  tu seras aseur  
se tu dorz  tu reposeras a aise et ne douteres mie les aguaiz de deauble . 
queque tu faces  tu seras en ioie et en liesce et ie n auras paour de mort  ne de maladie  ne d autres uanitez don cist mondes est en si grant doute . 
et auec tout ce auras tu la ioie sens fin que eulz ne uist  n oroille n oi  ne au cuer d ome n entra  ce que dex ai aparoillé a ceauz qui l aiment . 
 atant li dist iosaphat    toutes ces paroles sunt si bones et si acordenz a raisonauble entendement et a uerite que la granz doucors en ai si l arme de moi refete qu il me semble que ie ne doi iamais auoir maul ne dolour  et bien saichez que ge les croi et les croira tant comme ie uiurai . 
et regnoi les ydoles et toute lor creance  quar einzque tu uenisses a moi  les auoie ge contre cuer . 
mes or les he ge plus de parfete hayne  quar ores primes conois ge lor uanitez et lor folie de caux qui les seruent et si dessir de tout mon cuer seruir le uerai deu s i ne me refuse por mes mauluaistiez . 
mes ge ai si fience qu il me pardonrai touz mes pechiez  puisqu il est  comme tu diz  pleins de si grant debonairete et de misericorde . 
se sui aperoilliez de receuoir baptesme et de fere toutes les choses que tu me commenderas  mes or te pri que tu me dies que ge ferai apres mon baptesme  et se ce est assez de croire et d estre baptisiez  ou si couient autre chose fere apres lou baptesme . 
 balaam li respondi et dist    or escoutez qu i me couient a fere apres le baptesme . 
il couient qu an se tiegne de touz pechiez  et puis apres qu en edifie sour le fondemant de droite foi l eurre de uertu . 
ausint comme les ouures sont mortes sens foi  ausi est morte la foi sans ouure . 
donc li apostres dist  alez selonc l esperit et ne perfaites mie l ouure de la char . 
les ouures de la char apele il auoutere  fornication  luxure  seruir ydoles  haynes  contentions  enuie  homicide  et autres chose que ge ne puis ore mie nomer . 
cil qui ces choses font n auront mie le regne des cielz . 
li fruit de l esperist est caritex  ioie  pais  pacience  foiz  seintefiemanz d arme et de cors  humilitez et contrictions de cuer  obliance de maul  penitence de touz les pechiez trespassez . 
ices choses te couient formant a garder ton baptesme apres et que tu tiegnes des autres choses qui sunt contraires a caux si comme ge hai deuant dist . 
et puisque tu seras uenus a la conoissence de la uerite  se tu reuienz a ta mauluaitie deuant  tu seras ausi comme li chiens qui repaire a son uomissemant . 
lors t auendrai ce que nostre sires dist  quant li mauluais esperiz est isuz de l ome por la grace dou baptesme  si ua por les lues querant repox et n en troiue point . 
et por ce qu il ne uuelt plus errer san meson et sens coueture si dist  se retornerai en ma meson don ge issi . 
lors reuient et le trueue neyé de peles et de balois  mes ele est uuede et oiseuse . 
ce est a dire qu ele n est mie raemplie des richesces de uertuz  ne n a empris l ueure des conmandemenz nostre seignor . 
lors ua li deaubles et prant yy autres deaubles peors de soi et reuienent tut ensemble lai don cil issi . 
la fin de cel home est pire que n estoit ses conmencemanz . 
baptesme en droite foi et en bone repantance leue home de touz pechiez qu il fist deuant son baptesme et l oste de la poeste a l enami s il ne renchier arriere en pechie por son forfest  mes baptesme ne destruist mie franc iugemant que li hons puet fere apres son baptesme le quel qu i uoudra ou bien ou mal  ne ne deliure mie l ome des pechiez qu il ai fait apres son baptesme  quar uns hons ne poit estre yy foiz baptisiez . 
et por ce couient il que chascuns se gart apres son baptesme netemant et face les conmendemanz nostre segnor . 
quar quant nostre sires dist a ses epostres  alez preeschier a toutes gens et les baptisiez en non del pere et del fil et dou seint esperit  il ne s arestai pas atant . 
ilec en dist encore  et luer ensegniez a garder toutes les choses que ge uos ai conmandees . 
 atant li dist iosaphat    si comme ie l enten a tes paroles  il me semble qu il ne sofri mie suelemant au saluit de croire et d estre baptisiez  einz couient apres la creance eschiuer le maul et fere lou bien . 
or te prie que tu me dies que s il auient por auenture puisque ie serai baptisiez que ge mesprangne par auanture uers mon creator en yy choses  ou en yy  ou em pluis  auroie ge toute m esperance perdue  
 balaam li respondi    ce ne doiz tu pas croire  quar tu doiz bien sauoir que li uerais dex  qui tent se doigna humilier por humene lignie qu il descendi en terre et prist char morteil por nostre redemption puisqu il conoist la fraillete de nostre nature  il ne nos lessai pas en ceste partie sens medicine  
ainz nos donai zz art general por garir de tote maniere de peichie . 
cele art si est tele que quant len ai pechié qu am s an repante et aist uolunte de soi atenir a toz iors de celu pechie et de touz autres  et qu am face teil penitance con seinte yglise ai estaubli . 
tu doiz bien croire que nuns pechiez ne poroit suremonter la misericorde de deu  quar dex perdone le pechie quant li pecherres s an repant  quar nuins ne poroit tant pechier qu il ne fut de peche auscuns nonbres et aucune fins  mes la misericorde deu n est ne nonbres ne fins . 
por ce te di ge que nuns ne se doit desperer tant aist pechié  quar li prodons en gist en la debonairete nostre segnor ihesu crist qui por nos pechiez espandi son senc . 
 et iosaphat li dit    se croi bien ces choses qu eles soient ueraies . 
mes quant en ai la grainnor partie de son aage usé en pechie et es deliz de la char  et qu an ai tote s amor mise au monde et a ses uanitez  il me semble que ce ne soit legiere chose de parfetement hair ce qu an ai tant amé  ne teil repantance auoir de ses pechiez qu en parueinne a la misericorde de celu qui les pechiez pardone . 
il m est auis que ce soit mont gries chose  nomeement a celu qui n ai deserui par nule bone ouure qu il aist fete  que la pitiez deu li doie aidier a cele repantance auoir . 
por ce ameroie miaulz a trouer une uoie par que ge puisse si droit aler es commendemanz deu que ge ne mesprisse riens contre mon tres doulz segnor apres le pardon de mes premereins pechiez . 
 ballam li respondi    hay  mes tre dolz damoisiaux  comme tu as ore . 
bien dist ce meismes ai ge toz iors desierré  mes il ne puet estre qu an conuerse adies dele lou feu c on ne soit aucune foiz anfumez . 
ausi ne puet il estre qu am ne uiue entre les richesces et les deliz de siecle sens aucune chose mesprandre enuers son criator dont nostre sires meismes dist  nuns ne poit seruir a yy segnors  a deu et au deable  quar s il aimme li un  il hayra l autre  
s i despit li un  il sustendra l autre . 
por ce ne sa ge uoie plus droite d auler a deu que par degerpir totes choses terriennes et obeir suelemanz a son conmendemant . 
et certes qui garde i uoudroit pandre  mont i a de raisons por quoi en deuroit cel monde despire et hayr  quar totes les choses qu i done a ses amis reprent il arrierres a duel et a corrous  con il ai les uns essauciez  si uient soudenemant et les abaisse si qu il le mout desoz les piez a lor enemis . 
iteles sunt ses graces et teil sunt sui don . 
il est touiorz enemis a ses amis - a touz caux qui ses ueluntez funt . 
il lor premest unes fauses promesses tantqu il les trait a soi . 
et quant il font sa uelunte et il les tient as meins  si ne lor tient couant de riens qu il lor aist promis . 
hui lor emplirai la goule de deliciusses uiandes  demein les ferai deuorer a lor enemis . 
hui ferai auscun riche  demein le ferai mendiant . 
hui li metrai corone en la teste  demein li destreindra le uisaige en la terre . 
hui le ferai lie  demein le ferai plorer . 
quant il lor ai tot ce fet  or escoute a quel fin il les moine  con plus l ont serui a sa uelunte  tant les moine il plus parfont en enfer ou il seront en poine qui ga ne prendrai fin . 
iteil entencion ai touiorz qu il ne pleint caux qui en son seruise sont  ne il n ai merci de caux qui i muerent  quar cax ai il traiz et pris en ses rois  et a caux tant il ses laz por prandre por ce qu il ne uuelt que nuns li achape . 
il me semble que cil qui metent a non chaloir les conmandemenz nostre segnor et la paour de la poine d enfer por seruir a si cruel segnor comme est li mondes et nule remanbrance n ont de la mort ne des choses qui sunt a auenir sont sanblauble a l home qui de la face a l unicorne . 
il auint que uns hons uit l unicorne et s enfui de deuant lui qu il ne le deuorast . 
et si com il s anfuioit  si chai en une parfonde fosse  et si comme il chaioit les meins estandues  si auint qu il se prist a un arbroisel et mist ses piez en une creuace qui estoit en la fosse et ilecques se tint au plus formant qu il pout . 
ensint conme il estoit en ceste maniere et regardoit entor lui  si uist dues soriz  une blaiche et une noire qui san repous rongoient la racine de l arbre ou il estoit pris et l auoient ia presque copee . 
apres se regardai au fonz de la fosse et uist zz dragon mont orrible qui gitoit feu et flame parmi les narilles et baiot la goule por lui deuorer . 
puis regarda ancores antor lui et uit de la creuace ou il auoit ses piez issir les chies de yy uers . 
entre ces choses si regardai en haut et uit une goute de miel qui degoutoit des breinches de cel arbre . 
atant mist a non chalor touz les periz don il estoit auironez  de l unicorne qui l agitoit par deseure la fosse  et dou dragon qui l atendoit par desouz  et la racine de l arbre ou il se tenoit qui estoit pres decopee . 
touz ces periz mist il en obli et s abandona del toust a auoir la goute del miel . 
ceste samblance que ie t ai dite apartient a touz caux qui a la traison de la presente uie s abandonent . 
or te dira l exposicion  l unicorne senefie la mort qui touiorz chace por prandre l umene lignie  
la fosse senefie cest monde qui si est pleins de touz mauls  
li arbroissiaul que les yy soriz rungoient senefie l aaige de chascun homme qui amenuse petit et petit et aproiche chascun ior a sa fin  
li quatre uer senefient l estaublissement de chascun cors humen qui est fez de yy si desestables et si freilles elemanz . 
li cruers dragons senefie l orrible uentre d enfer qui couoite caux a englotir qui laisent les bien pardurauble por le delit de ces terriennes uanitez  
la goute de miel senefie la poure douceur des deliz de cest monde por quoi li deaubles engingne les seinz et ne lor laise ueoir lor propre salut . 
 quant iosaphat out ce escouté si dist    il me semble que ceste chose soit uoire et bons essamples . 
se te pri que tu me dies assez de tes esamble por mielz conoistre les maus que cist mondes fait a caux qui l aimment . 
 et balaam li dist    ancore sont cil qui ce monde aimment et ses fauz deliz sanblauble a l ome qui out yy amis don il ama les yy si durement que s il eussent mestier de lui  il se laissast occire por amor d elz . 
mes lou tierz ami n amoist il mie tant  
einz l auoit en despist  ne ne li portoit enor fors tant seulemant qu il fasoit semblant qu il eust a lui zz pou d amors . 
un ior auint que li preuost l empereor uindrent a cel home et le pristrent et le menierent a lor seignor por randre conte de yy talanz . 
quant cil fu en teil maniere pris  si se pansai qu il requerrot ses amis qu il li aidesient a conter a son seignor . 
adonc uint a celu ami qu il plus amoit et li dist  hay  tres doulz amis  donc ne sez tu conbien ge t ai touz iors amé et fait por toi  
or ai grant mestier de t ayde  quar il m est isi auenuz qu i me couient conter a mon seignor . 
or me di commant tu m aideras . 
cil li respondi  home  ge ne sui mie tes amis . 
se ne sap qui tu es  quar i ai autres amis qu i me couient festoier et cil seront mi ami dos or en auant . 
et nequedain ie te yy heres aporter auoques toi lai ou tu doiz aler  encores ne te facent eles point de bien . 
ne me demander plus  quar nule autre ayde ge ne te feroie . 
quant cil oi ce  si fu touz desesperez por la grant ayde qu il cuydoit auoir de lui et aulai au secont ami et se li dist  remanbre toi  biaus amis  de l amor que ge t ai fete  quar ie suis cheuz en grant tribulation si ai grant mestiers d ayde . 
di moi conbien tu me poras aidier . 
cil li respondi  se hai hui tant a fere que ne porrai a toi entendre aydier  quar g ai autre chose a faire et nequedam ie te conuoierai une piece encore ne te doie il neant profitier et puis retornerai en ma meson et ferai ma besoigne . 
cil home s en alai uude meins et se repanti de ce qu il auoit serui foulemant  lors alai a son tierz ami de cui il n auoit onques en le cuer  ne ne l auoit amé . 
si li dist  amis  ge n ose parler a toi  quar ge conois bien que ge ne te fis onques bien  ne ne me ting a amor uers toi . 
por ce que ge suis chauz en aduersite et ge ne truis point d ayde en mes autres amis se te pri que tu ne pregnes garde a m ignorance et que tu me faces  s il puet estre  auscun de secors . 
cil li respondi liemant et dist  certes ge te regeis bien que tu es mes tres doulz amis  et bien saiches que ce pou de bien que tu m es fait ie le te randrai a yy doubles . 
or soies touz aseur que ge irai auoc toi deuant l empereor et parlerai por toi et ne te lairai mie liurer as meins de tes enemis . 
lors out cil mont grant ioie et dist a soi meismes  le quel pleindrai ge auant  ou le bien que ge ai fait a mes faus amis  ou le bien que ge ai laisié a fere par ignorance a ce mien bon ami  
 iosaphat  qui mont oust ueluntiers escouté cest exemple  li priai qu il l en deist l exposition et balaam li dist    li premiers amis si est la possession des richesces por cui amor len se met en iou de periz en cest monde . 
et quant ce uient au darien de la mort  se n i prant on que zz pou de drapiax tant comme il apartient a la sepulture . 
li secont amis se sunt la famme et li anfant qu an ai amé tant en cest siecle qu em hai heu en despist son cors et s arme . 
et quant ce uient a la mort  si n i prant on autre profit fors tantqu il conuoient le cors tresque au moustier  et reuienent an lor meson  et entendent au lor besoignes  et ont enclous en monumant non mie le cors mes tote la remenbrance et toute l amor qu il auoient heu au cors tant comme il fu en uie . 
li tierz amis despiz et pou prisiez si est la compaignie des uertuz et des bones ouures que lan fet en sa uie  foiz  esperance  charitez  aumosne  et autre biens qu am fest quant l arme est issue hors del cors . 
cist amis ua deuant deu et prie por lui et most tote sa poine et tout son pouoir de lui deliurer des meins a ses enemis . 
cist est li profitaubles amis qu em ne li ferai ga si pou de bien qu il ne l ait en memoire et qu il ne li rande a cent doble . 
 atant li dit iosaphat derechief    li tres saiges des homes  biens te puet auenir de deu nostre segnor  car mont m as ma uie esleescie . 
par totes bones paroles encor te pri ge que tu me descueures la semblance de la uanite de cest siegle et s en i puet passer seintemant sens enconbrier . 
 balaam ranconmencai sa parole et dit    i ai oi parler d une cite mont grant et mont riche don li citiein auoient teil costume qu il pregnoient auscun home estrange qui riens ne seust des costumes de la cite et le fesoient roi de la cite et l en bailloient tote la segnorie et tote la poeste tresque a un . 
an et quant ce uenoit au chief de l an que cil uiuoit a grant aise et en grant repous et qu il cudoit estre rois a toz iors mes  si le pregnoient li citiein et li toloient la corone et la roiaul estoile et lou trainoient tot nui parmi la cite  et puis l en anuoioient en une isle mont loig d ilec ou il ne trouoit ne uiande ne robe  
eins moroit iluec de fein et de froit et de mesaise . 
une foz auint selonc lor costume qu il firent zz roi d un home estrange si comme il souloient  mes il estoient de melors enging et de plus cler entendemant que li autre qui deuant auoient est é  et quant il uist qu il estoit si sodeinnemant uenuz a si grant enor don il ne pregnoit garde  si ne s en orguella mie  ne ne s abandona a paresce n a trop grant aise de son cors . 
ensint comme il gouernoit en teil maniere son regne  si aprist par un suen saige consoillier tote la maniere de son issil et commant il seroit au chief de l an enuoiés en cele isle . 
et quant il sout et conut qu il couint qu il fut en teil maniere essiliez et que autrement ne pouoit auenir  si fist ourir ses tressors qui lor estoient a son comandemant et enuoia por leaus mesaiges en l ile ou il deuoit estre essiliez . 
et quant ce uint au chief de l an  si uindrent li citiein et si le pristrent et l enuoierent tot nui selonc la costume en issil en cele ille . 
quant il fu uenuz an l isle  si trouai ilec les fox rois qui deuant lui auoient esté qui sostenoient totes les manieres de mesaises de pouretez et il demoria riche  et conbles  et a grant aise  et a grant ioie toute sa uie . 
lors a primes s aparcust il qu il auoit eu bon conseil et uerai et qu il auoit fait que saiges quant il s i estoit tenuz . 
la citez senefie cest monde uain et deceuant  
li citiein si sont li prince et les poestez des deaubles qui gouernent les tenebres de cest siecle et nos amonestent por zz pou de faus delist a chengier les biens parduraubles aus biens terriens ausi comme s il nos deuoient touz iorz durer . 
et quant il nos ont en teil maniere deceuz et nos cudons uiure en grant aise  lors uient si nos essaut et nos liure es princes de tenebres auoc cui nos auons nostre tans usé et qui nos moinent touz nuz en l isle de tenebres ou il n ai ne lumiere  ne clarte  ne nule riens fors poine et torment pardurauble . 
li consoilliers par cui li roys fu si bien consoilliez senefie la moie peritesce qui te suis uenuz moustrer la bone uoie et la droite et la meniere conmant il te couient porueoir contre mon essil . 
et commant tu t osteras de la desceuance de cest monde de la quele ge meismes ai esté aucune foiz anuironez  
mes ge me pris garde a la fausete de ceste uie et commant la uie terrienne se change souant  quar ore fet l ome riche  or poure  ore lie  ore corrocié  ores sein  ores melades . 
ensint change cist mondes a chascun tant pou de chaitiuete comme il li done et por ce est trop granz meruoille conment deaubles puet tant enginnier home qui ai raison et entendemant qu il peust cest monde amer  quar commant cude il que li biens de cest monde li durt puisqu il change a toz les autres  
porquoi liure il son cors et s arme as parduraubles dampnemanz por terrien auoir essambler puisqu il ne set a qui ois il l essamble  
il set bien qu il meismes n userai mie tout et qu il n en porterai que une here ou un liciel . 
se si enfant l ont  quel profeit i a il  
il s est liurez a pardurauble tormant por essanbler l auoir por cui sui enfent meismes le heent que nos ueons souant que li filz dessire la mort son pere por sa terre tenir  et se ses peres n eust point de terre  il fust de sa mort dolanz au moins por naturel pitie . 
et ore li ai couoitise cele pitie tolue et li fet uolor de son pere ce que ses enemis en uoudroit . 
et si ueons encore plus que quant li ons ai tot son aaige usé en poine por terrien auoir essanbler et il en ai perdu la ioie de ceste uie et de l autre et s an est fez hair a deu et au monde . 
quant ueint qu il muert  si ne l ont ne si parant ne si ami  einz l ont seu morteil enemi . 
a toutes ces choses me pris ge garde et obei au commandemant a celu qui dist  uos qui uos uolez sauuer  desseurez uos de la uanite del monde . 
se m an desseurai  deu merci  et le hay plus que ge ne l auoie amé . 
et ansint te lou ge que tu t en desseures . 
et por l essample dou saige roy don ge t ai conté  enuoie ton tressor en l isle ou tu seras zz de ces iorz essiliez . 
 atant li dist iosaphat    commant enuoierai ge mes richesces terriennes ou regne pardurauble ou tu diz que ge doi conuoitier a aler  
et si te pri que tu m ansegnes en quel maniere il me couient hayr les choses deceuaubles et amer les parduraubles . 
 balaam li respondi    tu doiz tes richesces terriennes enuoier au regne parduraubles par les meins des besoignous  quar ensi le dit daniel li prophete au roi de babilone  roy  croi mon consoil et rachete tes pechiez par aumosnes et par misericorde de poures . 
se ne poroie pas conter commant li sauuerres meismes del monde loue aumosne es euangiles et dist que ce qu en done a un des petiz poures qu en lou done lu meismes . 
por ce di ge que tu li doignes quanque tu as par les mains des poures  quar en teil maniere toudras tu les richesces de cest monde a ton segnor a cui tu  las  
chatis  as tant serui et lors acheteras por les richesces terriennes les richesces parduraubles qui ge ne te faudront . 
et lors conoistras tu par la uertu de deu la mauluestie dou monde  et prandras congie a lui et a sa uaine gloire  et metras t amor toute en nostre segnor  et prandras la croiz sur tes espaulles  et lou sueuras por ce que auoc lui soies glorifiez et fez hoirs de la uie pardurauble . 
 atant li dit iosaphat    despire totes ces choses terriennes et enprendre cele dure uie que tu m as deuise  est ce anciains estaublissemanz des apostres  ou uos l auez ore nouellemant controuee ensint comme en eslisant de yy uoies la mellor et la plus droite  
 balaam li respondi    se ne t ansegne loy nouuellemant controuee  ainz nos est ancienemant baillie et estaublie  quar nostre sires dist a zz riche home qui li demandoit qu il feroit por auoir uie pardurauble et qui se glorifioit de ce qu il auoit gardees toutes ces choses qui estient conmandees an la foi . 
une chose  ce dit nostre sires  te faut . 
uah  et si uan quanque tu as et done as poure tout  et puis si pran la croiz et me suif . 
quant cil oy cele parolle  si fu mont tristes  quar il estoit mont riches hons et quant nostre sires le uit triste  si li dit  ha  ha  plus grief chose est a caux qui ont les richesces terriennes entrer en paradis qu il ne seroit grief chose antrer zz chamoil par le pertuis d une aguylle . 
ilcel commandemant oirent tuit li seint et por ce se departirent de totes lor richesces terriennes et les donerent toutes as poures  et pristrent la croix  et ansint uirrent ihesu crist . 
por ce ne douter mie que cest conmandemanz ne soit de nostre segnor ihesu crist qui nos ensegne a despire les richesces terrienes et amer les celestiax . 
 et iosaphat li dist    puisque cist conmandemanz est si anciens  por quoi ne le tient donques touz li mondes  
 balaam li respondi    mont de gent l ont tenu et tienent ancore  et nequedam  si comme dit nostre sires  il sunt pou de genz qui uoisient l estroite uoie et assez qui uont la large  quar qui est une foiz abandonez a la couoitise del monde ne es autres deliz il s en part mon a anuiz . 
mes puisque nostre sires conmande par ses prophetes a tenir sa loy  se nos ne la tenons por ce ne uaut ele mie noauz  quar ansint comme li soloix estant ses rais por enluminer le monde  ansint estant nostre sires les commendemanz de sa loy por ensegnier toutes les gens . 
et s aucuns clot ses ioulz qu il ne uoie le soleil ne sa clarte por ce ne doiuent pas li autre le soleil reprandre ne desennorer . 
eins en doit cheoir touz les maux sor cex qui sa clarte ne uoillent esgarder  
et si fait il  quar il uont tastant les paroiz et si chient es fosses . 
et ausint comme li souloilz enlumine celu qui claremant le regarde  ausi done nostre sire ihesu crit conmunemant a toz la charte de sa grace si uoilt ourir les ieulz encontre . 
mes il hai doné a chascun selon ce qu il hai dessierré et couoitié  quar li seloiz de iostise ne defaut a nelui qui regarder le uoille  ne il n anlumine nul qui a son esciant laisse la lumiere et s eprent es tenebres  
quar dex ai doné a chascun franc iugemant por eslire lou quel qu il uoilt  ou lumiere ou tenebres tant comme il est an cest siecle . 
 atant demandai iosaphat que estoit frans iugemant  et balaam li respondi    franc iugemant est une ueluntez de arme raisonauble qui sanz controuiemant de nelui eslit le quel qu ele ueilt  ou bien ou maul . 
 et iosaphat li dit    est il plus de gens qui ces choses preeschent que tu touz seulz qui si duremant enseignes a hair la presante uie  
 balaam li respondi    en cest roiaume n en conois ge pluis  quar li cruautez ton pere les ai touz occis et destruz por ce qu i uoloit que tu n oisses ia ceste creance remanbrer . 
 et iosaphat li dit    onques mes peres n oy de teil chose parler  
 balaam respondi    il n oy onques riens qui a profist li tornast  quar il ai les ieulz del cuer clous si que il ne uoit la lumiere . 
 et iosaphat li dit    si m aist dex  ge uoudroie qu il eust toutes ces choses bien aprises . 
 et balaam li dist    se cuit bien que ancores serai il par toi saus et que tu seras peres ton pere  quar i oi ia parler d uin roy qui mont bien gouernoit son regne et qui mont estoit prodons se ne fust ce qu il estoit paiens et del tout abandonez a cultiuer les ydoles . 
cil roys auoit zz conseillier mout bon et mout saige qui mout estoit bien aornez de toutes les manieres de uertuz qui apartenoient a deu ne au monde . 
cil conseilliers estoit mont dolenz de ce que cil roys menoit en tele error et souant l en uoloit reprandre  mas il ne paroissoit  quar il auoit paor que se li roys s en corroucoit et qu il et touz ses lignaiges n en fust honiz . 
por ce se pansai qu il atendroit et leu et tans qu il l an peust metre a raison . 
un ior uint li roys a lui si li dist  uien auec moi et nos irons iouer par la cite . 
ensint conme cil auloient  si uirent zz rai de clarte qui reluisoiz par zz pertuis et il auloient au pertuis et uirent zz seuz terrin ou il auoient zz petit habitacle . 
en cel habitacle si auoit zz home et sa famme qui estoient si poure qu il n estoit riens en terre qu il eussent  mes il chantoient et mentoit la gregnor ioie que nul genz peusent mener . 
tuit cil qui auec le roy estoient regardoient ces choses a meruoilles de ce que cil menoient si riche uie qui estoient si poure qu il n auoient que uestir . 
lors dist li roys a son consoillier  ha  doulz amis  or pouez ueoir meruoilles . 
nos qui tant auons et bien aise en cest siecle et si ne nos ploust onques tant comme a caux plest cest poure uie qui si est aspre et ele lor senble souef et liegier . 
lors sout bien cil et uit qu il estoit bien lius et tans qu il meist le roi a raison de ce don il auoit en grant dessierrier . 
si li dit  rois  que te samble il de ceste gent  
li rois li respondi  il me semble que la lor uie soit la plus maleuree que ge omques mais ueisse . 
et cil li respondi  roys  bien saiches que encore lor semble la nostre uie yy tanz plus maleurouses  quar totes nos richesces de ceste uie sont ausi comme fiens a caux qui ont essaié la doucor de la uie pardurauble  et ausint comme il nos semble qu il deussent estre dolant por lor pourete del cors  encore lor sanble il assez plus que nos deusens estre dolant por la pourete de l arme . 
de ces paroles fu li rois toz esbaiz et dist  qui moine donc meillor uie de nos il respondi tuit cil qui degerpissent les choses temporex por les choses parduraubles . 
et quant li roys li out demandé que estoit uie pardurable  il li respondi  c est zz regnes pardurables qui ne puet faillir . 
tuit cil qui i seront  seront si riche qu il ne douteront ne maladie ne pourete  einz seront toz iorz en ioie pardurauble . 
et li roys li dist  qui sont cil qui ceste ioie auront  
il li respondi  tuit cil qui uont la droite uoie qui a cele uie moine don la uie est mont legiere a caux qui la dessirrent . 
et li roys li dist  et quex ast la uoie qui iluecques moine  
il li respondi  la uoie qui moine a la uie pardurable si est croire et aorer nostre segnor ihesu crit et fere les conmandemaz . 
li rois li dist  commant ua ce que tu ne m as pieca feit sauoir ces choses  quar il me semble que se ces choses son ueraies  qu en ne les doit mie despire  et s eles sont douteuses  lan les doit tant enquerre que lan en sache la uerite  
et cil respondi  roys  ne douter mie que ce ne soit uoirs et bien saiches que ge les ai lessies a dire fors por ce que ge doutoie que tu en fuses corrociez . 
et se tu le me conmandes  ge te remanteurai souant puis ore en auant . 
li rois le respondi  ie uoil uoirement que tu les me remantoiues  et non mie suelemant toz les iors  mes totes les hores del ior que il ne couient mie a tex choses laschemant entendre mes en grant estude et en grant ardure de cuer . 
puis fu cil roys crestieins et paruint a haute religion . 
ensint par auenture auendrai il encore de ton pere  quar se auscuns li disoit le bien par auanture  il antandroit et laisseroit le maul et se tendroit au bien . 
 atant li dit iosaphat    de mon pere face dex son plaisir  mes por ce que ie ai apris par tes seintes paroles la uanite des richesces terriennes lerai ge tout et userai auec toi lou ramenant de ma uie por ce que ge soie auoc toi parceniers de la ioie pardurauble qui ia ne prendrai fin . 
 balaam li dit    se tu faiz ce que tu diz  tu seras senblaubles a zz tres saige damoiseaul don i oi parler qui estoit filz a mont tres riche gent et ses peres lou uoloit marier a une mont bele damoisele  fille a zz mont gentil home et mont riche . 
lors uint a son fil et li dit conmant il le baiot a marier . 
et por ce que li anfes pansoit que li mariaiges seroit maluais a son oes  si degerpi son pere et s en tornai en fue . 
et ensint comme il s enfuioit  si auint qu il asegna por auenture a la maison a zz poure home uaillant et ilec repousai por le chaut qui l auot lassé . 
une suele fille que cil uellarz auoit seoit a la porte et ilec ourot de ses mains et louoit nostre segnor sans repos et li rendoit graces de mont bon cuer . 
li enfes qui ces choses ouoit li dist  famme  commant est ce que tu qui es si poure et si soufratouse renz a de ausi hautement graces comme s il t auoit aucune grant richesce donee  
la damoisele li respondi et dit  donc ne sez tu que une petite medecine garist l ome souant de grant delor  
ansint son les graces qu en rent de ses petiz dons achoison de mont grant bien apres . 
se sui fille a cel poure home et nequedant ge ran graces et beneis nostre segnor de tant pou con il nos ai doné  quar ge sui toute certaine que cil qui ces petiz donz nos ai donez que il nos pourai bien doner gregnors quant i li plairai . 
et se ne li ran ge mie graces seulemant de ces petiz biens que tu me uoiz auoir par dehors  quar nostre sires n es m ai mie donez mes prestez  
les richesces terriennes ne sont pas a caux qui les ont  quar nostre sires ne les lor ai que prestees seulemant . 
cil qui assez en ont n i ont mie grant prou  ne cil qui pou en ont n i ont mie grant domaige . 
a autel fin uienent li poure comme li riche touz les couient a morir et lors enporte autant li poures de sa pourete comme li riches de sa richesce . 
li uns ne li autres n enportent que une haire ou zz lincuel . 
bien saiches que ge ne ran mie graces a nostre segnor por couoitise que ge aie des richesces terriennes que ie n ai mie deserui le disme de tant con nostre sires m en ai presté  
einz li rain graces des autres granz biens qu il m ai fait qui plus me sont profitaubles que les richesces terriennes . 
se li ran tout auant graces de ce qu il m a faite et formee a s ymaige et de ce qu il m a fait uenir a la conoissance de la seinte creance et me semont a la uie pardurauble et m a ouré la porte de paradis et ge i entrerai s an moi ne remaint . 
de ces dons ne poroit nus randre graces tant con il deuroit et se ge ne li randoie auscun pou de merciz de ces granz dons qu il m a donez  conmant me pouroie ge escuser  
quant li anfes out oy la pucelle  si s an esbai touz et aulai lors au pere a la damoisele et li dist  done moi ta fille a famme que ge l ai amee por sa grant biaute et le grant sens que ge hai troué en li . 
li ueillarz li respondi  il n afiert mie que qui est filz es riches gens aist la fille a zz poure home si come ge suis . 
li enfes li dit  bien saiches que ge n aurai ge famme se ta fille non se tu le me uoilz doner et si me uoloit en doner la fille a un mont riche home  mes ge n an oy cure  ainz me tornai en fuie . 
et or uoil ta fille auoir por ce qu il me samble qu ele soit saige et por l amor deu . 
li ueillarz li dit  se ne la et donrai pas que ge ne soufreroie mie que tu la menasses en la maison ton pere . 
li damoisiaus li dist  por ce ne la me laissier mie a doner  quar ge remeindrai auoc uos et prenderai uostre abist . 
 atant despoilla la riche robe qu il auoit uestue et prist la poure robe a celu ueillart . 
quant il ueillarz l out esproué en mainte maneres et qu il ne demandoit mie sa fille por mauluaise amor qu il concut an lui  si le prist par la mein  si lou menai en sa chanbre et li moustra mont granz richesces qui estient repostes plus que cil enfes n auoit onques uehu en tote sa uie et li dit  filz  tout ce donrai ge por ce que tu as esleu a estre oirs de ma subtance . 
li enfes out tout cel auoir et puis passa de richesces touz caux de son pais . 
 lors dit iosaphat a balaam    il me semble que cist contes apartient asez a moi et que tu me sembles a l anfant qui s anfuy de son pere et toi meismes au uiel home qui l anfant esproua et li dona sa fille et ses richesses  mes or te pri que tu me dies commant tu me bees a esprouer por sauoir mon coraige . 
 et balaam li respondi    se ai ge esproué que tu es de cler entendemant et d estauble et droiturier coraige et dex por sa misericorde moustroit que ie trusse ton cuer iusqu a la fin ensint estauble con ge l ai troué tresque ore . 
 iosaphat li respondi    certes se deu plait  si feras tu  quar l arme de moi est si anluminee par tes ansoignemanz que la clarte ou tu l as mise ne li faudrai iemais  ne n antrerai en la tenebrour ou tu la trouas quant tu ueins a moi  quar tu m as si bien enseigné et aprise la uoie de uerite que se tu n euses onques an ton aaige feit que penser a moi ensegnier  si ne cuit ge mie que tu me peusses miaulz enseignier que tu as feit . 
or si te pri que tu me dies quanz ans tu puez auoir et en quel leu tu conuerses et quel conpaignie tu as  quar bien saiches que ge m an bee a aler auecques toi sans departir a nul ior de ma uie mes . 
 balaam li respon    si comme ge cuit ie puis bien auoir yy ans et ge meing an la terre de sennar et si ai compaignons qui ausint se trauaillent por la uie pardurauble conquerre ausint comme ge faiz . 
 iosaphat li dit derechief    que est que tu diz  
tu sembles bien auoir yy et yy ans et tu diz que tu n en as que yy . 
comment puet ce etre  
 balaam li respondi    se ge uoloie conter mon aaige de cele oure que ge nasqui de maniere  ie cuit bien que ie auroie bien entor yy et yy ans . 
mes tant con ge despandi de mon aaige an la uanite de cest monde  ia cil aaiges ne serai por moi contez  quar tant comme ge serui a la char et ge fui es desleaus pechiez  itant fu ge morz  et l aaige de mort ne doi ge pas conter a l aaige de la uie . 
mes puique li mondes fu crucifiez a moi et ie au monde et fu hors de la puor des pechiez  onque puiz ne nasqui en char  ainz ai uescu an moi criz . 
ces ans et ces iorz apelerai ge par droit anz de uie et iorz de salut . 
de ces anz puis ge ancore auoir yy anz . 
ie ne conte mie les anz de mort auesque les anz de uie onques ce ne m auiegne  et bien garde que tu meismes n es i contes . 
ia ne cudier ia que cel uiuent qui uiuent selonc la char  ainz les doiz tenir a morz . 
 et iosaphat li dit    puisque la uie charnex n est mie apelee uie  ne doit apelee mort  
 balaam li respondi    tu as a droit iugié . 
por ce ne doust ge mie la mort terrienne ne apel neis mort que s ele me prant fasant les conmandemanz nostre segnor  
ele ne me fet que trepasser de mort a uie . 
tu meisme puez bien sauoir que se ie doutasse la mort terrienne  ie ne fuse mie cai uenuz par toi enseignier la uoie de uerite  quar desque ie uiing  sauoie ie bien que se tes peres sauoit que ge fuse en teil maniere uenuz  il me liureroit a mil morz se ge pouoie de tant de morz morir . 
mes ge despis totes ses menasces selonc le conmandemanz a nostre segnor qui dit  ne doutez mie caux qui occient lou cors et ne poient occiren l arme  mes celu doutez qui puet le cors et l arme metre en anfer . 
 et iosaphat li dit    il me samble bien a toutes tes paroles que tu prises mont pou les choses de la presante uie . 
certes mont estes antre uos bien cure que si auez bone uolunte et estauble . 
ancore te pri ge que tu me dies en quel maniere uos qui estez es desserz porchaciez uostre uie et uostre uesture  
 balaam li respondi    nos uiuons des fruiz des arbres et des erbes que nos trouons por la forest dun nus ne se conbat a nos  ne ne tance por auarice qu il ait de ces choses garder  ne couoitise qu il ait de la querre . 
nostre tauble si est touiorz mise si uieigne qui uoilt sans nonbre et sans mesure . 
et s i couient por auanture qu auscuns de nos freres qui maignent es uiles autor nos nos aportent del pein  nos le pregnons ausi com por la porueance nostre segnor et por la beneicon de cez qui por deu lou nos donent . 
nos robes sont de laine et de poil mont aspre por ceste mauluaise char plus tormenter . 
de ce nos uestons nos yuer et este et puesque nos auons les coteles uestues  ia n es despoillerons deuant ce que eles seront tote usees . 
or t ai dite la meniere de la uie que nos menons por aquerre la uie pardurable . 
 et iosaphat li dit    qui est donc ceste robe que tu as uestue  
 balaam li respondi    ie l anpruntai a un de nos freres por plus celeemant uenir a toi  quar il n afiert pas que ie uenisse a toi en ma propre uesteure por ce que trop fust diuerse a celes de cest pais . 
ensint le fit iadis uns hons . 
uns suens cosins qu il amoit mont estoit pris de ses enemis et menez en chatiuoisons en estrange terre et por ce que cil uoloit son cosin deliurer si mist nis le suen habist et prist l abit de ses aduersaires et ala en la terre ou ses cosins estoit et l en amenai et l en deliurai de lai ou il estoit . 
en teil maniere le fis ge . 
se me uesti de l abit de pais pour toi deliurer de la seruitude au deauble . 
or t ai fait conostre sa deceuance et la uanite de cest monde et en quele maniere tu en seras ostez s en toi ne remeint . 
or me couient retorner lai don ie suis uenuz et quant ge serai lai  ie despoillerai cest abit et reprendrai le mien propre . 
 atant li pria iosaphat qu il li moustrat le suen habit propre  
et quant balaam se fut despoilliez de la robe qu il auoit uestue par desure  si fu mont horribles a regarder  quar il auoit tote la char degastee et le cuer tot noir de l ardure dou souloil . 
et si estoit couerz d un drap lange mont aspre des le nonbril tresque as genous et d uin autel mantel estoit couerz entor les espaules . 
quant iosaphat out ueuz cele meruoille et cele aspre uesture  si sopirai parfondemant et dit en plorant    puisque tu es uenuz de lointaing pais por moi deliurer de la seruitute au deauble  or met conuenauble fin a ton oure et moine l arme de moi hors de ceste chartre et nos an alons lai don tu es uenuz por ce que quant ge serai en ton habitacle que ge soie baptiziez et faiz conpainz de ceste meruoilleuse conuersation . 
 balaam li respondi et dit    uns riches hons norri iadis une biche  et quant cele biche fu granz et parcreue  si dessierai naturemant a aler . 
en un ior auint que ele issi del manor au riche home et troua zz fols de bestes paissant en l orlaille de la forest et quant ele out tote ior pau auec les bestes  si retornai la nuit a l osteil . 
et l andemain quant il fu iors  si ala derechief por la maluaise garde des sergenz au bois et se remist en la compaignie des bestes sauuaiges . 
et quant les bestes s aloignoient d ilec por paistre  ele les suuet . 
quant li sergant qui garder les deuoient s en aperceurent  si monterent et alerent apres les bestes  
si occitrent les unes  les autres naurerent  les autres esparpillerent por la forest . 
et puis pristrent leur biche et la ramenerent et garderent si bien que onques puis ne pout issir del menor au riche home . 
se tu t en uas auec moi  ie ai paor que nos ne soiens en autel maniere bailli  et que ge ne perde a touz iorz ta compaignie  et que ie ne soie a touz mes frere achoisum de mont grief persecution . 
mes ge dirai que tu feras  tu te feras tout auant baptizier et remeindras en cest regne et lairas le maul et feras le bien et iras a ton puoir an la uoie des conmandemanz nostre segnor ihesu crit . 
et quant tu uerras leu et tens et il plaira a nostre segnor  si uanras a moi et lors serons ensemble le remanant de nostre uie . 
et s il auient que nos ne puissons estre conpaignon en ceste uie  se ai fiancie en nostre segnor que nos serons conpaignon en la uie pardurable . 
 lors plorai derechief et li dist    il plait ensinc a nostre segnor sa ueluntez soit faite . 
or n i ai donc que dou panser que ie soie baptisiez . 
et puis si prandra de mon auoir por le uiure de toi et de tes freres et iras en pais ou leu de ta conuersatiun et ou nostre sires te puet garder et saluer . 
et te pri por deu que ie ne soie obliez en tes orisons  mes prie nostre segnor qu il me tiegne an mun buen prepous et qu il m outroit que ge puisse ancore a toi uenir et en teil maniere ouurer en terre que ge soie tes conpains en ciel . 
 balaam li respondi    le baptesme ne desfent ge mie  ains te lou bien que tu te hastes  mes de ce que tu deis apres  que ie prisse de ton auoir por moi et por mes freres  comant poroit ce estre que tu qui es poures donasses t amosne au riche  
quar li riche sulent doner leur aumosne as poures  et non mie li poure as riches et bien saiches que toz li plus poures de mes freres est cent tanz plus riches de toi  mes ge ai si grant fiance en la merci nostre segnor que ge croi bien que tu seras riches de richesces don tu es ores poures . 
 et iosaphat li dist    fai moi ceste chose entendre  quar ge n entan mie comant li plus poures de tes freres puist estre plus riches de moi les quex tu me deis qu il estient si poure qu il n estoit nule riens terrienne qu il eussent . 
et conmant m apeles tu poures qui sue filz de roi et ai totes les richesces que ge uoil auoir  
 balaam li respondi    por ce se ge te dis que mi frere n estient mie riche de l auoir terrien  ne te dis ge mie qu il fusent poure  mes caux qui son chargié des auoirs terriens et sont touiorz an souci et en pensee conmant il puissent lor auoir terrien acroistre  caux apele ge soufraitous et poures de tres grant pourete . 
mes caux qui ont despités les robes et les uiandes deliciouses et les autres richesces terriennes et tiegnent tout ce plus uil que la boue desouz lor piez por amor de deu  icaux tien ge a riches et a conbles que il ont tantqu il ne uoillent plus qu il ont . 
tu meismes auras encore cest esperiteil richesce por l aide de deu . 
por ce te di ge que se ge raportoie a mes freres l anemi qu il ont pieca ueincu et defolé desor lor piez  ie lor auroie ge mont male guerre et si me samble que ge auroie iai enchagié les mestiers au deauble  mes dex m an desfende . 
por ce ne cuidier mie que i amportoie ton auoir ne tes robes  quar il se tiegnent miaulz apaié de teis uesteures que il porchacent por lou bois que il ne feroient de tes pelicons gris ne de tes robes forrees . 
mes l auoir et les robes que tu lor uoloies enuoier  si done tout as poures qui mestier en ont et ensinc feras tu ton tressor es cielz  
quant tu auras tot doné et departi  si t arme des armes nostre segnor . 
caing tes reins de la centure de chastee et aorne ta lange de uerite . 
et si uest la cote de iustise  et pran l escu de droite foi  et pren en ta mein l espee del seint esperit  et puis si met tes piez an la uoie de l euangile et ua tot seuremant conbatre au deauble . 
et ge te di que tu le ueintras et abatras desouz tes piez et seras coronés de la corone de uictoire de la mein meisme nostre segnor ihesu crit qui uit et regne par toz les secles des seglex . 
 quant balaam out apris le fil le roy en la meinere que ge uos ai deuisee  se li dist qu il s aparoillat a receuoir baptesme et fu auec lui par plusors iors et le fist estre en gehunnes et en oroison . 
et li ensegnai touz les poinz de sa creance et li reconta les euangiles et les ensoignemanz as espostres et il espont les propheties que il sauoit tout le uiel testament et le nouel . 
et le ior qu il le duit baptisier  si uint a li et se li dist    uoiz  tu doiz receuoir le signe de la seinte croiz ihesu crit et estre segniez de la maniere de son uolt et estre filz deu et tamples del seint esperit . 
 lors li recommencai tote la force de la creance et li demandai s il la creost ensint comme il l auoit recordee . 
et quant iosaphat li out respondu qu il la croit  si le baptizai ou non del pere et dou fil et del seint esperit et balaam chanta la messe et li refit receuoir le seint sacremant del cors nostre segnor . 
et puis dist    beneoiz soit nostre sires qui t a gité de la seruitute au deauble . 
biaus tres chiers filz  or i parrai conmant tu te garderas des laz don tu es achapez et conmant tu oureras sor le fondemant de la droite foi  quar foiz seinz oure est morte et oiure sainz foi . 
tu es nouelemant engendrez et nez . 
or garde que tu te norrises del lat de uertuz et que tu uoises le droit chemin des conmandemanz nostre segnor  quar ge te di encores soit il apelez aspres et estroiz por le trauaul dou cors  si ast il legiers et dessirrauble a caus qui i uoillent uenir . 
bien t i gardes que tu n i laisses nule mauluaise acostumence auoir segnorie seur toi mes si tost que tu seras cheuz en auscun petit pechie  si te relieue tantost et l araiche endementresqu il ast nouiaux  car con plus le lairas enraciner  plus en auras de peine a l araichier . 
et por ce est on essailliz de granz pechiez qu am n eschiue mie les petiz si conme les mauluaises pensees et les oiseuses paroles et asez autres manieres de pechiez qui ne sont mie el nonbre des mortex . 
por ce fet il mout que saiges qui de ces choses se relieue quant il en ast cheuz  quar il auient souant que quant len ai une petite plaie et en la mot a non chaloir  si porist la charz et mene lou cors a si grant enfermete qu il en muert . 
ausi conme li petit pechie demoirent an l arme  si la porrisent et les moinent as granz pechiez criminex por quoi l arme muert de pardurauble mort  quar ele ne sant mie la puor  ainz se delite et soille ausi conme la true qui soille an la boue . 
et quant il auint que auscuns se uoilt repantir de son pechie  si li couient si chieremant conparer sa mauluaise acostumence que mont li couient repantir de cuer auantqu il en puet reuenir a ueraie repantance  quar mont est gries chose de duremant hair ce qu en ai duremant amé . 
et quant la misericorde de deu ai aaisé tant l ome qu il se repent de son pechie  si li couient faire la penitance tele comme il afiert au pechie . 
por ce te pri ge que tu gardes toi de toz pechiez et que tu faces les conmandemanz nostre segnor ihesu crit . 
et si oste de toi ire et desdieng  quar ce sont les choses por quoi les orisons sont plus refusees deuant deu . 
 quant balaam out enseignié le fil le roi ces choses  si alai a son osteil . 
li sergant iosaphat qui chascun ior ueoient balaam aler et uenirs lors se meruoillerent mont . 
li zz d aus qui auoit non zardan qui estoit plus saiges que tuit li autre si uint a son segnor et si li dit    sire  don ne sauez uo commant ge ai touz iors mon segnor le roi uostre pere amé et leaumant serui  
et por la grant fiance qu il auoit an moi me mist il a uos por uos garder et seruir et me desfendi que ge ne laissasse pas ceanz nulu entrer ne a uos parler . 
et ie dout que ie n aie mie feit son conmandemant  quar cil ueillarz qui si souant uient entor uos se dout qu il ne soit de cele septe que mes sires li rois ai tant hai  et se ce est uoirs  ge sap bien que ge suis iugiez a mort . 
por ce uos pri ge que uos sofrez que nos facions sauoir mon segnor le roi son estre  ou que uos reuegnez des ore en auant de parler a lui . 
et se uos ne uolez ce faire  ie uos pri que uos m ostez d entor uos et que uos priez mon segnor uostre pere qu il mete zz autre en leu de moi . 
 iosaphat li respondi    zardan  ge te dirai que tu feras . 
entre dedanz ma cortine et escoute conmant il parole a moi et puis si metras conseil an ton afere . 
 et quant balaam fu reuenuz a lui  se mist iosaphat zardain dariere sa cortine et dist a balaam    recorde moi la diuine doctrine por ce que an soie plus remanbranz . 
 et balaam li conmenca a parler de deu et de sa creance  et conmant en doit lui suol doter et amer et feres ses conmandemanz  et conmant il fist totes choses ueaubles et neant ueaubles  et conmant il fist adan et le mist en paradis  et conmant il en fu gitez por son forfet . 
et puis li aconta les bien parduraubles et conmant humene nature le puet conoistre et que dex ai promis a ses amis et les poines parduraubles qui sont aparoillies as pecheors . 
puis li dist conmant li filz deu descendi en terre por le monde racheter  qui perduz estoit par le pechie de nostre premierein pere  et li mostrai tote la meniere de l incarnation et des miracles qu il fit en terre  et de la resurrection et de l ascension et l auenemant del seint esperit suer les apostres . 
et puis li conta la uanite des presantes choses et la descoueneue de la uie terrienne et la chaitiuete de caux qui es deliz del monde s abandonent . 
et puis fist s orison a nostre segnor que il por sa misericorde tenist iosaphat en son boun proposemant . 
quant il li out totes ces choses et asez autres retornees  si retorna a son ostel . 
et quant il s an fu retornez  si uint iosaphat a zardain et li dist    as tu oy que cist hons m a dit  
il me cude deceuoir par uenes paroles et fere acroire ne sap quel estrange deu qu il preesche . 
 zardan li respondi    he  
biauz doulz sires  m essaiés uos  
ie sap bien que uos amez plus sun preeschemant que uos n en feites le samblant . 
nos auons autres foiz teil preeschemant oy  mes puisque uostre peres prist gerre as crestiens  n en oymes nos gaires  quar il les ai toz chaciez de cest pais si que lor preeschemanz est auques remes . 
mes se ses preeschemanz uos plait et uos uolez s aspre uie emprendre  he las  
chaitis  que deuendrai  
certes ge ne sap que ge puise respondre a mon segnor le roi uers cui ge ai trop mespris quant ie onques laissa nelu entrer ceans . 
 iosaphat li dist    he las  
por ce que ge t amoie plus que touz mes autres sergenz  te cudoie ge retraire de ta folie et de ta creance et tu coneusses ton criator et seusses por quoi tu fus fez  mes or uoi ge bien que m esperance m a deceu et que tu n as riens entendu de chose que tu aies oye . 
se tu faiz ces choses sauoir a mon pere  tu n i gahenneras riens fors que tantque tu le feras corocier et dolant . 
por ce te di ge que se tu uoilz faire son preu et le mein  ne li fai de totes ces choses riens a sauoir deuantque tu en auras leu et tans . 
 mes de quanqu il li ensoigna  perdi il sa poine . 
le matin reuint balaam et li dit qu il l an couenait a rauler lai don il estoit uenuz . 
lors commencai iosaphat mont duremant a plorer comme cil qui mont en fu dolanz . 
mes balaam le reconforta au miaulz qu il pot de la parole nostre segnor et li dist que encore seroient il conpaignon neant departauble  
et por ce que balaam ne uout iosaphat corocier  et por ce qu il doutoit que zardain l acusast a son pere  si ne fit mie grant poine a lui retenir  ainz li dist    mes tres doulz peres esperitex  puisque tu t an uois auler en ta seinte conuersatium et moi laisser et la uanite de cest monde  ie n an ois desdire ta uolunte . 
mas ua lai ou nostre sires soit garde de ton cors et de t arme  et si te soueigne de cest chaitif en tes orisons  et si te pri que tu faces une suele chose que ge te dirai . 
tu ne uoilz riens prendre de moi por tes freres . 
or te pri que tu prennes dou mien auscun pou au tuen ois por ton uiure et por ta uesteure . 
 balaam li respondi   puisque ge ne uoil riens prendre por mes freres  conmant en prendroie ge por moi  
ia se deu plait  ne prendrai riens . 
ne ge ne il n an serons enconbré por moi . 
 et iosaphat li dit    puisque tu ne uoilz faire ma priere  or te pri por deu et por l amor que tu as uers moi et ge uers toi que tu ne m escondies mie une chose que ge te demanderai encore  que tu me laisse cele aspre uesteure que tu as uestue et tu enporte une autre que ge te baillerai por ce qu il te souiegne de moi et moi de toi . 
 balaam li respondi    ge ne te donrai pas ma mauluaise uesteure por auoir la bone que ge ne recoiue en eschange le guerredun de mon petit treuaul . 
mes por ce que ge ne uoil escondire ta priere  or me fai querre yy heres ausint despites comme les moies sunt et ge les prandrai et te lerai les moies uesteure . 
 et quant iasaphat li ot fet querre teles conme il li demandoit  si les li bailla et balaam li bailla les sues  et iosaphat en fist plus grant ioie que il ne feist de la melor robe del monde . 
atant prist balaam congie a lui et li dit    mes tres chiers filz  mest tote ta poine a tenir fermemant la loi que ge t ai ensoignie et aies en remenbrance toz iorz la mort et te soueigne des poines d anfer comme eles seront gries et les ioies de paradis comme eles seront delitaubles . 
 lors commencai iosaphat a plourer et dist    hay  
bons mestres  ceste lasse d arme ou trouerai ele mais si bon pastre con tu li as esté  
se ne sauroie touz les biens reconter que tu li as fez et por ce que ge ne te puis rendre  dex qui toz biens regerdone les te rande . 
 atant tendi ses mains balaam uers le ciel et dist    biaus sire dex  qui ceste criature feis a ta samblance et as mise en uoie de uerite par cest tuen sergent neant digne  ie te ran graces et merci et si te pri et requier que tu la confortes et mainteignes a ton seint seruise et faces fere ta uelunte et le faces parconier de la ioie pardurauble qui uiz et regnes por toz les siegles des siegles . 
 et quant iosaphat out respondu amen et il se furent entrebaisié et entrecommandé a deu  si issi balaam dou pales et se mist en la uoie ioianz et liez et louant nostre segnor ihesu crist de ce qu il auoit son oure monteplié en bien . 
quant balaam s en fu departiz  si se coichai iosaphat en orisons et dist an plorant    biaus sire dex  soies en ayde a cest poure orphelin qui n atant mes de nelui ayde se toi non . 
sire  puisque tu uoilz que uns chascuns uiegne a la conoissance de uerite  aies de moi merci et ensegne moi la uoie de tes commandemanz  quar ge suis neant suffisanz a bien faire sanz t aide . 
 puis cele oire en auant garda iosaphat netemant son cors et fu mont ententis a toutes bones oiures  nomeemant en orisons . 
et quant il auenoit qu il ne pouoit entendre ou por son pere ou por ses sergens  se rendoit la nuist ce qu il anprintoit de ior et estoit tresque il anuitoit dusque l aube del iour en orisons et larmes por l amor nostre segnor . 
zardan  qui de sa uie se pregnoit plus garde que li autres  estoit pensis en quel maniere il se poroit de son seruise oster . 
un ior alai a sa meson et se feint malade et quant li rois le sout  si estaubli zz autre en son leu por son fil seruir et garder . 
et por ce qu il estoit mont dessieranz de la sante zardam  si manda zz mont buen mire et li priai qu il meist grant peine a lui garir . 
et quant li mires l ot uisité et ueue s orine  si uint au roi si li dist    il n est nule maniere de maladie que ie puisse en cest home trouer et si uos di que ge ne cuit pas que il gise por nule maladie de cors mes por auscune mesaise de cuer . 
 et quant li rois oy ces choses  si pansai que ses filz se fust d aucunes choses corrociez a lui et que por ceste achoisum s an fust departiz  
et por ce qu il uoloit ceste chose enquerre  si manda a zardan qu il iroit l endemein ueoir . 
et quant zardan oy ceste chose  si se leua l endemein mont matin et alai au roi . 
et quant li rois le uit  si li dist    ha  zardan  por quoi t es tu leuez et greuez por cai uenir  
se te uoloie aler ueoir por mostrer a tote ma gent la grant amor que ge ai a toi . 
 zardan li respondi    sire  ge ne suis mie malades de nule maladie de cors  ainz est mes cuers tormentez si duremant que nuns ne poroit croire et por ceste chose ne fut il mie bien que ge soufrisse que uostre hautesce me uenist ueoir . 
 et quant li rois li out demandé l achoison de sa tristesce  zardam li respondi    se suis si corrociez de ce que ge ai maluaisemant tenu ton conmandemant que tu ne me porroies tant faire de maul quam ge ai deserui a auoir . 
 et li rois le dist    de quoi as tu si mauuaisemant tenu mon commandemant  
 et zardam li respondi    de mon segnor uostre fil que ie ai mauluaisemant gardé  quar uns desleaus anchanterres ai parlé a lui et li ai ensegné la loy as crestiens . 
 lors li conta de chief en chief comant li seinz estoit uenuz a lui et conmant iosaphat auoit de son buen cuer escoutees ses paroles et conmant il l auoit fet crestien . 
et si dist que iosaphat auoit apelé ce ueillart balaam et bien auoit oy dire qu il estoit uns des plus hardis de la crestiene creance . 
li roys fu si corrociez de ces choses qu il ne sout que deuenir fors tantqu il mandai un suen consoillier qui auoit non arrachis et estoit mont bons astronomiens . 
et quant il fu uenuz  si li conta li roys tout son enui . 
et cil li respondi    roys  ne soies iai de ceste chose esmaiés  quar ie metrai teil conseil en ceste chose don tes couroz serai asouaigez  quar ge sap de uoir que ge lui ferai renoier la droctrine de l anchantaour et reuenir a ta uolunte . 
 de ces paroles fu li roys mont confortez . 
  roys  li miaudres conseil que ge puisse metre en cest affaire si est de querre balaam  quar se nos le pouons trouer  nos aurons tot gahennié  quar s il ne uoilt faire nostre uelunte  nos le tormenterons tant de diuerses manieres de tormanz que nos li ferons reconostre deuant ton fil nes que il li menti de totes les choses qu il li fit entendant  et ensint reuiendrai iosaphat a la uelunte de nos dex . 
et se nos ne pouons trouer balaam  ie trouerai zz autre ueil hermite qui resemble bien balaam qu il n est nuns qui legieremant peust li ung deuiser de l autre . 
cist est de nostre suite et ai esté mes mestres . 
se ira parler a lui et li conterai totes les choses qui nos sunt auenues et li dirai qu il uegne en semblance balaam et se feigne qu il uoille desfandre la loy es celestiaus . 
lors si ferons sauoir par tout que nos auons troué balaam et li ferons prendre desputoison a nos . 
et quant nos aurons une grant piece oposé et respondu  si se foindrai cil qu il ne saiche mes que dire  
en tele maniere se laira suremonter . 
et quant tes filz uerrai son mestre ueincu et desdire quamqu il auoit dit  ie ne dout pas qu il ne reuiegne a nostre creance et qu il ne soit plus obeissenz qu il ne fu onques . 
 de ces choses fit li roys trop grant ioie et dit que arrachis li auoit mont bon conseil doné . 
et por ce que li roys sauoit bien qu il n auoit gaires que balaan s en estoit departiz de iosaphat  si se hasta d ou querre et enuoia genz por querre a grant plente et as pies por gaitier les chemins . 
et il meismes monta et prist grant plente de cheualiers et ala par tout la ou il cudoit que balaam en fust alez et le quist yy iorz en teil maniere et n en trouai point . 
et quant il fu reuenuz en son pales  si fist essenbler mont grant conpaignie de cheualiers et les bailla a arachis et li dist qu il alast en la terre de sennaar et quesist tant balaam qu il le retrouast . 
arrachis ala en la terre de sennar et demandai en touz les leux o il uint nouelles de balaam  mes il n en oy onques nouelles par la terre . 
si le quist par le forest et par les desserz antor les leus ou il pouoit aler n a pie n a cheual . 
et si comme il le queroit  si auint que il uint auec ses genz en une haute montaigne et uist une grant conpaignie de hermites . 
lors conmendai a ses genz qu il les prissent et amenassent deuant lui . 
cil i alerent et les pristrent et les amenerent deuant lor segnor . 
il auoit entre ses seinz hermites zz qui resanbloit estre maistres des autres qui portoit une escharpe toute pleigne de reliques de cors seins . 
quant arrachis les out touz regardez et il ne uist mie balaam comme cil qui bien le conoissoit  si en fu mont corociez et dist    ou est li tricherres qui ai le fil le roy deceu  
 cil qui portoit l escherpe li respondi et dist    cil tricherres que tu demandes n est mie entre nos . 
dex nous en desfand  et si tu eusses grant talant de lui trouer  il ne te couenist mie querre si loint de ton pais  quar il est deboutez d antre nos por la grace de nostre segnor ihesu crist et habite entre uos . 
 et li princeps li dist    quenois tu donques celu que ge te demant  
 li seinz hermites li respondi    se conois uoiremant le deauble qui conuerse entre uos et uos ai touz deceuz . 
 li princes li dist    ie ne demant mie dou deauble  ainz demant de balaam . 
 li hermites li dist    se ne te respondi mie a ce que tu pensoies mas a ce que tu me demandoies  quar tu demandas del tricheor qui auoit le fil le roy deceu . 
et se tu uosisses demender de balaam  tu ne deusses mie ansint dire  
ainz deusses dire  ou est cil qui a le fil le roy conuerti de maul en bien  
icil est nostre freres et de nostre seinte conuersation  mes nos ne le ueismes grant tens hai passé . 
 li princes li dist    ensoigne nos san plus son habitasche . 
 li hermites li respondi    se il uosist que uos le ueissez  il fust pieca uenuz contre uos  ne por nos ne le sauroiz uos ia . 
 lors le regarda arrachis mont felenessemant et li dist    se uos ne le m ainsegniez  ge uos ferai touz morir de male mort . 
 li seinz hermites respondi    quel auoir terrien nos uoiz tu auoir  
por quoi nos doions douter la mort  
nos ne deuons mie te seulemant pardener le maultalant  eins te deuons encore sauoir bon gref se tu nos ostes de ceste deceuant uie  quar nos conoisons si bien la fraillete de la uie terrienne que nos auons grant paor qu ele ne nos face auscune chose fere qui soit contre le commandemant nostre segnor por ce dessierons nos a ouffrir a nostre criator sacrefice de nostre sanc meisme . 
 atant les fist arrachis batre et tormenter de mont de manieres de tormanz et quant il uit que por riens qu i lor feist ne li ensegneroient la cele balaam  si les fist touz mener au roi et li conta conmant il auoit balaam quis par tote la terre de sennar et qu il n auoit nelui troué qui riens ne li en uoloient dire . 
lors les fit li roys derechief tormenter  et puis lor demandai por quoi il portoient auec aus les os des genz mortes et luer dist    se uos les portez por amor de caus de cu li os furent  ge uos ferai uenir lai ou il sont por ce que quant ge uos aura mis auec caux que uos amez que uos m an randoiz graces et merciz  quar ge sap bien que chascun dessierre a estre auec celu qu il aimme . 
 li maistres de cele sainte conpaignie li respondi et dit    nos les portons por ce que cist os nos represantent tout auant l amor que nos eumes et auons as seins homes de cui il furent et si nos remanbrent lor seinte uie et ce meismes que nos uandrons a auteil fin conme il uindrent au meins en cors et si nos souuiennent totes les foies que nos ueons les os del repox et les delices ou il sont . 
tu meismes les deuroies ueluntiers ueoir por plus souant remanbrer la mort  sauoir se tu lairoies por la remanbrance point de ta desloiaute qui t as abandonez a si grant felonie que tu ocis les sergenz nostre segnor qui nul maul ne te font . 
 et li roys lor dist encore    ne me uoillez uos nul maul fere si estes uos desleaux en auscune maniere que uos ne fetes mie a sosfrir entre genz  quar uos amonestez le puple por ne sap quel fause premosse a degerpir les ioies de ceste uie . 
et por ce que ge ne uoil mie que uos deceuoiz les genz qui uoillent auoir le delit de cest siecle  uos faz ge destrure . 
 li seinz hermites li dist    ces oures ne mostrent mie que tu soies si dessierranz que li pueples ait la ioie de ceste siecle comme tu en fez le samblant  quar se tu uosisses que chascuns fust a aise en cest siegle  tu departisses tes richesces a caux qui nules n en ont . 
mes ensint ne le fez mie tu ne li autre riche home  quar quant uos uehez zz home qui ai aquis auscun pou por sa poine don il bee a soustenir soi et sa maisnie  ia ne seroiz aase deuantque uos li aurez tollu ou por force ou por barat puisqu il soit en uostre pouoir . 
s i ne uos uoilt doner ce qu il ai san tolir  uos li metez suis qu il est mauluais uilains ou que il est orguoilleus por son auoir et dites que mont feroit bone poine qui le porroit oster de son orguel  quar orguelz est racine de toz autres uices  mes orguel ne li porroit en tolir qui ne li toudroit son auoir qui est achoisons de orguel . 
s il ne uos uoilt doner sans tolir  ou par paor que uos ne li toillez  ou par uostre amor aquerre  donc direz uos qu il est prodons et qu il set bien faire bonte et que mont le doit en bien acompaignier . 
quant il n ai mais que tolir ne que doner  ensint couient toteuoies que uos aiez ou por amors ou por hayne le remenant de son simple uiure quex que il soit ou bons ou mauluais . 
en teil maniere tollez uos le delit de cest siegle a caux qui sont uos por uostre uaine gloire maintenir et por deliscieusemant morir la uiande as uers cest uostre cors . 
mont me meruoil commant uos osez dire que uos ueillez qu il aient la ioie de cest monde puisque uos meismes la lor toillez si apertemant  mes uos seroiz ausint comme li uenerres  quant li uenerres uoilt aler en bois ou li fauconiers  si uient li uenerres a son leurer et li fauconiers a son faucon et les apleignent et lor font grant ioie por miaulz prendre la proie . 
et quant il l ont prise  si lor en donent san plus le cuer por amordre mialz une autre foiz aprandre et totes uoies lor tolent . 
ausint font li riche home . 
il flatent si caux qui sont desouz aux et dient qu i les aiment et que mont uodroient lor bien et lor amandemant et lor enour . 
et quant il ont auscune foiz porchacié por quoi il douent auoir teil bien et teil enour conme en puet auoir el monde  si uiennent li riche  si lor tolent tout . 
or pues sauoir se ge conois bien ta manconge que tu deis que tu uoloies que tut cil qui ioie uoudroient auoir l eusient et ie t ai proué le contraire  quar tu meismes lor touz la ioie de cest siegle . 
de la ioie de l autre siegle ne me couient il mie a parler  quar ele est sanz faillir . 
et dex par sa misericorde t outroit que tu puisses encores ueoir des iaulz del cuer et uenir a la conoissence de ton criator et estre parconiers de la ioie pardurable qui est conmune a toz caux qui desseruir la uoillent . 
 atant li dist li roys    se tu m en croiz  tu lairas ces faubles et m ansoigneras balaam  
se ce non  ge te ferai sofrir si grief tormant que onques n ois de si grief parler . 
 li seinz hermites li respondi    rois  nos ne somes mie uenu por fere ton conmandemant mes le nostre segnor ihesu cript . 
s i uosist que tu trouasses balaam son seint preescheor  tu l eusses pieca troué et par nos ne lou troueras tu mie . 
or puez de nos fere ta uolunte  quar ia se deu plait por poine que tu nos faces  ne nos atrairas a pechie et ce ne seroit mie petiz pechiez de liurer en tex meins nostre frere et nostre maistre . 
 lors fu li roys si desuez qu il commandai tantost c on lor saichat les langues et creuast les iauz a broiches de fer et qu an depecat tot lor cors par peces . 
si tot comme il l out commendé  si fu fait . 
en teil maniere recurent li hermite don il i auoit yy martyre por l amor de deu . 
quant totes ces choses furent acomplies  si uint li roys a arrachis son consoillier et li dist    il me semble que nostre premiers consoilz aneantist  
si conman que uos uos tegnoiz au secont . 
or n i ai donques masque tu faces uenir naschor a la maniere que tu me deis . 
 arrachis alai querre celui en un desert ou il menoit et n antendoit s a deuiner non . 
et quant il l out troué  si li contai tote la uie qui aiuenue lor estoit de iosaphat et de balaam et li dist ce que li roys li mandoit  
et quant il li out tot dit si repairai arrachis au roy . 
et l andemein demendai au roy grant conpeignie de cheualiers et d autre genz por aler querre balaam et li roys li bailla . 
puis s en alerent el desert querre balaam  ne demorai gaires qu il trouerent zz home alant tout soul en une ualee  
si le fit prendre arrachis lors et amener deuant lui et li demandai qui il estoit et comant il auoit non . 
cil dist qu il estoit crestiens qu il auoit non balaam . 
lors fit arrachis semblant qu il fust mont liez  
si le menai deuant le roy et quant li roys le uit  si l escria a aute uoiz deuant touz   es tu li sergenz au deaubles qui as non balaam  
 cil li respondi mont simplemant et dist    ie ne suis mie sergenz au deauble mes a deu . 
tu ne me deusses mie laideingier  ainz me deusses randre graces et mercis de ce que ge ai mené ton fil de tenebres en lumiere et li ai apris a conostre son criator et a degerpir le deauble qui l auot deceu . 
 li roys se feint qu il fu de ces choses mont corrociez  
si dist    se ne fu la granz debonairete qui maint en moi  il fut bien drot que ge te feisse morir de male mort sem plus enquerre  mes ge sofrerai et estaublirai zz ior de ta deliurance ou de ton dampnemant . 
se tu fez ma uolunte et tu racordes a nos dex  tu seras deliurez de mort . 
 atant le bailla li roys arrachis et li conmanda qu il le feist mont bien garder . 
la renomee ala par tout le pais que balaam estoit pris et quant iosaphat l oi dire  si en fu mont dolenz et conmancai a prier nostre segnor qu il li gardast son maistre de mesestance . 
mes nostre sires est toz iorz aide a toz caux qui le croient et seruent  
si ne sofri pas la messaise iosaphat  ainz li aparut par nut en auision  einz l aseurai et conta tote la couerte traison . 
ne demorai gaires apres ce que li rois ala ueoir son fil . 
et quant ses fil fu uenuz encontre lui  mes li roys ne li fit pas teil ioie con il soloit  ainz s asist en zz lit et fist sanblant qu il fut irez  
puis apelai son fil et li dit    biaus filz  don auient ceste male renomee que ge ai oy dire de toi don ie suis mont corrociez  
nuins ons ne fu onques liez se de fil comme ge fu de toi a ta natiuite et si cut bien que mes peres ne fu onques si corrociez por moi comme ge suis ore por toi . 
biaus filz  por quoi es tu deceuz por les enchantemanz di un maluais anchantaor que tu as degerpie l amor de moi et de monde et le cultiuemant de nos dex por seruir et aorer ne sap quel ihesu lou fil marie  
ie cudoie certes que tu deuses estre preuz et saiges et que tu gardasses et gouernasses ma terre a ma uie et apres ma mort  mes or uoi ge bien que tote m esperance est tornee a neant . 
biaus filz doulz  donc n as tu paor que li deu ne pragnent grief uoigance de toi qui tant nos auoient fet bonte qu il auoient totes les genz de cest reaume mis a nostre commandemant  
biaus filz  laisse ceste folie et sacrefie a nos dex cent toriax sauoir si il te pardonroient lor mautalant . 
 quant li roys out dit a son fil totes ces paroles  si s aparcut iosaphat que les choses estoient ia si auant alees qu il ne pouoit mes celer . 
si dist a son pere    certes  biaus peres  ge ne te serai celé ce que ie ai fait et ouré . 
se te conterai de chief en chief quanque ge ai fait  et se ge puis prouer que ie aie bien fait  si t an esioi auec moi et reuien au bien et lesse le maul que tu as tresque ore fet par t ignorance . 
et se tu puez ueraiemant prouer que ge aie fet mal  ie suis prez de laissier le mal et reuenir au bien tot a ta uelunte . 
 atant li commenca a conter conmant dex auoit fet home a s ymaigre et a sa sanblance et conmant il l auoit mis en paradis et conmant il a fu gitez et tote la maniere conmant li deauble mist le monde en diuerses manieres d error por quoi li plusor sont encore deceu . 
puis li aconta conmant abraam fu li premiers ons qui reconut son criator  et conmant dex montepliai sa semance en terre  et conmant tut li prophete prophetizerent la natiuite del fil deu  et conmant totes les propheties furent acomplies an nostre segnor ihesu crit  et conmant il nasqui de la uirge marie  et conmant il resocitai au tiers ior  et conmant il monta es cielz et siet a la destre son pere et uendrai au ior del iugemant iugier les morz et les uis et rendrai a chascun selonc sa desserte  et si descouri apres la uanite de ceste uie . 
et puis li dit conmant li iuste auront uie pardurable et li maulues pardurable dampnation . 
quant li out tote acontee la seinte creance nostre segnor ihesu crit  si dit encore apres    roys  por ce que ge sap que totes ces choses sont ueraies et que cil que uos aorez ne sont mie deu mes deauble  ne me bee ge mie a oster de mon bon proposemant  quar ne que tu porroies atoichier au ciel de ta mein ne me pouroies tu desseurer de mon segnor ihesu cript . 
por ce garde que tu n i metes ia poine  mes se tu uoilz que ge te tiegne mes por pere  si lesse ceste fole error et te racorde a ton criator qui te ferai s en toi ne remaint plus riche en l autre siegle que il n ai fet en cestu  
et se tu ne ce uoiz faire  ie ne te tendrai gemais por pere  quar saiches bien que ie gerpirai tot et tes conmandemanz et seruirai mon segnor ihesu cript en nete conscience . 
 quant li roys oi ce si  conmancai a fremir d ire et de mautalant et dit    qu est ce deaubles que tu diz qui portai onques si grant enor a fil conme ge ai fait a toi  
ie suis enginniez por ma folie meismes . 
or uoi ge bien que li astronomien me distrent uoir  quar il me distrent que tu saroies maluaux et desleaux et inobedianz a tes amis  mes ge te dire que ge te ferai se tu ne reuiens a ma uelonte si comme filz doit uenir a pere . 
ie te ferai en leu de pere si mortex anemis que onques nuis ne fist tant de cruaute a ses enemis comme ie ferai a toi . 
 et iosaphat li respondi et dist    rois  es tu donques si corrociez de mon bien  
he  qui uit onques pere dolant dou bien son fil  
puisque tu hez mon bien et aimes mon maul  ge me garderai de toi ausi conme de mes autres enemis et se tu me faiz la cruaute que tu me premez  ia por ce ne m osteras de mon bon proposemant  ne riens n i gaaigneras fors tantque tu seras apelez tyranz et desleaus omicides  et bien saiches que plus legierremant porroies uoler par l air que moi retraire de la foi ihesu cript . 
biaus doulz pere  oure les iaulz et esgarde la grant lumiere don ge suis anluminez  
que ie sap bien de uoir que tu t an repentiroies mont se tu pouees  mes ce ne te profiterai riens  quar en anfer n a confession ne repantance . 
toute ceste uie est de cure et l autre serai de gerredon se tu uoilz ourer les iaulz del cuer por regarder la clarte dou ciel  si oure les iaulz del cors por regarder la chaitiuete de cest siegle et la uanite de totes choses terrienes . 
tu uoiz bien au moins et entenz que nos somes ausint conme l erbe uorz et tote nostre gloire de cest monde est ausint conme la flours de l erbe quant l erbe seiche si deuient feins et la flors en est ia chaue . 
se tu uoloies ansint conoistre et regarder la uanite des choses terriennes  tu auroies mon bon conmancemant de uenir a la conoissance celestial . 
donc ne lairas tu les choses trespassables por les parduraubles  et les tenebres por le lumiere  et l ombre de mort por la uie del ciel  
donc ne furas tu de la seruitute au deauble et te racorderas a ton criator  quar encore aies pechié et mespris uers lui  
si sap ge bien quant tu reuandras a confession et a repantance qu i te receurai liemant et te pardonrai tout . 
 de ces paroles fu li roys esbaiz et iriez qu il ne sout que dire  quar il ne sauoit contredire ce que iosaphat li auoit dist ne destrure  ne ne uoloit por l amor qu il auoit a lui . 
et bien ueoist qu il ne le pouoit retraire de la creance ou il estoit  et auec tot ce il auoit paor que s il l en metoit plus a raison  qu il en laidoingast plus apertement lui et ses dex . 
atant s en ala et dist    maleoite soit l ure que tu fuz nez onques qui despiz l amor de ton pere et lou cultiuemant des dex . 
mes bien saiches que ta desleautez n durrai mie longemant  quar se tu ne t acordes haitiuemant a nos deus et a moi  ie te ferai tormanter de gries tormanz et morir de male mort . 
 
